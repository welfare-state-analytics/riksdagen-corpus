<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--130</head>
          <docDate when="2007-06-20 00:00:00">2007-06-20 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:130
          </note>
          <note>
            Onsdagen den 20 juni
          </note>
          <note>
            Kl. 09:00 - 19:07
          </note>
          <note>
            1 § Justering av protokoll
          </note>
          <note>
            Justerades protokollet för den 14 juni.
          </note>
          <note>
            2 § Ledighet
          </note>
          <note>
            Andre vice talmannen meddelade att Fredrik Lundh (s) ansökt om
            ledighet under tiden den 20 augusti 20071 februari 2008.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Hannah Bergstedt (s) skulle
            tjänstgöra som ersättare för Fredrik Lundh.
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2007)242
          </note>
          <note>
            4 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för ovanstående
            framställning skulle förlängas till fredagen den 21 september.
          </note>
          <note>
            5 § Beslut om ärenden som slutdebatterats den 14 juni
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            6 § Beslut om ärenden som slutdebatterats den 19 juni
          </note>
          <note>
            Punkt 1
          </note>
          <note>
            Punkt 2
          </note>
          <note>
            Utrikesminister Laila Freivalds och regeringens roll vid stängningen
            av en hemsida (avsnitt 1.1)
          </note>
          <note>
            Statsminister Reinfeldts förordnande av statsråd (avsnitt 1.2)
          </note>
          <note>
            Utrikesminister Carl Bildts uppdrag och finansiella intressen
            (avsnitt 1.3)
          </note>
          <note>
            Regeringens beredning av ärenden (avsnitt 3.5)
          </note>
          <note>
            Regeringens handlande efter riksdagens beslut om ändringar i
            presstödet nuvarande regeringen (avsnitt 3.6)
          </note>
          <note>
            Övriga i betänkandet upptagna frågor
          </note>
          <note>
            7 § Försäljning av vissa statligt ägda företag
          </note>
          <note>
            Föredrogs
          </note>
          <note type="speaker">
            Anf. 1 THOMAS ÖSTROS (s):
          </note>
          <note>
            Fru talman! Låt mig börja med att yrka bifall till reservationerna
            1, 3, 4, 5, 7, 8 och 9.
          </note>
          <note>
            Fru talman! I dag ska riksdagen fatta beslut om en utförsäljning
            av statliga bolag av historiska mått. Statliga bolag ska säljas
            ut för minst 200 miljarder kronor under mandatperioden. Högst
            upp på utförsäljningslistan står Telia Sonera, Nordea, OMX, Vasakronan,
            SBAB och Vin &amp; Sprit.
          </note>
          <note>
            Sedan regeringsskiftet har vi fått se en hantering av de här
            mycket viktiga frågorna som förtjänar mycket skarp kritik. Det
            står stora värden på spel. En oskicklig hantering kan innebära
            stora förluster för medborgarna.
          </note>
          <note>
            Den svenska staten är Sveriges största företagsägare. Genom Regeringskansliet
            hanteras 55 företag. 41 av dem ägs helt av staten, resten i samarbete
            med andra. Totalt finns 190 000 anställda i dessa bolag. Och det
            är mycket stora värden som de statliga bolagen representerar,
            lågt räknat omkring 800 miljarder kronor i sammanlagt värde.
          </note>
          <note>
            Från första stund har vi frågat om regeringens motiv till utförsäljningarna.
            Varför ska just dessa företag säljas? Vad kommer konsekvenserna
            att bli? Varför är det så oerhört bråttom?
          </note>
          <note>
            I dag kan vi konstatera att regeringen inte har tagit något ansvar
            för att reda ut varför man säljer och vilka konsekvenser utförsäljningarna
            får. Det har visat sig att den enda grunden för utförsäljningarna
            är devisen staten skall icke äga. Inga hållbara ekonomiska argument
            har förts fram. Kritik från breda delar av samhället har avspisats
            utan närmare argumentation. De ideologiska skygglapparna har fått
            ersätta rationella och ekonomiska överväganden.
          </note>
          <note>
            Fru talman! Jag menar att stridsrop som att staten icke ska äga
            eller, för den delen, att staten alltid ska äga passar mycket
            dåligt ihop med en ansvarsfull och långsiktig förvaltning av svenska
            folkets tillgångar.
          </note>
          <note>
            Under vintern och våren har vi sett en häpnadsväckande hantering
            av de här stora tillgångarna. Det börjar med att chefen för den
            enhet på Näringsdepartementet som hanterar statliga bolag hoppar
            av med motiveringen: Jag skulle vilja göra försäljningarna på
            ett professionellt och ansvarsfullt sätt mot både staten och skattebetalarna,
            och jag känner att det finns en risk att det inte blir så.
          </note>
          <note>
            Regeringen lovar att göra konsekvensanalyser innan man lägger
            fram propositionen. När man lägger fram propositionen på nio sidor
            finns inte ett spår av analyser.
          </note>
          <note>
            Medan riksdagen som bäst diskuterar hur vi framöver ska hantera
            den svåra och viktiga frågan om Telias kopparnät de telefonkablar
            som går till varje hushåll i Sverige och som spelar så stor roll
            för konkurrensen på bredbandsmarknaden säljer regeringen plötsligt
            8 procent av Telia till reapris med en förlust på 2 miljarder
            kronor för skattebetalarna och 20 miljarder kronor för aktieägarna.
            Samtidigt minskar handlingsfriheten när det gäller kopparnätens
            framtid.
          </note>
          <note>
            Påtvingat ger regeringen till slut Post- och telestyrelsen i
            uppdrag att i all hast utreda hur man ska göra med kopparnäten
            i framtiden, men det ges efter det att propositionen är framlagd,
            och betänkandet från Post- och telestyrelsen kommer efter det
            att näringsutskottet har fattat sitt beslut.
          </note>
          <note>
            Det blir uppror i den borgerliga riksdagsgruppen. Tre borgerliga
            riksdagsledamöter skriver och kräver att regeringen sätter stopp
            för utförsäljningarna, kräver att regeringen tar sitt förnuft
            till fånga och ser till att staten fortsättningsvis äger kopparnäten.
            Upprorsledaren, en moderat riksdagsledamot, får lämna näringsutskottet
            innan betänkandet justeras.
          </note>
          <note>
            Ett enigt näringsutskott kräver att konsekvensanalyserna måste
            fram, de konsekvensanalyser som regeringen har lovat. Men regeringen
            avvisar detta och vägrar att lämna ut handlingarna. Varför får
            vi reda på när Riksrevisionen till slut får titta på handlingarna
            och konstaterar att det inte finns några konsekvensanalyser. Därmed
            säger man att regeringen icke har följt grundlagens krav på hur
            man ska hantera så här stora och viktiga ärenden.
          </note>
          <note>
            Så långt om vintern och våren.
          </note>
          <note>
            Fru talman! Utförsäljningarna är en mycket dålig affär för medborgarna.
            Det är välskötta och fina bolag som ger en bra avkastning, och
            värdeutvecklingen har varit mycket god.
          </note>
          <note>
            Vi bad riksdagens utredningstjänst att titta på hur värdet av
            dessa bolag har utvecklats sedan 2002, och de konstaterar att
            det skett en värdeökning med 300 miljarder, närmast en fördubbling.
          </note>
          <note>
            De har inte bara ökat i värde, utan de ger dessutom stora utdelningar
            till statskassan. 2006 delade bara dessa sex bolag ut 10 miljarder
            kronor till statskassan. Detta år delar de ut 16 miljarder kronor.
          </note>
          <note>
            När man nu ska sälja och betala av på statsskulden kan man i
            bästa fall få räntekostnadsminskningar med 8 miljarder. Det räcker
            inte långt i förhållande till den värdeökning och de utdelningar
            som de statliga bolagen ger till medborgarna.
          </note>
          <note>
            Då kommer nästa argument, häpnadsväckande i sig: Ja, men bolagen
            kommer att gå väldigt dåligt framöver, säger statsrådet Odell.
            Därför måste vi sälja dem. Det är sannerligen ett dåligt argument
            för säljaren Odell att säga till köparen: Köp de här bolagen!
            De kommer att gå riktigt dåligt i framtiden. Vilka köpare får
            man med en sådan säljare?
          </note>
          <note>
            Den sammantagna förlusten för staten kan innebära 15 miljarder
            kronor per år, motsvarande 50 000 anställda i vård och omsorg.
          </note>
          <note>
            Fru talman! Regeringens hantering av de statliga bolagen riskerar
            dessutom företagens utveckling och försämrar konkurrensen på viktiga
            marknader. Det är en risk för ökad kortsiktighet i ägandet. Till
            exempel företag som Telia Sonera och Nordea har ett spritt aktieägande
            men få starka och långsiktiga ägare. Vad händer när man bjuder
            ut dessa företag till försäljning? Risken är stor att ett kortsiktigt
            riskkapitalbolag tar över. Förr eller senare styckas företagen
            upp, hamnar som delar i någon internationell koncern och huvudkontor,
            forskning och utveckling lämnar landet.
          </note>
          <note>
            Också SBAB och Vin &amp; Sprit är goda exempel på hur ett långsiktigt
            ansvarstagande statligt ägande kan ge större värden än de kortsiktiga
            försäljningsinkomsterna. Det är bara engångsinkomster när man
            säljer dem.
          </note>
          <note>
            Nordea, ett av Sveriges viktigaste företag, har stor betydelse
            för Stockholms attraktionskraft som finanscentrum i norra Europa.
            Telia Sonera, Nordens och Baltikums största telekomoperatör, spelar
            en avgörande roll för Sveriges position som ledande IT- och telekomland.
            Med huvudkontoret i Stockholm och FoU-verksamheten i Sverige bidrar
            det väsentligt till Sveriges och Stockholms attraktionskraft.
          </note>
          <note>
            Telias kopparnät är en central del av Sveriges infrastruktur
            och ger i dag faktiskt tillgång till bredband för väldigt stora
            grupper i Sverige, särskilt för dem som inte lever i storstäderna.
            Det ska nu säljas ut. Vem kommer att äga det? Är det Deutsche
            Telecom, en rysk oligark eller norska Telenor, efter den historia
            vi har haft?
          </note>
          <note>
            Vin &amp; Sprit är ett mycket framgångsrikt företag med stora exportsuccéer.
            Man har, med bas i Sverige, skapat ett varumärke som är känt över
            hela världen, och man sysselsätter direkt och indirekt tusentals
            personer.
          </note>
          <note>
            SBAB har visat hur ett litet statligt bolag kan bidra till bättre
            konkurrens på bolånemarknaderna och pressa räntemarginalerna så
            pass att ett hushåll som har lånat 2 miljoner till en bostadsrätt
            i Stockholm, Umeå eller Malmö har kunnat tjäna upp emot 14 000
            kronor per år tack vare att man har konkurrerat med storbankerna.
            Detta visar riksdagens utredningstjänst.
          </note>
          <note>
            För den borgerliga regeringen är det inte aktuellt med något
            aktivt och långsiktigt ägande. Ideologin sätter stopp för det.
            Det spelar ingen roll att ekonomiska fakta talar emot utförsäljningarna.
            Oron för att huvudkontor, forskning och utveckling lämnar Sverige
            avspisas. Man lämnar alla argument om konkurrens på bolånemarknaden
            eller bredbandsmarknaden åt sidan.
          </note>
          <note>
            Fru talman! Att de borgerliga partierna är beredda att låta det
            kosta att driva igenom de ideologiska föresatser man har är en
            sak. En annan sak är att man så frankt avvisar Riksrevisionens
            mycket hårda kritik mot regeringen.
          </note>
          <note>
            Vi har nu det unika läget att vi har Riksrevisionens granskningsrapport
            på riksdagens bord innan riksdagen ska fatta beslut om att ge
            regeringen tillstånd att sälja dessa bolag.
          </note>
          <note>
            Vi vet att Riksrevisionen har avslöjat att regeringen har struntat
            i sitt löfte att göra en analys av argument för och emot att sälja
            och varför man väljer att sälja just dessa bolag. Det har Riksrevisionen
            visat oss.
          </note>
          <note>
            Vi vet att Riksrevisionen säger att beredningen inte uppfyller
            grundlagens elementära krav på hur man ska förbereda ett ärende.
          </note>
          <note>
            Vi vet att Riksrevisionen säger att riksdagen inte har fått tillräckligt
            underlag för att fatta beslut.
          </note>
          <note>
            Enligt vår mening har Riksrevisionen alldeles rätt. Propositionen
            uppfyller inte beredningskraven. Regeringen vet inte vilka konsekvenser
            utförsäljningen får för sysselsättning och utveckling för bolagen
            och för medborgarna. Vår bestämda uppfattning är att riksdagen
            inte kan fatta något beslut på denna mycket bristfälliga grund.
            Det är stenhård kritik från Riksrevisionen. Det märkliga är att
            detta totala underkännande av regeringens arbete har kunnat gå
            de borgerliga riksdagsledamöterna helt förbi. Ni har ett stort
            ansvar när ni i dag i blindo är beredda att fatta beslut om en
            massiv utförsäljning av statliga bolag.
          </note>
          <note>
            Vi har i dag kunnat se att opinionsvindarna är mycket starka
            i Sverige. Svenska folket vill inte se någon utförsäljning. Motståndet
            mot utförsäljning har ökat. Stora delar av Centerpartiets väljare
            är skarpt emot att sälja ut. Samtidigt får ni dessa stenhårt kritiska
            slutsatser om hanteringen av ärendet. För mig är en självklar
            slutsats att regeringen bör dra tillbaka sin proposition, ta sommaren
            på sig att tänka över och fundera och komma fram till att statliga
            bolag faktiskt är väl värda att ha också i framtiden för att utveckla
            Sverige.
          </note>
          <note>
            I detta anförande instämde Christer Adelsbo, Carina Adolfsson
            Elgestam, Berit Andnor, Luciano Astudillo, Laila Bjurling, Patrik
            Björck, Alf Eriksson, Agneta Gille, Monica Green, Christin Hagberg,
            Caroline Helmersson-Olsson, Hans Hoff, Berit Högman, Margareta
            Israelsson, Eva-Lena Jansson, Peter Jeppsson, Sonia Karlsson,
            Kurt Kvarnström, Lars Mejern Larsson, Désirée Liljevall, Sylvia
            Lindgren, Anne Ludvigsson, Pia Nilsson, Carina Ohlsson, Fredrik
            Olovsson, Göran Persson i Simrishamn, Marina Pettersson, Tommy
            Ternemar, Börje Vestlund, Tommy Waidelich, Kristina Zakrisson,
            Karin Åström och Krister Örnfjäder (alla s).
          </note>
          <note type="speaker">
            Anf. 2 KENT PERSSON (v):
          </note>
          <note>
            Fru talman! Jag noterar att statsrådet Mats Odell inte är här
            han som har hand om den här utförsäljningen och ska sköta om den.
            Jag tycker att det är synd. Jag saknar verkligen Mats Odell här.
          </note>
          <note>
            Jag ska börja med att säga som Nalle Puh: Det kan vara bra ibland
            att tänka efter lite, åtminstone en liten stund. Det kan hända
            att man kommer fram till ett mycket viktigt beslut. Det är framför
            allt bäst att veta vad man letar efter innan man börjar leta efter
            det.
          </note>
          <note>
            Det är tänkvärt när vi står inför det faktum att vi i dag ska
            diskutera utförsäljningen av sex statliga företag, svenska folkets
            tillgångar.
          </note>
          <note>
            Motivet från alliansen har skiftat från att bolagen kommer att
            utvecklas bättre om de privatiseras, till att intäkterna av utförsäljningen
            ska användas till amortering av statsskulden. Därefter ska det
            göras välfärdssatsningar.
          </note>
          <note>
            Statsskulden är internationellt sett mycket liten. Om vi ser
            till statens tillgångar har vi i Sverige i dag en nettoförmögenhet,
            ingen bruttoskuld, som många vill låta påskina.
          </note>
          <note>
            Argumenten från alliansens sida är inte något annat än struntprat.
            Välfärdssatsningar hade ni haft möjlighet till ändå. Statsbudgeten
            väntas göra ett överskott på 138 miljarder bara i år. I stället
            för välfärdssatsningar väljer ni att sänka förmögenhetsskatten.
            Anders Borg har ju tidigare resonerat om att värnskatten kan stå
            på tur att sänkas.
          </note>
          <note>
            Den statliga företagssektorn består i dag av 55 företag med ca
            190 000 personer anställda. Värdet av företagen bedöms vara över
            600 miljarder.
          </note>
          <note>
            De statliga företagen spelar en viktig roll för svensk välfärd.
            De sex företag som nu ska reas ut värderas till över 200 miljarder.
            De har gett intäkter till staten på ca 10 miljarder under 2006
            och förväntas under 2007 ge närmare 16 miljarder intäkter som
            vi i framtiden kommer att gå miste om.
          </note>
          <note>
            Under perioden 20022006 har de statliga företagen delat ut 75
            ½ miljarder kronor till statskassan. Det är pengar som har använts
            till välfärdssatsningar.
          </note>
          <note>
            Fru talman! De statliga företagen skapar också sysselsättning
            över hela landet och är en viktig faktor för att hela landet ska
            leva. Ta Vin &amp; Sprit som exempel. Det är en stor och viktig arbetsgivare
            i Skåne. Telia Sonera finns i dag över hela landet.
          </note>
          <note>
            Hur sysselsättningen och utvecklingen kommer att påverkas i dessa
            bolag vid en privatisering kan vi inte påverka.
          </note>
          <note>
            Hela processen fram till nu är under all kritik. Det bekräftas
            också av Riksrevisionens rapport om utförsäljning av vissa statliga
            företag. Jag citerar ur rapporten:
          </note>
          <note>
            Riksrevisionens granskning visar att regeringen för de sex aktuella
            bolagen inte har gjort en genomgång enligt vad som aviserades
            i budgetpropositionen. Regeringen har till riksdagen och allmänheten
            förmedlat en oklar bild av vilken genomgång som ligger till grund
            för valet av de sex bolagen för försäljning.
          </note>
          <note>
            Vidare skriver man: Riksrevisionen konstaterar att den begränsade
            analys som regeringen har gjort inte har baserats på områdeskunskap
            från t.ex. myndigheter, och att den inte har omfattat relevanta
            områden för respektive bolag och de marknader de verkar på. Riksrevisionens
            bedömning är att det underlag regeringen har tagit fram inför
            riksdagens beslut, därmed inte är ett tillräckligt heltäckande
            underlag för bedömningen av förutsättningar för försäljning.
          </note>
          <note>
            Det är en väldigt hård kritik av hela den process som har föregått
            kammarens behandling.
          </note>
          <note>
            Med tanke på Riksrevisionens skarpa rapport borde ärendet återförvisas
            för ytterligare beredning, vilket skulle vara naturligt med tanke
            på det skandalöst dåliga underlag som presenteras för kammaren.
            Bristen på analyser av vilka konsekvenser utförsäljningen får
            är påtaglig.
          </note>
          <note>
            Men, fru talman, jag kommer inte att yrka på återförvisning av
            den enkla anledningen att det kommer att visa sig vara helt meningslöst.
            Alliansen är beredd att pressa igenom förslaget i kammaren trots
            alla de brister på analyser som förslaget uppvisar. En ren demonstrationspolitik
            från Vänsterpartiets sida kommer inte att förekomma.
          </note>
          <note>
            I detta sammanhang kan det kanske vara på sin plats att komma
            ihåg vad John Stuart Mill skrev en gång i tiden. Författningen
            är ett verktyg för att säkerställa att de härskande inte missbrukar
            sin makt. Frågan är om det inte är det man har gjort vid detta
            tillfälle. Man är beredd att köra på trots att man bryter mot
            regeringsformen och grundlagen. Det är skandalöst!
          </note>
          <note>
            Regeringen föreslår att sex statliga bolag ska säljas. De värderas
            i dag till ca 200 miljarder. Argumentet är enligt alliansen att
            detta ger möjligheter till satsningar i välfärden. Men det är
            precis tvärtom. Hela förslaget innebär en gigantisk förlustaffär
            för statsfinanserna på ca 10 miljarder per år. Hur ska det täckas
            i framtida budgetpropositioner?
          </note>
          <note>
            Att man från alliansens sida tror att man får en intäkt genom
            att sälja aktier är helt befängt. Det som händer är att man byter
            en tillgång mot en annan, från aktier till kontanter. Intäkt kan
            man endast få genom eventuell utdelning av aktier. För att citera
            Peps Persson är detta är inget annat än falsk matematik från alliansens
            sida.
          </note>
          <note>
            Detta är givetvis inget annat än en ideologisk fråga. Det handlar
            om ägande, förvaltning och utveckling av statlig egendom. Det
            borde också alliansen medge. Det skulle underlätta debatten betydligt.
          </note>
          <note>
            Jag vill påminna kammaren och svenska folket om att statliga
            företag historiskt sett har spelat en avgörande roll som välståndsskapare
            och som motor för utveckling av svenskt näringsliv. Utan en aktiv
            samverkan mellan stat och näringsliv hade vi inte haft så många
            internationellt sett konkurrenskraftiga företag som i dag står
            för ett stort exportvärde. Vad hade ABB, tidigare Asea, varit
            utan Vattenfall eller Ericsson utan gamla Televerket?
          </note>
          <note>
            Vänsterpartiet säger av flera skäl nej till regeringens planer
            att privatisera svenska folkets gemensamma bolag. För Vänsterpartiet
            är det viktigt med långsiktiga ägare som inte bara ser till kortsiktiga
            vinstintressen utan också tar ett samhällsansvar. Staten har i
            sina bolag visat sig kunna kombinera god avkastning, professionell
            styrning och utveckling med samhällsansvar. Något som jag skulle
            vilja se mer av i svenskt näringsliv i dag är just långsiktiga
            ägare som dessutom är synliga och inte bara ser till kortsiktiga
            vinstintressen.
          </note>
          <note>
            Ägande ger också möjlighet att via ägardirektiv utveckla bolag
            till att vara föredömen inom jämställdhetssatsningar och miljötänkande
            och se till att det finns en god konkurrens inom bankväsende och
            på bolånemarknaden. Den möjligheten frånhänder vi oss när vi säljer
            ut bolagen.
          </note>
          <note>
            Är det någon i denna kammare som verkligen tror att konkurrensen
            på bolånemarknaden kommer att förbättras om vi säljer ut SBAB
            till en annan konkurrent? Jag menar att risken är påtaglig att
            det på sikt kommer att leda till höjda bolåneräntor.
          </note>
          <note>
            Vad händer med sysselsättningen i Sverige om Vin &amp; Sprit, som
            i dag sysselsätter 240 personer i Åhus och 40 i Nöbbelöv, säljs?
            Och vad händer med bönderna i Skåne som i dag levererar sitt vete
            för tillverkning av Absolut Vodka?
          </note>
          <note>
            Jag noterar att statsrådet Mats Odell kommer nu. Jag hälsar dig
            välkommen.
          </note>
          <note>
            Samma genomgång skulle jag kunna göra när det gäller Telia Sonera
            och kopparnätet, Nordea och de övriga bolag som är uppsatta på
            försäljningslistan.
          </note>
          <note>
            Vid en avyttring av dessa sex bolag förlorar vi inte bara framtida
            intäkter utan också kontroll och utveckling av bolagen.
          </note>
          <note>
            Fru talman! Jag yrkar bifall till reservationerna 1, 3, 4, 5,
            7, 8 och 9.
          </note>
          <note type="speaker">
            Anf. 3 PER BOLUND (mp):
          </note>
          <note>
            Fru talman! Jag står självklart bakom Miljöpartiets samtliga
            reservationer men yrkar här bifall bara till reservation 13.
          </note>
          <note>
            Fru talman! Det är få frågor där de ideologiska vågorna går så
            höga som när det gäller försäljningen och ägandet av statliga
            företag. Det visar sig såväl i denna debatt som i ett flertal
            tidigare debatter i samma ämne. Vi tycker att det är oroande att
            det pågår ett sådant starkt ideologiskt sjöslag när det gäller
            de statliga försäljningarna eftersom vi är oroliga för att det
            inte kommer att ge de bästa förutsättningarna för en försäljning.
          </note>
          <note>
            På den ena sidan av detta sjöslag finns de blå, som ser försäljningar
            som ett egenvärde i sig. Vi ska så snabbt som möjligt göra oss
            av med de statliga bolagen. Det spelar uppenbarligen inte så stor
            roll om försäljningarna sker till underpris eller om beredningen
            av ärendet följer alla lagar som finns.
          </note>
          <note>
            På den andra sidan står de röda, som är kategoriskt emot alla
            former av utförsäljning, åtminstone så länge de själva inte sitter
            vid rodret. Det finns ingen ände på de problem och hinder man
            hittar för varje utförsäljning. Man tar också alla chanser att
            försena och förhala processen, oavsett konsekvensen. Begreppet
            konstruktiv opposition känns i detta fall tyvärr ganska långt
            borta.
          </note>
          <note>
            Från den gröna sidan skulle vi ofta önska att de ideologiska
            skygglapparna inte alltid satt så hårt åtspända. Vi tycker att
            hanteringen av statliga bolag för flera hundra miljarder kronor
            är en alltför viktig fråga för att avgöras på rent ideologisk
            bas. Från det gröna perspektivet har vi inte någon ideologisk
            låsning, varken vid att till varje pris sälja ut statlig egendom
            eller att till varje pris ha kvar det statliga ägandet precis
            som det ser ut i dag. I stället anser vi att utgångspunkten ska
            vara att varje statligt bolag måste betraktas separat och noga
            nagelfaras för att i varje fall för sig avgöra vilket ägande som
            är lämpligast. Vi anser att det viktigaste är att man ställer
            upp tydliga och raka kriterier för när och hur staten ska äga
            företag och när det inte är lämpligt att göra det.
          </note>
          <note>
            Den gröna utgångspunkten är att marknadsekonomin är den bäst
            fungerande formen för handel och ekonomiska förhållanden mellan
            människor. Marknadsekonomins styrka ligger i att den stimulerar
            och bejakar de enskildas initiativ och att den effektivt hanterar
            förhållandet mellan efterfrågan och utbud.
          </note>
          <note>
            Samtidigt ser vi att marknaden måste styras utifrån demokratiska
            och miljömässiga principer. Det är här staten har sin viktigaste
            uppgift. Den ska se till att marknadens aktörer håller sig inom
            demokratins spelregler och de givna ramar som samhället sätter
            upp. Inom ramen för den politiskt och demokratiskt reglerade marknaden
            ska sedan de privata företagen verka i konkurrens. Detta anser
            vi vara bästa möjliga hushållning med resurser. Det ger också
            valfrihet för konsumenterna.
          </note>
          <note>
            På sådana här väl fungerande marknader kan vi från Miljöpartiets
            sida inte se något behov av att ha statligt ägda företag. Här
            har staten en mycket viktigare roll som reglerare och övervakare.
          </note>
          <note>
            Däremot anser vi att staten har en mycket viktig funktion att
            fylla på marknader där konkurrensen inte fungerar. I sådana sammanhang
            där det till exempel förekommer naturliga monopol är det viktigt
            att staten har ett ägande. Ofta handlar detta om marknader för
            olika typer av infrastruktur. I dessa fall anser vi att det ofta
            är bättre att staten äger en monopolverksamhet och därmed kan
            vara med och sätta pris och bestämma utbud än att monopolen övergår
            i privat regi.
          </note>
          <note>
            Statligt ägande kan också vara välmotiverat när det gäller att
            ge alla medborgare tillgång till grundläggande infrastruktur och
            tjänster som postgång, betaltjänster, elförsörjning med mera.
          </note>
          <note>
            Ytterligare en viktig funktion för det statliga ägandet kan vara
            att pressa priserna där en oligopolmarknad riskerar att uppstå.
            Ett statligt bolag kan då gå in och öka konkurrensen och därmed
            förbättra marknadens funktion. Ett tydligt exempel på detta är
            bolåneföretaget SBAB, som har pressat priserna på bolån på en
            marknad som tidigare dominerades av ett fåtal större aktörer.
          </note>
          <note>
            Vi anser också att det finns verksamheter som av sårbarhets-
            eller näringspolitiska motiv ska eller kan drivas med staten som
            ägare. Det kan handla om strategiskt viktiga tillgångar såsom
            naturtillgångar, råvaror eller energi. Det kan också finnas skäl
            att säkerställa verksamheter för att de ska drivas på ett ekologiskt
            och socialt hållbart sätt. Det handlar till exempel om att gå
            före och visa vägen när det gäller förnybar energi, som initialt
            kan kräva stora investeringar och ger osäker avkastning, där andra
            aktörer inte är beredda att gå in och göra de investeringar som
            krävs för att vi ska få en hållbar energiförsörjning. Även av
            folkhälsoskäl kan statligt ägande vara motiverat. Ett exempel
            på detta är självklart försäljning av alkohol, där det finns ett
            starkt samhällsintresse av att minimera alkoholkonsumtionen.
          </note>
          <note>
            Fru talman! Exemplen på när statligt ägande är motiverat innebär
            inte att statligt ägande alltid är det bästa alternativet. När
            man ser på den uppsättning av företag som staten äger i dag är
            det tvärtom uppenbart att ägandet inte i första hand speglar dagens
            behov och de aktuella samhällsproblem som måste hanteras i dag.
            Många av de bolag som staten har finns snarare kvar som ett resultat
            av beslut som fattades för många decennier sedan och som speglade
            den tidens behov. Här anser vi att det är viktigt att inte vara
            ideologiskt låst så att det aldrig går att förnya och omstrukturera
            det statliga ägandet. I en ständigt föränderlig värld finns det
            starka skäl för att kontinuerligt se över vilka företag staten
            har, vilka som fyller en viktig samhällsfunktion och därför bör
            kvarstå i statlig ägo samt vilka företag som kan säljas ut.
          </note>
          <note>
            Vi tycker också att det finns tydliga fall där det kan uppstå
            intressekonflikter, det vill säga där staten ska både reglera
            en marknad och samtidigt driva företag på samma marknad. När politiska
            regleringar eller beslut hotar avkastningen från statliga bolag
            skapas det lätt incitament att inte vidta de nödvändiga åtgärderna
            från politiskt håll. Det kan till exempel handla om krav på minskade
            utsläpp från verksamheter där staten äger företag. Här ser vi
            ett problem att statligt ägande faktiskt kan försena och förhindra
            en nödvändig samhällsutveckling. Vi ser också att staten har helt
            andra möjligheter till finansiering av sin verksamhet än vad privata
            aktörer har. Det kan göra att det lätt skapas en osund konkurrenssituation.
            Genom att staten i princip har en obegränsad kredit blir de finansiella
            förutsättningarna olika för statliga företag och för privata bolag.
            Det gör att konkurrensen kan snedvridas och att privata företag
            på marknaden lätt kan trängas undan.
          </note>
          <note>
            Detta anser vi utgör viktiga skäl för att ständigt ifrågasätta
            det statliga ägandet av bolag. Vi tycker att det är viktigt att
            se till att statens resurser används på bästa möjliga sätt. Vi
            är tveksamma till att ägande av kontorsfastigheter och uthyrande
            av kontor är det bästa sättet att använda statens resurser. Kanske
            är det bättre att använda resurserna till andra ändamål.
          </note>
          <note>
            Miljöpartiet har med utgångspunkt i dessa kriterier tagit ställning
            till att ge regeringen bemyndigande att sälja Civitas Holding,
            Vasakronan som det också kallas. Eftersom Vasakronan äger och
            hyr ut kontorslokaler en väl fungerande marknad med bra konkurrens
            fyller det statliga ägandet enligt oss inte någon viktig funktion
            i det här fallet.
          </note>
          <note>
            Däremot säger vi från Miljöpartiets sida nej till att sälja SBAB,
            som vi anser har en viktig roll när det gäller att sänka räntor
            på en i princip oligopolmarknad. Även Vin &amp; Sprit anser Miljöpartiet
            ska vara kvar i statlig ägo, eftersom en försäljning kan motverka
            de alkoholpolitiska målsättningarna i samhället.
          </note>
          <note>
            Av princip motsätter vi oss inte att Telia och Nordea ska säljas,
            men vi anser att det sätt som regeringen genomför försäljningarna
            på är oansvarigt. Före en utförsäljning av Telia måste frågan
            om ägandet av telenätet få en långsiktig lösning. Från Miljöpartiets
            sida anser vi att det som kallas en strukturell separation, där
            telenätet överförs till ett enskilt bolag som i fortsättningen
            ägs av staten, är den bästa lösningen. Det borde självklart genomföras
            innan en försäljning av Telia kan ske.
          </note>
          <note>
            Även när det gäller en försäljning av Nordea anser vi att frågan
            om infrastrukturen måste lösas. Vi ser Plusgirot som en viktig
            infrastruktur för att betaltjänster i samhället ska fungera. Även
            det här anser vi ska vara kvar i offentlig regi.
          </note>
          <note>
            OMX driver Stockholmsbörsen och andra börser. Staten äger drygt
            6 procent. Här ser vi att staten svårligen kan använda sitt ägande
            på ett konstruktivt sätt, och vi anser därför att OMX kan säljas.
          </note>
          <note>
            Däremot föreslår vi i motsats till vad regeringen gör att statens
            andel i flygbolaget SAS säljs ut. SAS är ett flygbolag som verkar
            i helt fri konkurrens med ett stort antal andra flygbolag på en
            väl fungerande marknad. Vi kan inte se några starka skäl till
            att staten ska fortsätta att vara ägare till detta bolag. Likaväl
            anser vi inte att staten ska äga till exempel bussbolag. Tyvärr
            är det svårt av det beslutsunderlag regeringen har givit oss att
            förstå varför man från regeringens håll väljer att inte sälja
            ut SAS. Är det bara för att man tycker om flygplan som man väljer
            att behålla SAS i statlig ägo, eller finns det andra skäl? Här
            får vi tyvärr inga svar i de underlag vi har fått. Kanske vi kan
            få ett svar under debattens gång på varför SAS är ett lämpligt
            bolag att behålla i statlig regi. Det vore intressant.
          </note>
          <note>
            Det är också viktigt att betona att när statliga företag säljs
            ut måste det vara på marknadsmässiga villkor. Ägarnas, det vill
            säga medborgarnas, intressen måste säkras. För att demokratisera
            ekonomin och stärka det personliga ägandet ska staten ge medborgarna
            och anställda förtur före institutionella aktörer. Det är ett
            sätt att behålla ägandet i svensk regi, och det är ett sätt att
            ge fler möjlighet att äga företag.
          </note>
          <note>
            Det finns tyvärr skäl att beröra frågan om det beslutsunderlag
            som regeringen har tillhandahållit, eller snarare inte tillhandahållit.
            Det underlag som riksdagen har fått är i det här fallet inte alls
            tillräckligt. Det har också visats tydligt i Riksrevisionens granskning.
            Tråkigt nog tycker vi inte heller att utskottet har tagit sitt
            ansvar för att förbättra beslutsunderlaget och komplettera det.
            Hanteringen av det här ärendet är djupt oroande. Vi ser inte att
            det ger en grund för en bra hantering eller skulle vara en god
            affär för skattebetalarna.
          </note>
          <note>
            I detta anförande instämde Christopher Ödmann (mp).
          </note>
          <note type="speaker">
            Anf. 4 KARIN PILSÄTER (fp):
          </note>
          <note>
            Fru talman! Jag skulle vilja börja med att vända på steken och
            ställa frågan: Varför ska staten äga företag? Nu för vi debatten
            som om det normala vore att staten ska äga företag och att det
            behövs starka argument för att avyttra. Jag tycker att man ska
            göra precis tvärtom. Eftersom det i en modern marknadsekonomi
            inte är statens huvuduppgift att driva näringslivet måste det
            för varje enskilt företag som staten ändock driver finnas starka
            argument för att det är staten som ska göra det.
          </note>
          <note>
            En sådan värdering ska regeringen göra av hela det statliga bolagsinnehavet.
            För varje bolag ska man titta på vilka argument som finns för
            att behålla det. För dem det inte finns några tydliga argument
            kan man fundera på lämpliga tidpunkter och möjligheter att i stället
            skifta ut ägandet.
          </note>
          <note>
            När det gäller de sex bolag vi diskuterar nu har regeringen för
            tre av dem sedan tidigare av s, v och mp fått mandat att sälja.
            Det är ingen nyhet. Det som i dag är högsta skräckvisionen är
            något som den tidigare majoriteten i kammaren, bestående av de
            tre partier som vi nu har hört passera revy, gav den dåvarande
            regeringen mandatet att genomföra detta skräckvälde. Vad tänkte
            de på då med tanke på hur förfärligt v och s anser att det ska
            bli att genomföra det bemyndigande de har gett tidigare?
          </note>
          <note>
            Man skulle också kunna tro att säljandet av företag är någon
            nyhet, att det aldrig har förekommit förut. Det låter lite som
            om Telia aldrig har sålts till svenska folket, inte av Thomas
            Östros själv men av den regering han satt med i när han hade en
            annan statsrådspost. Man skulle kunna tro att den regering som
            Thomas Östros har suttit med i inte har sålt en massa andra företag.
            Så är det inte. Det har skett löpande.
          </note>
          <note>
            Någonstans på senare år har det skett en förändring i hållningen,
            och man har övergått till att intressera sig mer för att driva
            företag än för att se till att de verksamheter som bara staten
            kan sköta, som ingen annan kan sköta, fungerar.
          </note>
          <note>
            Statens uppgift är att se till att det finns fungerande regelverk
            för att marknaderna ska fungera. De regelverken kan ingen annan
            plocka fram. Det kan bara staten göra. Det är statens uppgift
            att övervaka att regelverken följs. Det kan inte heller någon
            annan göra. Staten ska först och främst göra det bara staten kan
            göra.
          </note>
          <note>
            Den tidigare regeringen var uppenbarligen mycket mer intresserad
            av att sälja vodka till Kina, brygga whisky i USA, sköta utländska
            börser eller lägga under sig utländska aktiebörser än att driva
            äldreomsorg och få ned sjukfrånvaron. Under samma period som man
            investerade mycket pengar i vodkaproduktionen försvann 18 000
            platser i äldreboenden. Det kunde inte andra privata företagare
            göra i stället. När staten misslyckas med sina egna uppgifter
            finns det ingen annan som kan gå in.
          </note>
          <note>
            En halv miljon människor var förtidspensionärer, men Thomas Östros
            var mer intresserad av att investera i kolkraft i Tyskland. Thomas
            Östros var mer intresserad av att driva ett eget telefonbolag
            än att se till att få en fungerande reglering av tillträdet till
            accessnätet.
          </note>
          <note>
            Den fråga som nu helt plötsligt har blivit så oerhört viktig
            och intressant misskötte man kapitalt under förra mandatperioden.
            PTS har nu fått uppdraget att lägga fram ett förslag till reglering
            och har också kommit med det, men det borde ha gjorts för länge
            sedan. Det har ingenting med ägarminskningen i Telia att göra,
            för det är med staten som dominerande ägare i Telia som konkurrensen
            inte fungerar, som konkurrenterna inte får tillträde, som bolaget
            överklagar vartenda beslut av den reglerande myndigheten. Post-
            och telestyrelsen är statens verktyg för att se till att det finns
            bra regelverk och att regelverken följs. Men Telia med staten
            som majoritetsägare sätter hela tiden alla käppar i hjulet man
            kan för en fungerande konkurrens. Därför är det inte ägandet i
            Telia som är nyckeln till en fungerande bredbandsmarknad, utan
            regleringen.
          </note>
          <note>
            Vi pratar här om sex bolag som verkar på helt och hållet konkurrensutsatta
            marknader. På en av dem fungerar inte konkurrensen helt tillfredsställande,
            men på övriga kan man faktiskt säga att de gör det. Bolånemarknaden
            fungerar mycket väl. SBAB har haft en viktig roll tidigare, men
            den finns inte längre kvar.
          </note>
          <note>
            Vin &amp; Sprit verkar ärligt talat också på en helt och hållet konkurrensutsatt
            marknad, en världsmarknad. Drygt fem sjättedelar av produktionen
            säljs i helt andra länder. Vin &amp; Sprit har ingenting med den svenska
            socialpolitiken att göra och fyller ingen funktion i den svenska
            alkoholpolitiken. Det är Systembolaget som gör det och de regelverk
            som vi förhoppningsvis kommer att kunna vässa och förbättra i
            den nya situationen. Men bolaget Vin &amp; Sprit har ingenting med
            den svenska alkoholpolitiken att göra, och jag tycker att det
            är tråkigt att Miljöpartiet, som jag tycker i övrigt har en sund
            hållning till det här, gör den missbedömningen av bolaget som
            sådant.
          </note>
          <note>
            Fru talman! Att sälja bolag är en ganska grannlaga uppgift. Det
            handlar om att bedriva affärsverksamhet. Jag tycker att processen
            som vi har haft i riksdagen nu verkligen understryker hur illa
            lämpad riksdagsbehandling är för affärsverksamhet. Den öppenhet
            och långsamhet som ska prägla de politiska besluten passar väldigt
            illa i konkurrensutsatta bolag. Det passar dåligt ihop. Därför
            tycker jag att det är bra att vi har ordningen att riksdagen mycket
            grundligt går igenom sakfrågan om att minska det statliga ägandet
            och pekar ut bolagen, men sedan överlämnar åt regeringen att sköta
            själva affärsverksamheten.
          </note>
          <note>
            Det finns en lång rad exempel på att riksdagen tidigare har tagit
            ställning till färdigförhandlade affärsuppgörelser, och då, mina
            vänner, kan jag säga att det inte har handlat om några tremånadersbehandlingar.
            Då har det inte handlat om några utfrågningar. Då har det inte
            handlat om några propositioner med långa remissyttranden. Vet
            ni till exempel att börsintroduktionen, försäljningen och förslaget
            till samgående med Telenor är beslut som riksdagen har tagit utan
            att det har varit några remissrundor? Det har inte konstitutionsutskottet
            då haft någonting att invända emot.
          </note>
          <note>
            Thomas Östros säger att vi är beredda att köra igenom trots att
            det bryter mot regeringsformen. Men då vill jag erinra både fru
            talmannen och alla andra här inne om att den granskningen återstår
            att göra. Den granskningen har inte Riksrevisionen gjort. Det
            åligger konstitutionsutskottet att göra den granskningen, och
            det har noggrant anmälts av flera ledamöter här till konstitutionsutskottet.
          </note>
          <note>
            Jag är lite förvånad över att riksrevisorn själv så bestämt säger
            att det här inte stämmer överens med regeringsformens beredningskrav.
            Vid de tidigare tillfällen då konstitutionsutskottet, som alltså
            är den instans som har till uppgift att å riksdagens vägnar göra
            den här granskningen, har gjort granskningar av bolagsaffärer,
            som exempelvis slutat med att Thomas Östros blivit prickad för
            sin hantering av olika saker, har man kommit fram till att beredningen
            av propositioner inte automatiskt kräver remissrundor. Vid många
            olika tillfällen har man kommit fram till att det kan finnas andra
            skäl när det gäller bolagsfrågorna som gör att det inte är nödvändigt
            att bereda frågan genom remissrundor. Det är anmärkningsvärt att
            riksrevisorn är så bestämd i sin slutsats, med tanke på att konstitutionsutskottet
            har kommit till den rakt motsatta slutsatsen vid tidigare granskningar.
          </note>
          <note>
            Jag tycker att det är mycket bra att konstitutionsutskottet ska
            titta på detta grundligt och komma fram till ett besked om hur
            man ser på frågan om beredningen, så att regeringen för framtiden
            har klara riktlinjer för hur det här ska gå till. Det har dock
            ingenting med vår behandling i dag att göra.
          </note>
          <note>
            Fru talman! Thomas Östros talar inte ens riktigt sant. Han påstod
            tidigare här att riksrevisorn skulle ha sagt att riksdagen saknar
            beslutsunderlag. Det är inte sant. Riksdagen tar ställning i dag
            utifrån det beslutsunderlag som finns i betänkandet.
          </note>
          <note>
            I betänkandet finns utöver vad som står i propositionen yttranden
            från tre andra i olika sakfrågor berörda utskott: finansutskottet,
            försvarsutskottet och trafikutskottet. Vi har haft en offentlig
            utfrågning tillsammans med dem där vi har hört Konkurrensverkets
            generaldirektör, Post- och telestyrelsens generaldirektör, Konsumenternas
            Bankbyrå, försvaret, Telia, Telias konkurrenter med flera och
            dessutom under en lång utfrågning hört ansvarigt statsråd. Näringsutskottet
            har dessutom vid ytterligare två tillfällen hört statsrådet Odell
            på utskottssammanträden. Vi har haft två besök av riksrevisorn,
            vi har haft OMX på besök och vi har till och med haft besök av
            LRF i Kristianstad som har fått lägga fram sina synpunkter på
            framtiden för veteproduktion och annat i Skåne. Det har varit
            åtskilliga interpellationsdebatter, och vi har haft en särskilt
            anordnad debatt.
          </note>
          <note>
            Jag tycker att vi har ett alldeles utmärkt beslutsunderlag. Det
            är väl få frågor i riksdagen som är så grundligt behandlade, genomtröskade
            och genomdiskuterade som denna.
          </note>
          <note>
            Fru talman! Därför tycker jag att det är bra att vi nu närmar
            oss slutet på processen. Vi har som sagt haft en mycket lång beredning.
            Nu går vi till beslut. Jag yrkar bifall till näringsutskottets
            förslag under samtliga punkter och ser fram emot att regeringen
            återkommer med information om den fortsatta processen att minska
            det statliga ägandet med de här sex bolagen.
          </note>
          <note>
            I detta anförande instämde Gunnar Andrén och Karin Granbom (båda
            fp).
          </note>
          <note type="speaker">
            Anf. 5 THOMAS ÖSTROS (s) replik:
          </note>
          <note>
            Fru talman! Jag förstår att Karin Pilsäter är glad för att det
            är dags för riksdagsbeslut. Det har sannerligen inte varit någon
            lätt process för majoriteten. Opinionsmätningarna visar det väldigt
            tydligt. Motståndet mot utförsäljningar har ökat ordentligt under
            våren och finns långt in i de borgerliga leden. Det är inte så
            konstigt.
          </note>
          <note>
            Under processens gång har också argumenten för försäljning hela
            tiden varierat. Nu verkar det som att argumentet för att sälja
            är att Socialdemokraterna vill sälja. Men jag har varit näringsminister
            och fick då varje vecka av olika aktörer frågan om vi ville sälja.
            Mitt besked var att vi inte hade några planer på det. Vi tror
            att det är en bra idé att fortsätta att utveckla dessa bolag.
            Det är i grunden en pragmatisk hållning. Vi har alltid varit intresserade
            av att söka möjligheter att utveckla bolagen och se om det finns
            partner som kan bidra till det, men inte av några ideologiskt
            motiverade utförsäljningar.
          </note>
          <note>
            Då kommer nästa argument: Det är för äldreboendets skull man
            ska sälja. Så säger den regering och den majoritet som nyss avskaffat
            förmögenhetsskatten och har råd med det, men säger sig inte ha
            råd att bygga ut äldreboendet om man inte säljer ut kopparnäten
            i Telia. Det är ett dåligt och skamligt argument. Det är klart
            att vi har råd att bygga ut äldreboendet. De svenska statsfinanserna
            är urstarka.
          </note>
          <note>
            Det är klart att Riksrevisionens betänkande är stenhårt. Riksrevisionen
            kritiserar regeringen för att inte ha uppfyllt de löften man gett
            om att göra en analys av argumenten för och emot att man ska sälja
            och att just dessa bolag ska säljas. Regeringen har beredningsansvaret,
            inte riksdagen. Det är regeringen som sitter med stora resurser
            för att genomföra denna analys. Ändå lägger sig den borgerliga
            majoriteten platt för regeringens krav att få sälja ut dessa bolag.
            Varför inte ta hänsyn till Riksrevisionen?
          </note>
          <note type="speaker">
            Anf. 6 KARIN PILSÄTER (fp) replik:
          </note>
          <note>
            Fru talman! Det ska bli jättespännande att se när konstitutionsutskottets
            granskning är klar om Thomas Östros kommer att vara lika aktiv
            i den debatten. Den debatten förs där och då. Det kommer att granskas
            i konstitutionsutskottet om regeringen har gjort fel i formfrågan
            när man har berett propositionen.
          </note>
          <note>
            Thomas Östros vet lika bra som jag att konstitutionsutskottet
            har granskat regeringens hantering av många tidigare bolagsaffärer.
            Man har inte kritiserat den dåvarande regeringen för brister i
            remissrundor. Däremot har kritik till exempel riktats för brister
            i dokumentation och så vidare. Men det är en annan fråga.
          </note>
          <note>
            Vad vi har att ta ställning till här och nu är sakfrågan. Jag
            tycker att vi kan förhålla oss lite till den. Konkurrensen på
            till exempel telemarknaden fungerar inte tillräckligt bra i dag.
            Vi ser att det finns klara brister. De andra företagen, de privata
            företagen, litar inte på staten.
          </note>
          <note>
            De litar inte på staten som reglerare därför att staten samtidigt
            har ett stort vinstintresse av att se till att konkurrensen inte
            fungerar. Ju sämre konkurrensen fungerar, desto mer pengar tjänar
            staten.
          </note>
          <note>
            De stora utdelningar som nu kommer som engångsutdelningar från
            Telia är pengar som man har tjänat in under föregående mandatperiod,
            när Thomas Östros regering var mer intresserad av att driva telefonbolag
            än att se till att ha en fungerande reglering. Man fokuserade
            inte på att bygga ut äldreomsorgen, utan 18 000 platser försvann
            i stället. Man var mer fokuserad på att bygga ut vodkaproduktionen.
          </note>
          <note>
            Vi kan alla ha olika skäl. Jag tycker att det är väldigt viktigt
            att regering och riksdag fokuserar på det som är deras huvuduppgifter.
            Då kanske man måste lägga bort annat. Det kanske finns andra som
            till och med är bättre på detta.
          </note>
          <note type="speaker">
            Anf. 7 THOMAS ÖSTROS (s) replik:
          </note>
          <note>
            Fru talman! Det är klart att vi har råd att bygga ut äldreomsorgen
            utan att sälja ut Telia Sonera och SBAB. Är det verkligen ett
            argument som regeringen och riksdagens majoritet har tänkt igenom
            när statsfinanserna är starkare än någonsin?
          </note>
          <note>
            Det är skamligt att påstå att det kräver utförsäljningar när
            man samtidigt avskaffar förmögenhetsskatten. Det är mångmiljardskattesänkningar
            riktade mot de allra bäst ställda.
          </note>
          <note>
            Karin Pilsäter säger att vi nu inte ska diskutera att Riksrevisionen
            har sagt att underlaget från regeringen är undermåligt och inte
            tillräckligt för att fatta beslut, eftersom det ska granskas i
            efterhand.
          </note>
          <note>
            Själva poängen med Riksrevisionens arbete, vilket de säger själva,
            var att de ville bli klara med sin rapport innan näringsutskottet
            var klart med sitt beslut och innan vi här i kammaren fattar beslutet.
          </note>
          <note>
            De kommer med rapporten och lägger den på vårt bord. I den konstaterar
            de att regeringen inte har uppfyllt sitt löfte att göra en analys
            om vilka bolag som ska säljas och varför. Regeringen har inte
            följt grundlagens krav på beredning.
          </note>
          <note>
            Karin Pilsäter säger att det får konstitutionsutskottet granska
            till hösten, vintern eller kanske till våren nästa år. Men då
            kanske bolagen är sålda. Ska vi få ett granskningsbetänkande och
            säga: Oj då, här gjorde vi visst fel. Vi bröt nog mot grundlagen.
            Köpa tillbaka lär inte bli aktuellt.
          </note>
          <note>
            Majoriteten tär här på sitt ansvar. Ni har fått kunskap från
            det organ som leds av folkpartisten Eva Flyborg. Riksrevisionen
            är det organ som den borgerliga minoriteten under vår regeringsperiod
            stred stenhårt för att skapa.
          </note>
          <note>
            De kommer nu med aktiva rapporter och talar om för riksdagen:
            Stopp, regeringen följer inte grundlagen, tänk på det. Det bortser
            ni fullständigt ifrån. Ni säger: Det får väl konstitutionsutskottet
            granska. De sade ju nej till att granska det när vi lämnade över
            frågan till det.
          </note>
          <note type="speaker">
            Anf. 8 KARIN PILSÄTER (fp) replik:
          </note>
          <note>
            Fru talman! Nu har jag bara två minuters talartid på mig att
            försöka bemöta det mycket gravt vilseledande inlägg som Thomas
            Östros här gör. Man tar sig nästan för pannan när han gör den
            fullkomliga sammanblandningen av allting.
          </note>
          <note>
            Det är inte så att Riksrevisionen har påstått att det på något
            sätt skulle vara grundlagsstridigt att sälja bolagen. Nu får du
            skärpa dig! Riksrevisionen leds inte alls av Eva Flyborg. Det
            är Riksrevisionens styrelse som leds av Eva Flyborg.
          </note>
          <note>
            Riksrevisionen är helt självständig och granskar på eget initiativ
            och inte på riksdagens ungefär vad den vill. Det är konstitutionsutskottet
            som på riksdagens uppdrag granskar statsrådens tjänsteutövning.
          </note>
          <note>
            Om riksrevisorn beskäftigt säger att regeringen borde ha skickat
            det på remiss till Konkurrensverket och PTS är det inte något
            som gör att det är grundlagsstridigt att sälja bolagen.
          </note>
          <note>
            När konstitutionsutskottet tidigare har granskat den här typen
            av frågeställningar har man kommit fram till motsatsen. Vi får
            se vad konstitutionsutskottet kommer fram till.
          </note>
          <note>
            I sak har vi hört just Konkurrensverket och Post- och telestyrelsen.
            I sak är hela den invändningen överspelad. Historien kan inte
            skrivas om. Regeringen kan inte i efterhand förändra detta. Men
            i sak är förändringen tillgodosedd.
          </note>
          <note>
            Det är fortfarande konstitutionsutskottet som ska granska detta.
            De gör det inte på näringsutskottets uppdrag utan på kammarens
            uppdrag.
          </note>
          <note type="speaker">
            Anf. 9 KENT PERSSON (v) replik:
          </note>
          <note>
            Fru talman! Jag blev ganska upprörd när jag hörde Karin Pilsäter
            blanda ihop vodkaproduktionen i Sverige med utbyggnaden av äldreomsorgen.
            Det är snarare så att de merintäkter som den verksamheten ger
            har gett möjligheter till välfärdssatsningar. Det är det som ni
            nu tänker ska brytas ut.
          </note>
          <note>
            Den sammanblandningen finns inte. Som tidigare har sagts finns
            möjligheten att bygga ut äldreomsorgen med 138 miljarder i förväntat
            överskott i år. Men som jag också har sagt tidigare har ni valt
            att sänka skatterna.
          </note>
          <note>
            Varför ska vi äga företag? Det finns en anledning till det. Det
            gäller framför allt om vi ser utifrån konkurrensförhållanden.
            Det är oerhört viktigt att också staten finns med som aktiv ägare
            när en marknad inte fungerar.
          </note>
          <note>
            Det kan inte bara vara så att vi via lagar och regler ska gå
            in och försöka rädda marknaden när den inte fungerar. De regelverken
            ska ni nu se över och minska med ungefär 25 procent. Det är det
            förslag som ni har lagt fram.
          </note>
          <note>
            Jag funderar väldigt mycket: På vilket sätt kommer konkurrensen
            att öka om vi säljer ut Vin &amp; Sprit? Kommer konkurrensen att bli
            bättre då? Kommer konkurrensen att bli bättre på bolånemarknaden
            om vi säljer ut SBAB eller Nordea till en konkurrent?
          </note>
          <note>
            Det är huvudargumentet för er. Ni säger att konkurrensen kommer
            att bli bättre på marknaden, och företagen kommer också att utvecklas
            bättre framöver. Det är verkligen att underkänna bolagsstyrelsernas
            arbete och vad de har gjort i de sex föreslagna bolagen. Utvecklingen
            har varit exceptionellt bra under de senaste sex åren.
          </note>
          <note type="speaker">
            Anf. 10 KARIN PILSÄTER (fp) replik:
          </note>
          <note>
            Fru talman! En regering måste fokusera på sina viktigaste uppgifter.
            Det är inte så att man har använt pengar till att investera i
            Vin &amp; Sprits fabrik i Åhus i stället för att investera samma pengar
            i äldreomsorgen. Så är det naturligtvis inte.
          </note>
          <note>
            Men under samma period som Thomas Östros regering var så fokuserad
            på att driva företagen var man totalt ofokuserad på att få ned
            sjukfrånvaron. En halv miljon människor gick som förtidspensionärer,
            och 18 000 platser i äldreomsorgen försvann. Det är vad jag försöker
            lyfta fram. Regeringen måste fokusera.
          </note>
          <note>
            Framför allt när det gäller telemarknaden måste vi nu fokusera
            på att få fram ett regelverk som gör att det blir fritt tillträde
            till kopparnätet. Det ska inte ske genom att staten äger Telia.
            Det är uppenbarligen inte rätt medicin. Det fungerar inte som
            det är i dag. Det är helt andra metoder som behövs.
          </note>
          <note>
            Man kan frigöra kapital som i dag är investerat i företag. Det
            är företag som i stället kan utvecklas bättre med andra ägare.
            De kan få nya affärsmöjligheter och så vidare. Det är vad som
            nu ska värderas och som kommer att göras innan man förändrar ägarförhållandet.
          </note>
          <note>
            Det bemyndigande som nu ligger är att man ska kunna minska innehavet
            i företagen. Man ska kunna avyttra dem helt och hållet. Man ska
            kunna göra olika typer av strukturaffärer eller sälja dem över
            börsen. Det finns många andra möjligheter.
          </note>
          <note>
            De ska värderas. Det ska regeringen göra noggrant och redovisa.
            Men den processen börjar först nu. Den kan man inte göra i förväg
            innan man har satt i gång processen.
          </note>
          <note type="speaker">
            Anf. 11 KENT PERSSON (v) replik:
          </note>
          <note>
            Fru talman! Det är just det som är huvudkritiken. De analyserna
            finns inte. Hur kommer marknaden att påverkas? Det är också det
            som riksrevisorn tar fram. Ni följer inte ens det som ni har sagt
            i budgetpropositionen, att en noggrann genomgång ska föreläggas
            riksdagen innan beslut ska fattas. Det är huvudkritiken mot det
            hela.
          </note>
          <note>
            Ni svarar inte heller på frågan om hur konkurrensen kommer att
            förbättras genom att man säljer ut SBAB, Nordea och Vin &amp; Sprit.
            Blir det en bättre fungerande marknad? Den försäljning som har
            gjorts av Telia Sonera förskräcker ganska rejält jag tänker då
            på det senaste. Vad är det för ägare som vi har fått in genom
            den försäljningen? Vad har de för intressen? Nu visar det sig
            att den största delen är utländska ägare och kanske även pensionsfonder.
            Vilka drivkrafter finns, och vad är det egentligen för underlag
            som ni kommer att gå till beslut på i framtiden?
          </note>
          <note>
            Vi i riksdagen, som ska fatta beslut om bemyndigandet och ge
            det till regeringen, har inte en blekaste aning om vad det innebär.
            Det är detta och bristerna på analyser som är så tydliga i genomgången.
          </note>
          <note>
            Detta skulle aldrig kunna förekomma i en kommun. Man skulle inte
            kunna ha ett sådant bristande underlag. Det skulle återförvisas
            direkt.
          </note>
          <note type="speaker">
            Anf. 12 KARIN PILSÄTER (fp) replik:
          </note>
          <note>
            Fru talman! Hur en viss marknad påverkas av en viss affär beror
            på hur den affären ser ut. Det går inte att göra en oändlig räcka
            av konsekvensanalyser för ett oändligt antal alternativ och sedan
            sitta och värdera dem. Det blir helt olika resultat beroende på
            hur man gör. Därför kan inte konsekvensanalyserna göras i förväg;
            det är självklart.
          </note>
          <note>
            Däremot är det entydigt så att bolånemarknaden är en väl fungerande
            konkurrensutsatt marknad. Det finns många olika rapporter som
            visar det. Den har dessutom starkt förbättrats.
          </note>
          <note>
            När det gäller konkurrensen på vodkamarknaden har konkurrenssituationen
            i Sverige snarare att göra med vilka regleringar vi har för hur
            Systembolaget tar in olika produkter än att staten är ägare av
            ett produktionsbolag som till absolut det var inte meningen att
            det skulle vara någon ordvits största delen säljer till helt andra
            länder. Detta har inte heller någonting med konkurrensen på de
            marknaderna att göra.
          </note>
          <note>
            Jag tror att det till exempel skulle kunna vara mycket bra om
            vi fick hit banker från några andra länder så att SBAB blev en
            av flera. Det skulle öka den svenska bankkonkurrensen där vi har
            några storbanker, varav Nordea är en, som är ganska dominerande.
            Vi skulle behöva ha in fler spelare. Men bankmarknaden är uppdelad
            i olika sektorer, där bolånemarknaden är en som har väl fungerande
            konkurrens i dag. Den typen av analys kan man göra. Den hade vi
            gjort redan före valet.
          </note>
          <note>
            Jag kan väl säga att det kanske var en lite missvisande formulering
            i budgetpropositionen, men detta är inte någon fråga att göra
            halt vid på den grunden. De här sex bolagen verkar på konkurrensutsatta
            marknader. De brister som finns i konkurrensen behöver rättas
            till med regelverk och inte med statligt ägande.
          </note>
          <note>
            I och med detta tycker jag att jag är fullt beredd att gå vidare
            med att regeringen nu får sätta i gång processen och ta fram olika
            alternativ där alla viktiga frågor ska beaktas.
          </note>
          <note type="speaker">
            Anf. 13 PER BOLUND (mp) replik:
          </note>
          <note>
            Fru talman! Jag ställer min fråga med anledning av det bristande
            underlag vi har fått från regeringen. Jag skulle vilja ha ett
            klarläggande.
          </note>
          <note>
            Karin Pilsäter börjar med att försöka vända på steken och säga:
            Varför ska staten över huvud taget äga företag? Hon konstaterar
            att staten ska göra det som bara staten kan göra. Min fråga är:
            Hur kommer man med den utgångspunkten fram till att just ett flygbolag
            är ett av de företag som måste kvarstå i statlig regi? Alla är
            väl överens om att SAS bedriver trafik på en fri och helt konkurrensutsatt
            marknad. Det är ingen infrastruktur som ingår som SAS äger och
            som staten därför behöver ha något slags makt över.
          </note>
          <note>
            Trots detta väljer man att i stället för SAS sälja ut till exempel
            SBAB, som alla är överens om har haft en viktig funktion för att
            reglera en bristfällig marknad. SBAB har sänkt räntenivåerna,
            vilket har inneburit stora besparingar för medborgarna här i Sverige.
          </note>
          <note>
            Med anledning av det som Karin Pilsäter säger kan jag inte utgå
            från annat än att det är av rent ideologiska skäl man nu väljer
            att ha kvar SAS. Man hade detta uppe före valet och diskuterade
            att man skulle sälja SAS, men sedan tog man bort det från listan.
            Man valde aktivt att ha kvar SAS i statlig ägo.
          </note>
          <note>
            Jag måste fråga vilka grunder man egentligen har haft för urvalet
            av de bolag som nu ska säljas. Varför väljer man att aktivt sälja
            bolag som man erkänner har haft en viktig funktion på marknaden
            och har styrt upp marknaden på ett bra sätt? Bolag som man inte
            alls styr eller över huvud taget vill styra ska man däremot ha
            kvar i statlig ägo, tydligen. För mig finns det inget vett och
            sans i den hanteringen. Jag skulle gärna vilja ha ett svar på
            varför man anser att ett flygbolag är någonting som staten till
            varje pris måste fortsätta att äga.
          </note>
          <note type="speaker">
            Anf. 14 KARIN PILSÄTER (fp) replik:
          </note>
          <note>
            Fru talman! Staten äger helt eller delvis långt över 50 olika
            bolag. Samtliga ska nu gås igenom. Från början konstaterade vi
            att det här finns sju bolag som verkar på helt och hållet konkurrensutsatta
            marknader och som bedriver verksamheter som saknar samhällsuppdrag.
            Några av dem är redan börsnoterade. Några av dem hade regeringen
            redan tillstånd av den tidigare majoriteten att sälja.
          </note>
          <note>
            Sedan lade man till tre bolag som verkar på helt och hållet konkurrensutsatta
            marknader, som inte har något samhällsuppdrag och som mycket väl
            skulle kunna utvecklas bra till och med bättre med andra ägare.
            De kanske behöver nya affärsmöjligheter. Dessa bolag är SBAB,
            Vasakronan och Vin &amp; Sprit.
          </note>
          <note>
            Sedan tog man bort SAS från listan för den första omgången på
            grund av att det finns olika komplikationer som föreligger just
            nu. Men det finns ingenting som säger att det kommer att kvarstå.
            SAS ligger nu i bunten med de över 45 bolag som ska granskas och
            värderas. Man ska se om det finns saker man behöver förändra,
            om bolagen har ett samhällsuppdrag, om det finns delar som kanske
            ska skiljas ut och om marknaderna behöver förändras. Exempelvis
            kan man förstås inte sälja Apoteksbolaget så länge vi har ett
            apoteksmonopol. Där behövs helt andra förutsättningar innan bolaget
            som sådant kan komma i fråga och så vidare.
          </note>
          <note>
            Det är absolut inte så att vi har gjort något ställningstagande
            för att SAS ska kvarstå. Det enda som är sagt tydligt där är att
            under innevarande mandatperiod kan varken Vattenfall eller LKAB
            komma att bli aktuella. Men alla övriga bolag ska granskas och
            värderas baserat på sina egna meriter, på hur marknaden ser ut,
            hur uppdraget och hur villkoren i övrigt ser ut. De kan då komma
            till på en försäljningslista vid någon senare tidpunkt.
          </note>
          <note>
            Men redan de här sex bolagen är ett jättestort beting. Som ni
            påpekar är det väldigt mycket pengar.
          </note>
          <note type="speaker">
            Anf. 15 PER BOLUND (mp) replik:
          </note>
          <note>
            Fru talman! Ja, det är ett stort beting. Just därför tycker vi
            att det finns starka skäl att vara försiktig med att sälja ut
            just de bolag som de flesta är överens om har haft en viktig reglerande
            funktion. De har fyllt en viktig funktion för att styra upp marknader.
            Men det är det man väljer att inte göra, och det är det som är
            så svårförståeligt.
          </note>
          <note>
            Karin Pilsäter hänvisar till olika komplikationer när det gäller
            att inte sälja SAS. Det visar just på de stora brister som finns
            i beslutsunderlaget. Vi har inte fått någon som helst vägledning
            när det gäller hur regeringen har valt ut de bolag som man nu
            har ute till försäljning. Man säger lite vagt att bolagen verkar
            på en fri marknad. Men det är precis den analysen som vi så många
            gånger har efterfrågat från oppositionens roll. Varför är just
            de här bolagen speciellt lämpliga att sälja? Varför verkar de
            på en fri marknad medan till exempel SAS uppenbarligen inte gör
            det eftersom man väljer att inte sälja det bolaget?
          </note>
          <note>
            Så länge vi inte får något riktigt svar på den frågan måste vi
            utgå från att det är av rent ideologiska skäl och ingenting annat
            som man har valt ut de här bolagen. Det gör mig orolig, för då
            får man utgå från att staten vill fortsätta att äga SAS för att
            regeringen anser att det ska fylla en funktion det vill säga att
            stödja flygandet i Sverige. Man ska alltså subventionera flyget.
            Annars finns det absolut inga som helst skäl för att staten ska
            äga ett flygbolag lika lite som det finns skäl för att staten
            ska äga ett bussbolag, till exempel. Men Karin Pilsäter kanske
            tycker att staten ska gå in och styra upp bussmarknaden också.
          </note>
          <note>
            Precis som jag sade visar det här på bristerna i beslutsunderlaget.
            Det finns inga som helst motiveringar till att man har valt ut
            de här bolagen och på vilket sätt man har gjort urvalet. Det är
            det som är en av de stora bristerna, och det är detta som vi har
            ifrågasatt. Men jag får väl hoppas på att vi får höra ett bättre
            skäl nu till att just SAS ska vara kvar i statlig ägo. Jag tycker
            att olika komplikationer är ett lite för vagt beslutsunderlag
            för min del.
          </note>
          <note type="speaker">
            Anf. 16 KARIN PILSÄTER (fp) replik:
          </note>
          <note>
            Fru talman! Ägandet i de här sex bolagen värderas till långt
            över 200 miljarder kronor. Staten heläger ju långt ifrån hela
            de börsnoterade bolagen. Det är mycket stora frågeställningar.
            Jag tror att det räcker bra just nu med att låta regeringen behålla
            bemyndigandet att sälja tre och få bemyndigande för ytterligare
            tre utan att man särskilt behöver argumentera för varför något
            bolag inte kommer upp på listan. Det finns många bolag som är
            av liknande karaktär som SAS där man kan konstatera att det i
            grunden inte finns något samhällsuppdrag eller liknande.
          </note>
          <note>
            Jag tycker inte att staten ska äga bussbolag. Det är i och för
            sig många kommuner som gör det därför att man driver kollektivtrafik,
            men jag anser inte att det finns något sådant skäl för att äga
            ett flygbolag. Det ska inte heller vara några subventioner tvärtom.
            I går hade vi i näringsutskottet och trafikutskottet möjlighet
            att få en information från SAS ledning om deras nya strategiprogram.
            Det var en mycket intressant information, men jag gör precis samma
            reflexion som du, nämligen att det absolut inte föreligger något
            samhällsuppdrag på det sättet.
          </note>
          <note>
            Det finns olika historier bakom varför staten äger dessa bolag.
            Televerket var ett statligt monopol, en statlig myndighet, som
            sedan, utan remissrundor, ombildades till Telia AB och sedermera
            börsnoterades, och det var inga remissrundor före den propositionen
            heller. Det har sin historia. SBAB har sin historia. Vin &amp; Sprit
            har sin historia från den tid då vi hade en helt annan struktur
            där.
          </note>
          <note>
            Nu måste vi se framåt. Den roll som SBAB har haft bakåt i tiden
            är historia. Nu ser vi framåt, och då fungerar det inte på det
            viset. Därför tycker jag att man mycket väl kan sätta upp SBAB
            på en försäljningslista för att kanske till och med stärka bankkonkurrensen.
          </note>
          <note type="speaker">
            Anf. 17 HANS ROTHENBERG (m):
          </note>
          <note>
            Fru talman! Riksdagen ska i dag ge Sveriges alliansregering mandat
            att helt eller delvis sälja sex av statens bolag. Det handlar
            om att sälja, inte sälja ut. Det handlar om att realisera och
            omvandla gemensamma tillgångar till annan nytta, inte rea ut.
          </note>
          <note>
            Trots att de nu aktuella bolagen sysslar med så skilda saker
            som att tillverka och sälja sprit, hyra ut kontorslokaler, sälja
            sms-tjänster eller vara marknadsplats för internationella aktiespekulanter
            har de en sak gemensamt, och det är att alla verkar på en konkurrensutsatt
            marknad.
          </note>
          <note>
            För oss moderater och våra alliansvänner är det helt fel att
            staten ska driva bolag som verkar i konkurrens med privata företag
            på annars helt och väl fungerande konkurrensutsatta marknader.
            Ännu mer fel blir det när staten samtidigt formar spelreglerna.
            Med dagens ägande är rollfördelningen otydlig om vem som gör vad.
            Utgångspunkten är att konkurrensutsatt verksamhet bäst bedrivs
            i privat regi.
          </note>
          <note>
            Det kan finnas tungt vägande skäl för ett statligt ägande av
            företag, främst där det råder naturligt monopol eller där det
            finns ett starkt samhällsintresse, och detta tillgodoses bäst
            genom ett bolag. Dessa skäl finns inte när det gäller dessa sex
            aktuella bolag. Liksom all konkurrensutsatt affärsverksamhet behöver
            även dessa sex aktuella bolag självständiga och engagerade ägare
            med en naturlig förankring på marknaden. Bolagen är värda starka
            och engagerade ägare som kan fokusera kraft på sitt ägande. De
            behöver ägare som på bästa sätt kan garantera företagen och deras
            anställda en god utveckling.
          </note>
          <note>
            Att minska statens ägande av företag gör det således möjligt
            att renodla statens roll som lagstiftare och normgivare samt att
            säkra bolagens utvecklingsmöjligheter och i förlängningen också
            arbetstillfällen.
          </note>
          <note>
            Vårt förslag bygger på det mandat som Allians för Sverige har
            fått av svenska folket, av väljarna. Vi har fattat det här beslutet
            därför att vi är övertygade om att det är bra för vårt gemensamma
            folkhushåll.
          </note>
          <note>
            När man tar del av det mycket ideologiskt präglade motståndet
            från riksdagens vänstra partier ligger det nära till hands att
            tänka på texten till en låt som för några decennier sedan präglade
            en röd generation. Den var skriven av Blå Tåget och gjord till
            klassiker av Ebba Grön.
          </note>
          <note>
            Orden från det tidiga 70-talet stämmer fortfarande alltför väl
            med verkligheten, och det är just detta som är problemet. Det
            är äntligen dags för staten och kapitalet att få ro i var sin
            båt, inte mot strömmen utan medströms framåt.
          </note>
          <note>
            Vi menar att det inte är statens uppgift att driva företag på
            konkurrensutsatta marknader. Genom att minska det statliga ägandet
            skapas en tydligare rollfördelning mellan privat och offentligt
            ägande där staten ger privata företag goda förutsättningar att
            konkurrera på lika villkor och utan att staten samtidigt driver
            egna konkurrerande företag.
          </note>
          <note>
            Det är därför ett viktigt steg på vägen att med den här hanteringen
            minska det statliga ägandet så att vi kan skapa bättre förutsättningar
            för en hållbar välfärd även i framtiden. Mycket av diskussionen
            inför dagens debatt har handlat om formalia och processfrågor
            snarare än om själva sakfrågan varför det är bra att sälja.
          </note>
          <note>
            Inför försäljningarna har det gjorts ett grundligt beredningsarbete
            inom riksdagen och regeringen. Det har varit ett betydligt mer
            omfattande förarbete än vad som var fallet vid den famösa Teliaaffären
            för snart tio år sedan. Den taffliga hanteringen kostade hundratusentals
            småsparare många bittra sparslantar. Det är småsparare som än
            i dag känner sig lurade på konfekten. De trodde att de skulle
            få ta del av den lukrativa så kallade folkaktien. Så ska det givetvis
            inte gå till. Vi har nu ett gyllene tillfälle att lära av dessa
            tidigare misstag.
          </note>
          <note>
            Sedan regeringen aviserade sina intentioner har olika statsråd
            besvarat ett drygt 20-tal frågor och interpellationer i riksdagen
            med anknytning till försäljningarna. Riksdagen har anordnat en
            aktuell debatt på temat. Näringsutskottet har tillsammans med
            finansutskottet, försvarsutskottet och trafikutskottet hållit
            en offentlig utfrågning om de statliga bolagen. Dessutom har statsrådet
            Odell deltagit i två slutna utfrågningar i näringsutskottet. Till
            detta ska läggas den livliga mediedebatt där både riksdagsledamöter,
            statsråd och andra deltagit.
          </note>
          <note>
            Den kritik som oppositionen, med Socialdemokraterna i spetsen,
            nu riktar mot dagens affär faller platt och ekar väldigt tomt.
            Det är därför ingen överdrift att hävda att det nu finns ett tillräckligt
            underlag för ett riksdagsbeslut.
          </note>
          <note>
            Fru talman! Att omvandla gemensamma tillgångar till andra nyttigheter
            är både klokt och till gagn för Sverige. Att använda de frigjorda
            resurserna i form av pengar från försäljningarna till att minska
            varje svensk medborgares del av statsskulden med drygt 20 000
            kronor är att ta ansvar för framtiden. Att använda delar av överskotten
            till att investera i infrastruktur och välfärd är att ge nuvarande
            och kommande generationer framtida frihet. Det ärende som riksdagen
            i dag har att fatta beslut om handlar om att bygga, inte om att
            stå stilla och inte om att riva.
          </note>
          <note>
            Fru talman! Jag yrkar bifall till utskottets förslag i dess helhet.
          </note>
          <note type="speaker">
            Anf. 18 THOMAS ÖSTROS (s) replik:
          </note>
          <note>
            Fru talman! Hans Rothenberg säger att det är helt fel att staten
            ska driva bolag på konkurrensutsatta marknader. Det är den ideologiska
            utgångspunkten. Det innebär att 90 procent av statens bolagsinnehav
            måste säljas. Dessa sex bolag är bara början. Vattenfall bedriver
            sin verksamhet på helt konkurrensutsatta marknader. Sveaskog gör
            det likaså. LKAB bedriver sin verksamhet på en globalt konkurrensutsatt
            marknad. Det är dessa skygglappar, att det är helt fel att staten
            ska driva bolag, som har lett hela regeringsarbetet och majoritetsarbetet.
          </note>
          <note>
            Sedan påstås det att om man gör det subventionerar staten bolagen.
            Men vakna! Detta är fullständigt förbjudet. Staten får inte alls
            subventionera några bolag. Det finns konkurrensmyndigheter både
            i Sverige och i EU som skarpt griper in om detta skulle ske.
          </note>
          <note>
            Det andra Hans Rothenberg säger är att man har fått mandat från
            folket. Detta är alliansens valmanifest, det orangea, som ni gick
            till val på. Här står ingenting om utförsäljningen av dessa bolag.
            Det sägs inte ett ljud om detta! När Riksrevisionen ville se analyserna
            hänvisade statsrådet Mats Odell lite föraktfullt till att de skulle
            läsa valmanifestet. Riksrevisionen har också läst det. Här hittar
            de inga analyser. Ingenstans finns det bevis för detta grundliga
            beredningsarbete i Regeringskansliet som Hans Rothenberg nu talar
            om.
          </note>
          <note>
            Dessutom är det en mycket dålig affär. Din partikollega Anne-Marie
            Pålsson som är docent i nationalekonomi har uttryckt det så att
            man tar tillgångar från högt avkastande bolag och placerar dem
            i lågt avkastande tillgångar. Det innebär en förlust för folkhushållet
            och motsvarar ungefär 15 miljarder kronor per år. Det är ungefär
            50 000 anställda i vård och omsorg, äldreomsorg inte minst. Varför
            göra denna usla affär på denna usla grund?
          </note>
          <note type="speaker">
            Anf. 19 HANS ROTHENBERG (m) replik:
          </note>
          <note>
            Fru talman! Jag är inte förvånad över att Thomas Östros fortsätter
            att vidhålla tesen om att statligt ägande är bra för ekonomin.
            Det är dock förvånande att Thomas Östros och övriga socialdemokrater
            inte har löpt linan ut när man har haft möjligheten att under
            förra perioden ta bort det bemyndigande som redan ligger för tre
            av de aktuella bolagen.
          </note>
          <note>
            Vi ser inte heller att man under sitt tidigare regeringsinnehav
            ville utöka det statliga ägandet. Vi talar om ideologisk inriktning
            när det gäller varför man vill göra någonting, och det skulle
            vara intressant att veta hur det kommer sig att statens ägande
            av bolag är så optimalt att man varken ska köpa en aktie till
            eller sälja en aktie, utan det är helt perfekt och optimalt som
            det är. Det skulle vara intressant att veta detta.
          </note>
          <note>
            Det finns många bolag kvar i statlig ägo. Efter de här affärerna
            kommer staten fortfarande att vara den i särklass största bolagsägaren
            i Sverige. Det regeringen och majoriteten har sagt är att de bolag
            som inte ska säljas under denna mandatperiod är Vattenfall och
            LKAB. Det kommer givetvis att ges tillfällen att titta över det
            övriga bolagsbeståndet, men det ska göras så att man vet varför
            man gör det, och man ska också använda pengarna på ett konstruktivt
            sätt framöver.
          </note>
          <note>
            Thomas Östros är oroad över att de svenska väljarna inte vet
            vad de har röstat på. Jag skulle nog vilja säga att det gläder
            mig att Thomas Östros har läst vår orange skrift. I Bankerydsöverenskommelsen
            finns också en hel del att ta vara på. Det är ingen hemlighet
            att allianspartierna har gått till val på att frigöra statliga
            bolag från statens ägande.
          </note>
          <note type="speaker">
            Anf. 20 THOMAS ÖSTROS (s) replik:
          </note>
          <note>
            Fru talman! Den borgerliga regeringens problem är att man gick
            till val med ett helt annat intryck hos väljarna om hur politiken
            skulle te sig än vad man sedan genomför. Det är det som upprör
            folk, och det är det som gör att opinionssiffrorna rasat så kraftigt
            för alliansen.
          </note>
          <note>
            Så var det också med de statliga bolagen. Man ville inte prata
            om detta, för man vet att en majoritet vill att vi ska behålla
            de statliga bolagen. I denna skrift, som Mats Odell själv hänvisade
            till och sade att analysen av varför man ska sälja stod där, sägs
            inte ett ord om utförsäljning av sex bolag eller utförsäljning
            över huvud taget. Det säger en hel del om den strategi man hade.
          </note>
          <note>
            För oss har det varit väldigt viktigt att ha ett pragmatiskt,
            förnuftigt förhållningssätt till de statliga bolagen. Det är klart
            att det behövs ett bemyndigande när man som vi har gjort har arbetat
            med att Telia har kunnat samverka med Sonera, gå ihop och därmed
            bli Nordens största telekomoperatör och kunnat expandera i Baltikum.
            Kring Östersjön har man kunnat bygga ett starkt bolag med huvudkontor,
            forskning och utveckling i Sverige.
          </note>
          <note>
            Så kan man bidra till utveckling! När man av ideologiska skäl
            säger att allt ska säljas ut riskerar man att hamna i läget att
            Telias huvudkontor inte längre finns i Stockholm om några år.
            Är du beredd att arbeta för och ge garantier för att huvudkontoret
            blir kvar?
          </note>
          <note>
            När det gäller den ekonomiska frågeställningen finns det ekonomiskt
            kunniga i Moderaterna det vill säga de som inte har examen från
            Fairfax University utan kanske från Lunds universitet som säger
            att detta är en dålig affär. Högt avkastande tillgångar byts mot
            lågt avkastande tillgångar.
          </note>
          <note>
            Det kostar pengar att sälja, och det minskar utrymmet för välfärd.
            Tycker Hans Rothenberg att det är värt de kostnader som det nu
            handlar om för att uppfylla sina ideologiska föresatser?
          </note>
          <note type="speaker">
            Anf. 21 HANS ROTHENBERG (m) replik:
          </note>
          <note>
            Fru talman! Det är härligt att vi i denna kammare kan utgå från
            ideologi och äntligen också tydligt börja se skillnaden mellan
            de partier som är i denna kammare.
          </note>
          <note>
            Thomas Östros hukar bakom sin socialistiska agenda. Det är helt
            uppenbart. Retoriken som förvisso kanske inte kommer från Ciceros
            skola direkt men väl från Bommersvik med alla dess varianter ter
            sig väldigt påtaglig i denna kammare.
          </note>
          <note>
            Ja, det är faktiskt så att det är klokt och förnuftigt att frigöra
            resurser från de statliga bolagen till att amortera på en statsskuld.
            Det är inte att förlora pengar. Det är faktiskt att befria varje
            svensk medborgare och skattebetalare från den börda som det innebär
            att amortera på lån statens räntelån. Detta är en god affär.
          </note>
          <note>
            Att se statiskt på hur värdena, ekonomin och företagsamheten
            ser ut i dag är att inte våga blicka framåt.
          </note>
          <note>
            När det gäller att Telia Sonera har sitt huvudkontor i Sverige
            är förhoppningen det är ingenting som vi politiker kan eller ska
            bestämma över att det ska kunna finnas här. Förhoppningen är dock
            också att många andra bolags huvudkontor ska kunna finnas i Sverige
            och att vi kanske får ytterligare aktörer. Det är marknadsekonomi.
            Det handlar om att frigöra de bundna resurser som staten i dag
            har i sitt ägande till att i sitt ägande kunna få in nya, engagerade
            ägare som har en idé om vart man vill och inte bara vill behålla
            för sakens egen skull.
          </note>
          <note type="speaker">
            Anf. 22 KENT PERSSON (v) replik:
          </note>
          <note>
            Fru talman! Det var väldigt vad ideologisk Hans Rothenberg blev
            här i det sista replikskiftet! Det var riktigt kul att lyssna
            på.
          </note>
          <note>
            Moderaterna är helt emot statligt ägda företag som fungerar på
            en konkurrensutsatt marknad. Samtidigt säger Hans att vi är ideologiskt
            förblindade. Vad är då detta att man är emot statligt ägande om
            inte ideologi?
          </note>
          <note>
            Betänkandet heter ju faktiskt Försäljning av vissa statligt ägda
            företag . Jag noterar att Hans Rothenberg kunde tänka sig utförsäljning
            av en viss del. Det är ju en förskjutning, för det handlar inte
            betänkandet om, utan det handlar om försäljning av vissa statligt
            ägda företag.
          </note>
          <note>
            Varför är det då bra att sälja? Det är den frågan och den diskussionen
            som vi har fört under hela denna debatt. Kom med argument för
            att det är bra att sälja! Det är de analyserna som saknas! Hur
            kommer konkurrensen att förbättras om SBAB säljs till en konkurrent?
            Hur kommer konkurrensen att förbättras här i Sverige om Nordea
            köps upp av en annan bank? Det är analyserna av detta som borde
            ligga på vårt bord innan vi går till beslut!
          </note>
          <note>
            Du talar om att frigöra resurser. Vad du gör om du avyttrar dessa
            företag är att du byter en tillgång mot en annan. Men det faktiska
            ekonomiska utfallet är en gigantisk förlust. Du går miste om statliga
            utdelningar som vida överstiger de eventuella räntekostnadsminskningar
            som uppstår vid en utförsäljning. Hur ska du täcka det i framtiden?
            Det räcker ju inte till att försörja äldreomsorgen med arbetskraft
            i framtiden!
          </note>
          <note type="speaker">
            Anf. 23 HANS ROTHENBERG (m) replik:
          </note>
          <note>
            Fru talman! Det känns skönt att tala med det marxistiska originalet
            som står för det statliga ägandet och makten över produktionsmedlen
            och som lever vidare i den andan.
          </note>
          <note>
            Jag har stor respekt för Kent Persson och Vänsterpartiet som
            inte hymlar med detta och inte ger sig in i för mycket av formalia
            och processkritik, utan här är det faktiskt en politisk och ideologisk
            skillnad som är viktig.
          </note>
          <note>
            Bemyndigandet i dag handlar om att ge bemyndigande att helt eller
            delvis sälja ett antal statliga bolag. Det är vad mandatet kommer
            att innebära när vi senare i dag kommer att trycka på knapparna
            och ge det här bemyndigandet.
          </note>
          <note>
            Ja, det är så att konkurrensutsatta bolag som är på en fri marknad
            har bäst nytta av att ha starka, engagerade ägare som ser med
            långsiktighet på varför man ska äga. Det här är bra för bolagen,
            och det är bra för bolagens anställda. Det är också bra för bolagens
            kunder.
          </note>
          <note>
            Vi tar SBAB som ett exempel. SBAB har haft en fördel gentemot
            andra konkurrenter på den i övrigt fria marknaden av att man har
            kunnat ha garanti från Riksgälden och därmed också har kunnat
            ge lägre räntor. Det här är ju en snedvridning av marknaden som
            har varit till men för övriga bolag och som har varit till men
            för de anställda i de andra, konkurrerande bolagen, som inte har
            kunnat konkurrera på samma villkor. Det har kunnat vara till men
            för de bolag som inte har kunnat växa på grund av detta.
          </note>
          <note>
            Det här är ett typiskt exempel på en snedvridning av marknaden
            när staten agerar både reglerare, lagstiftare och ägare. Det är
            detta som vi vill ändra på. Det är därför vi vill ge regeringen
            detta bemyndigande.
          </note>
          <note type="speaker">
            Anf. 24 KENT PERSSON (v) replik:
          </note>
          <note>
            Fru talman! Nu blir det väldigt konstigt här. Hans Rothenberg
            måste vara ganska ensam om den uppfattningen om SBAB:s betydelse
            för den svenska bolånemarknaden. Till och med konkurrenterna har
            vitsordat SBAB:s betydelse för att pressa ned bolåneräntorna.
            Det har visat sig att det har varit väldigt positivt för konsumenterna,
            kunderna, att SBAB har funnits.
          </note>
          <note>
            Det är så typiskt här: De frågor som jag ställer till Hans får
            jag inga svar på. Kommer marknaden att utvecklas bättre? Kommer
            det att bli lägre räntor om SBAB säljs ut, eller vad kommer att
            hända? Vad kommer att hända med Stockholm, som har som plan att
            utvecklas till en finansmarknadsplats i Norden? Vad kommer att
            hända med det om Nordea säljs och köps upp av en konkurrent, eller
            om OMX köps upp av Nasdaq? Hur kommer de planerna att kunna utvecklas?
          </note>
          <note>
            Det är klart som tusan ursäkta! att det är viktigt att man som
            ägare också går in och talar om vad man vill med sitt ägande,
            och staten har verkligen kunnat göra det när det gäller SBAB men
            även Vattenfall och andra statliga bolag.
          </note>
          <note>
            Det är viktigt med långsiktigt ägande. Vad har vi för garantier
            när vi säljer ut dessa bolag rear ut dem i många fall för att
            det blir just ett långsiktigt ägande? Kommer Hans Rothenberg att
            verka för att vi får ett långsiktigt ägande av ägare som är beredda
            att utveckla företagen här i Sverige, eller ska det överlämnas
            till marknaden att hantera de här företagen utifrån eget välbefinnande?
          </note>
          <note type="speaker">
            Anf. 25 HANS ROTHENBERG (m) replik:
          </note>
          <note>
            Fru talman! Jag önskar att man som enskild person skulle kunna
            påverka detta väldigt mycket. Nu är vi riksdagsledamöter här som
            ska fatta beslut om den här frågan och ge regeringen bemyndigande.
            Den regeringen det känner jag förtroende för kommer att hantera
            de här affärerna på ett seriöst sätt när riksdagen väl har givit
            bemyndigande att sälja delar av bolag eller hela bolag till seriösa
            ägare. Det är en del i vårt uppdrag här absolut.
          </note>
          <note>
            Jag tror inte att man ska vara så rädd för att det kommer in
            aktörer som både kan sina branscher och som har ett intresse av
            att engagera sig i de här bolagen. Vi ska inte vara rädda för
            det.
          </note>
          <note>
            Anledningen till att staten har ett engagemang i Nordea härrör
            ju från bankkrisen för 15 år sedan, och det var en nödlösning
            vid det tillfället att gå in och ta en del av ägandet. Det är
            dags nu att frigöra det ägandet. Det kommer att vara bra för marknaden,
            därför att staten behöver inte vara ägare av en delvis privatägd
            bank. Staten har en riksbank, och den har en helt annan funktion.
          </note>
          <note>
            Det handlar om att frigöra resurser. Det handlar om att kunna
            använda överskotten till exempel till det som står först på agendan:
            att amortera på statsskulden. Detta är att använda pengarna på
            ett klokt sätt. Det här är förnuftig, seriös ekonomi. Skulle det
            vara bättre om vi ökade statsskulden? Ja, det kanske Kent Persson
            och Vänsterpartiet tycker.
          </note>
          <note>
            Vi har gått till val på att driva en ansvarsfull ekonomi. Vi
            kommer att ta det ansvaret framöver. Det finns många intressanta
            projekt att använda överskott från försäljningar till. Det ser
            vi fram emot att regeringen efter bemyndigandet kommer att göra.
          </note>
          <note type="speaker">
            Anf. 26 PER BOLUND (mp) replik:
          </note>
          <note>
            Fru talman! Min fråga gäller återigen det beslutsunderlag som
            vi har fått på riksdagens bord. Jag kan börja med att konstatera
            att alla verkar vara överens om att den proposition som vi fick
            från regeringen gav ett mycket bristfälligt underlag. Jag har
            inte hört någon som har försvarat propositionen som ett underlag
            för försäljning. Det är ju bra att vi är överens åtminstone om
            den saken.
          </note>
          <note>
            Sedan hänvisar Hans Rothenberg till att den process som har ägt
            rum här i riksdagen skulle ge ett bra underlag som gör att vi
            nu kan gå till beslut. Hans Rothenberg hänvisar till exempel till
            att ministern har varit här på besök. Problemet är ju bara att
            vi inte har fått några svar på de frågor vi har ställt till statsrådet
            om vilka analyser som ligger bakom urvalet av bolag till exempel
            och hur en utförsäljning påverkar marknaden.
          </note>
          <note>
            Det är också så att vi från oppositionens sida begärde ut underlag
            från Regeringskansliet, nämligen de analyser som vi trodde fanns
            på Regeringskansliet för varje bolag, men vi fick inte ut dem.
            Det sipprade fram efterhand att det inte fanns några sådana analyser,
            och det var anledningen till att vi inte fick dem.
          </note>
          <note>
            Vi hade en utfrågning som gällde bara två bolag av dem som är
            aktuella, och inte heller utfrågningen gav några svar på varför
            just de här bolagen är aktuella till försäljning och inte andra.
          </note>
          <note>
            Faktum kvarstår ju: Man väljer att först sälja ut Telia, med
            det monopol som man har på accessnätet, och man väljer att först
            sälja ut SBAB, som har styrt upp en dåligt fungerande lånemarknad,
            innan man säljer ut till exempel SAS, som inte har någon påverkan
            på infrastrukturen och som inte styr upp marknaden på något sätt.
            Vilken analys ligger bakom det här?
          </note>
          <note>
            Faktum är att det nu börjar komma fram att beslutet om vilka
            bolag som var aktuella för utförsäljning togs väldigt informellt
            utan något som helst relevant underlag i Bankeryd.
          </note>
          <note>
            Jag måste fråga: Anser Hans Rothenberg verkligen att det finns
            godtagbara analyser för vart och ett av de bolag som nu är aktuella
            för försäljning, analyser som vi här i riksdagen har fått ta del
            av?
          </note>
          <note type="speaker">
            Anf. 27 HANS ROTHENBERG (m) replik:
          </note>
          <note>
            Fru talman! Ja, vi från alliansen anser att riksdagen i dag har
            ett underlag som är tillfyllest för att ge bemyndigandet. Ja,
            det gör vi.
          </note>
          <note>
            När det gäller SBAB och Telia har vi tidigare resonerat om att
            de agerar på en konkurrensutsatt marknad, och de kan mycket väl,
            mot en god betalning, lämnas över till denna marknad och dess
            aktiva aktörer.
          </note>
          <note>
            Vi har fått en rapport från Post- och telestyrelsen där man,
            också där, föreslår en lagändring om att separera nätbolag inom
            Telia Sonera.
          </note>
          <note>
            När det gäller SAS ser jag framöver fram emot kommande, nästa
            vända av översyn av det statliga bolagsägandet och att Miljöpartiet
            då kommer att stödja en försäljning av SAS. Allting handlar om
            tajmning.
          </note>
          <note>
            Det har gjorts en analys, även om den kanske inte i sin helhet
            har lämnats över i pappersform till utskotten, av varför man väljer
            att göra detta. Vad utskotten och riksdagen har att ta ställning
            till är förslaget som regeringen kommer till oss med: De här bolagen
            vill vi sälja. Vi vill ha bemyndigande att kunna sälja helt eller
            delvis.
          </note>
          <note>
            Jag anser att vi har fått godtagbara analyser. Jag ser fram emot
            Per Bolunds och Miljöpartiets stöd i nästa vända, då SAS möjligen
            skulle kunna bli aktuellt för försäljning när så är lämpligt.
            Det måste ju faktiskt vara så att bolagen ska vara flygfärdiga
            innan de kan säljas så även SAS.
          </note>
          <note type="speaker">
            Anf. 28 PER BOLUND (mp) replik:
          </note>
          <note>
            Fru talman! Hans Rothenberg säger uppenbarligen att SBAB och
            Telia går före SAS då, eftersom man har valt ut på det sättet.
            Men han glömmer bort att vid den utfrågning som hölls om SBAB
            konstaterade Konkurrensverkets generaldirektör att det inte finns
            några garantier för att man vid en försäljning av SBAB kommer
            att långsiktigt behålla den lågränteprofil som finns i dag.
          </note>
          <note>
            Det är det som är problemet. Om SBAB köps upp av en av de stora
            bankerna kan inte regeringen och regeringspartierna på något sätt
            garantera att det kommer att finnas en sådan kraft kvar på bolånemarknaden
            som kommer att hålla nere räntenivån. Risken är snarare överhängande
            att man kommer att återgå till en oligopolmarknad med ett fåtal
            stora, dominerande aktörer. Man har inte ett mindre bolag som
            sätter en standard och håller räntorna på en låg nivå. Det var
            också vad Konkurrensverkets generaldirektör konstaterade. Det
            finns inga sådana garantier för att man behåller en långsiktig
            profil hos SBAB vid en utförsäljning.
          </note>
          <note>
            Trots detta väljer man att sätta SBAB före ett bolag som SAS.
            Hans Rothenberg säger att vi kanske inte har fått alla papper
            på bordet ännu. Problemet är att vi inte har fått ett enda papper
            på bordet. Det finns över huvud taget inga papper om varför man
            har valt att prioritera på det här sättet. Detta är vår kritik
            mot underlaget. Det finns inga papper över huvud taget!
          </note>
          <note>
            För prioriteringen av företag finns det över huvud taget inget
            underlag som vi har sett. Det tycker vi är en stor brist i hanteringen
            av frågan. Det visar också i vilken utsträckning detta har hastats
            igenom utan att man verkligen har funderat igenom vilka bolag
            som är lämpligast att sälja i ett första steg och vilka bolag
            som man kan vänta med. Det har hastats igenom på ett ganska oprofessionellt
            sätt. Det oroar oss mycket, för det ger inte en god grund för
            en försäljning som ger bästa möjliga valuta för skattebetalarna.
          </note>
          <note type="speaker">
            Anf. 29 HANS ROTHENBERG (m) replik:
          </note>
          <note>
            Fru talman! Det här är frågor som lämpar sig väl för att ställas
            till statsrådet Odell när det blir repliktillfälle om en stund:
            Varför har regeringen valt att göra detta, och varför har man
            inte valt att inte göra det? Det verkar som om Per Bolund skulle
            vara beredd att utan att det har gjorts någon analys, vilket regeringen
            säkert har gjort för de utförsäljningar man föreslår också sälja
            ut SAS. Det vill regeringen inte göra i det här läget. Analysen
            har kommit så långt. Det finns inga papper som vi i riksdagen
            har fått om att vi skulle kunna sälja SAS inte ens ett papper
            att göra en papperssvala av.
          </note>
          <note>
            Det finns inga garantier i en marknadsekonomi om att priser ska
            sjunka eller stiga eller om att räntor ska höjas eller sänkas.
            Det är marknadsekonomins själva grundmekanism. Däremot anser vi
            att det är fel att staten använder ett ägande och går in på en
            väl fungerande marknad för att styra. När man styr blir det goda
            det bästas fiende. Det är inte rimligt att man använder de muskler
            som staten har i form av riksgälden till att erbjuda fördelar
            som andra aktörer inte kan erbjuda. Det är i slutändan till men
            för kunden.
          </note>
          <note>
            Vi har inga som helst garantier för att räntorna kommer att sjunka,
            lika lite som vi har garantier för att de inte kommer att stiga.
            Om statligt ägande skulle vara garantier för att hålla i gång
            marknaden borde Per Bolund och Miljöpartiet också vara starka
            anhängare av ökat statligt ägande på ett antal marknader: livsmedelsbranschen,
            bensinbranschen, textilbranschen med mera. Men mer om det kanske
            vi får ta i en annan debatt.
          </note>
          <note type="speaker">
            Anf. 30 KRISTIN ORETORP (c):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            Som ersättare i riksdagen och näringsutskottet har jag under
            våren kastats rakt in i en process av stor dignitet. Det har varit
            mycket spännande och lärorikt. Jag har fått möjlighet att träffa
            representanter för olika myndigheter, företag och organisationer
            som alla har haft frågor eller synpunkter på den fortsatta försäljningsprocessen.
            Det har varit viktiga medskick, både till oss i näringsutskottet
            och till regeringen, som fortlöpande analyserar och skaffar sig
            nödvändig information inför det kommande arbetet.
          </note>
          <note>
            För min del står det fullständigt klart att staten inte behöver
            driva företag och agera på i övrigt fullt konkurrensutsatta marknader
            om det inte finns starka och synnerliga skäl. Som man frågar får
            man ofta svar, och när man frågar människor om de tycker att staten
            ska tillverka sprit, hyra ut kontorslokaler eller sälja sms-tjänster
            får man oftast svaret att det naturligtvis inte är rimlig verksamhet
            för en stat. Enligt min mening finns det inga starka eller synnerliga
            skäl att staten ska vara fortsatt hel- eller delägare i de sex
            bolag vi nu diskuterar.
          </note>
          <note>
            Fru talman! Oppositionen har gång efter annan frågat varför regeringen
            så snabbt vill ha ett bemyndigande från riksdagen att sälja dessa
            bolag. Borde man inte kunna vänta lite till?
          </note>
          <note>
            Till att börja med kan vi konstatera att det redan nu finns ett
            bemyndigande när det gäller Telia Sonera, Nordea Bank och OMX.
            Det är ett bemyndigande som begärdes av den socialdemokratiska
            regeringen. En försäljning skulle alltså kunna inledas i morgon,
            förutsatt att köparen är beredd att betala med kontanter.
          </note>
          <note>
            Jag vill också påminna om att alliansen redan i valrörelsen aviserade
            att vi avsåg att sälja de här företagen och att regeringen under
            hösten var öppen om att en proposition var på gång. Propositionen
            lades fram för riksdagen den 1 mars i år, och vi har alltså haft
            tre och en halv månad på oss att debattera, diskutera och inhämta
            kunskaper. Det har vi också gjort.
          </note>
          <note>
            Att i det här läget ytterligare förlänga processen, när vi hela
            tiden har varit tydliga med avsikten, skulle vara respektlöst
            mot de aktuella företagen och framför allt mot de anställda. Att
            som anställd inte veta när ett planerat ägarbyte ska bli av är
            väldigt påfrestande. Det är först när man har en tidsplan och
            vet vem den nya ägaren blir som man har något att förhålla sig
            till.
          </note>
          <note>
            Fru talman! Det är för mig synnerligen märkligt att det just
            vänsterkartellen som med näbbar och klor kämpar för att förlänga
            den påfrestningen för de anställda. Min förhoppning är att den
            fortsatta processen ska klaras av så fort det går inte för regeringens
            skull utan för de företagsledningar och anställda som i dag svävar
            i ovisshet om vilka förutsättningarna framöver kommer att vara.
            Det ska dock, naturligtvis, ske utan att man tullar på kvaliteten
            och grundligheten i beredningsarbetet.
          </note>
          <note>
            I debatten har också förts fram att försäljningen är ideologiskt
            betingad, som om det skulle vara något negativt. Vi vet alla att
            Socialdemokraternas ideologiska stringens de senaste årtiondena
            har varit något suddig i kanterna, men för oss andra kommer det
            inte precis som ett chockbesked att den praktiska politiken bygger
            på ideologiska grundvärderingar. Och att alliansens syn på vad
            en stat bör och inte bör ägna sig åt skiljer sig från oppositionens
            är väl inte heller någon kioskvältare.
          </note>
          <note>
            Det enda parti som jag tycker redovisar någon tydlighet i det
            här avseendet är Vänsterpartiet. De tycker att staten ska göra
            så mycket som möjligt, och de står för det. Det har jag stor respekt
            för. Miljöpartiet redovisar en nyanserad hållning och säger att
            man ska sälja vissa företag men inte andra. Hur man har kommit
            fram till det och vilken analys som ligger till grund för det
            har vi inte fått se.
          </note>
          <note>
            Socialdemokraterna har en gång själva begärt och fått bemyndigande
            att sälja tre av bolagen, däribland Telia Sonera, som ju är den
            försäljning som många ställer sig mest tveksamma till. Men när
            nu en annan regering vill göra samma sak måste man tydligen ändå
            vara lite emot.
          </note>
          <note>
            Fru talman! Jag har lärt mig mycket under den här processen.
            Det vi som beslutsfattare gör och säger bevakas ständigt av marknadens
            aktörer, och det påverkar hur marknaden agerar. Den öppenhet och
            långsamhet som präglar en demokratisk process fungerar väldigt
            illa när man har att göra med stora, börsnoterade företag. Konkurrenterna
            gnuggar händerna varje gång de får tillgång till information som
            kanske inte borde ha kommit ut eller när företagens fokus flyttas
            från deras affärsområde till att hantera vad den statliga storägaren
            gör. Den här processen har bara ytterligare stärkt mig i övertygelsen
            att staten ska bedriva affärsverksamhet på konkurrensutsatta marknader
            bara om det finns särskilda skäl.
          </note>
          <note>
            Att hyra ut kontorslokaler, bedriva bankverksamhet, sälja telekomtjänster
            eller tillverka sprit är knappast några av statens kärnverksamheter
            och det, mina vänner, är vad den här debatten handlar om.
          </note>
          <note type="speaker">
            Anf. 31 THOMAS ÖSTROS (s) replik:
          </note>
          <note>
            Fru talman! Låt mig ägna den här repliken framför allt åt Telia
            Sonera. Det är en fråga som engagerar väldigt många, och jag vet
            att den engagerar Centerpartiets väljare väldigt starkt. Den opinionsmätning
            vi fick ta del av i morse visar det som är mycket tydligt när
            man rör sig bland Centerpartiets sympatisörer: Man vill inte ha
            en stor utförsäljning av statliga bolag. Jag tror att man är särskilt
            bekymrad över just Telia Sonera.
          </note>
          <note>
            Det har att göra med infrastrukturen, nämligen det kopparnät
            som går till varje hushåll och som med den tekniska utvecklingen
            nu är bredbandsnätet, särskilt utanför storstäderna. Det är i
            själva verket den enda möjligheten för väldigt många hushåll utanför
            storstäderna att få bredband.
          </note>
          <note>
            Det är därför det har varit så viktigt för Socialdemokraterna
            att säga att vi är långsiktiga ägare i Telia Sonera. Det är bra
            att vi kan klara ut det. Jag var näringsminister och fick väldigt
            ofta frågan och svarade så varje gång, alltså att vi har ett mandat
            att göra strukturförändringar men att vi är långsiktiga ägare
            i Telia Sonera.
          </note>
          <note>
            Nu vill Centerpartiet sälja ut Telia Sonera utan att frågan om
            kopparnätet och bredbandstillgången runt om i hela landet är löst.
            Det är till och med så att en utredning kom häromdagen med förslag
            på hur man skulle kunna göra. Men då har Centerpartiet redan bestämt
            sig för att det ska säljas.
          </note>
          <note>
            Jag vill ställa följande frågor: Var Centerpartiet med på att
            sälja 8 procent av Telia Sonera nu i våras till reapris? Accepterar
            Centerpartiet att frågan om kopparnätet inte är löst innan man
            säljer? Vill Centerpartiet att kopparnätet bryts ut i ett särskilt
            bolag ägt av staten? Det är sådana frågor som Centerns väljare
            funderar på. För dem handlar det om att hela Sverige ska leva
            och om bredbandstillgången för alla, det som ibland gick under
            namnet digital allemansrätt.
          </note>
          <note type="speaker">
            Anf. 32 KRISTIN ORETORP (c) replik:
          </note>
          <note>
            Fru talman! Vi ligger alla i den säng som Thomas Östros och hans
            kamrater har bäddat.
          </note>
          <note>
            Börsintroduktionen av Telia AB, då man började sälja ut delar
            av Telia, föregicks av ett betänkande från näringsutskottet där
            själva börsintroduktionen tas upp på mindre än en sida. Det var
            den analys som man gjorde då. Det kanske hade varit lämpligt att
            vid detta tillfälle skilja ut accessnätet och kanske helt och
            hållet behålla det i statlig ägo. Nu gjorde man inte det därför
            att man uppenbarligen inte hade analyserat på vilket sätt denna
            försäljning skulle gå till. Och det är beklagligt. Det kanske
            hade varit bra att behålla det och att det kanske hade legat i
            en statlig myndighet, till exempel Banverket. Nu har vi inte den
            situationen, utan nu får vi förhålla oss till den situation som
            vi har i dag.
          </note>
          <note>
            Det är uppenbart och tydligt att den marknad som vi har haft
            när det gäller teletjänsterna inte har fungerat. Konkurrensen
            har inte fungerat med staten som ägare. Som Karin Pilsäter tidigare
            har sagt har det berott på att Thomas Östros har varit mer intresserad
            av att äga Telia och att bedriva telekomtjänster än att se till
            att konkurrensen fungerar på den här marknaden. Thomas Östros
            har inte gett något uppdrag till PTS att utreda huruvida man ska
            kunna säkra konkurrensen på telemarknaden. Det har den nuvarande
            regeringen gjort. Man har också från regeringens sida sagt att
            Telia inte kommer att säljas och att huvudägarskapet i Telia inte
            kommer att avslutas förrän vi vet att accessnätet är säkrat och
            att konkurrensen på telemarknaden är säkrad. Och den frågan ska
            avgöras innan man går vidare till försäljning.
          </note>
          <note>
            Det finns redan i dag ett bemyndigande. Vi begär inte någon förändring
            i detta bemyndigande när det gäller möjligheten att sälja. Det
            som vi begär en förändring av är i fråga om vilka medel som vi
            ska kunna ta som betalning för företaget. Bemyndigandet att sälja
            Telia finns redan. Det har begärts av dig och dina kamrater, Thomas
            Östros.
          </note>
          <note type="speaker">
            Anf. 33 THOMAS ÖSTROS (s) replik:
          </note>
          <note>
            Fru talman! Det var en fråga som var uppe till diskussion under
            hela den förra mandatperioden. Och jag som näringsminister kunde
            varje gång säga att det för staten och för den socialdemokratiska
            regeringen var väldigt viktigt att staten långsiktigt är kvar
            som huvudägare i Telia Sonera. Det var ett väldigt tydligt besked.
            Och då hade vi också kontrollen över infrastrukturen.
          </note>
          <note>
            Detta trodde jag var också Centerpartiets uppfattning. Men det
            som har skett är att Centerpartiet redan under våren har accepterat
            en stor utförsäljning på 8 procent och nu tycker att man ska sälja
            ut Telia Sonera. Då försvinner kontrollen över den viktiga infrastrukturen.
          </note>
          <note>
            Det är klart att om man äger 45 procent kan man knoppa av infrastrukturen
            i ett eget bolag och se till att staten är majoritetsägare i detta
            bolag. Det tror jag att Centerpartiets väljare skulle uppskatta
            väldigt mycket. Då får man nämligen verktyget för bredband ut
            till hushållen även i de mer glesbefolkade delarna av Sverige.
            Men om man har bestämt sig ideologiskt för att det måste säljas
            och säljas snabbt, då avhänder man sig detta. Och det är ett faktum.
          </note>
          <note>
            Därför vill jag fråga Centerpartiet: Tyckte ni att det var bra
            att man under våren sålde ut 8 procent av statens ägande i Telia
            Sonera och därmed minskade möjligheterna till att staten har kontrollen
            över infrastrukturen och kopparnäten? Tycker ni att det är rimligt
            att utredningen om kopparnätets framtid kom efter att näringsutskottet
            hade fattat sitt beslut? Vill Centerpartiet, och detta är viktigt,
            att kopparnätet nu bryts ut i ett särskilt bolag ägt av staten
            för att man ska garantera infrastrukturen och bredbandstillgången
            runt om i landet? Jag är övertygad om att Centerpartiets väljare
            är mycket intresserade av denna fråga.
          </note>
          <note type="speaker">
            Anf. 34 KRISTIN ORETORP (c) replik:
          </note>
          <note>
            Fru talman! Thomas Östros tycker att det är viktigt att man har
            kontrollen över infrastrukturen. En sådan kontroll måste ha en
            funktion, och den måste vara att säkra en konkurrens på marknaden.
            Genom ägandet i Telia har vi inte kunnat säkra en konkurrens på
            marknaden. Det är nämligen så att konkurrensen kontrolleras av
            de regler som sätts av riksdag och regering och som PTS sedan
            har att förhålla sig till. Det är det som styr hur konkurrensen
            på marknaden ser ut. Det är det som är själva kontrollen över
            infrastrukturen.
          </note>
          <note>
            Det är uppenbart att Thomas Östros under de senaste åren varken
            har försökt att byta telefonleverantör eller Internetleverantör.
            Det har jag gjort, kan jag säga, och det är ingen lätt match.
            Det tar flera månader innan man kan få sin nya telefon inkopplad.
            Och det är ett spännande förfarande.
          </note>
          <note>
            Den utredning som PTS har kommit med gjordes på uppdrag av regeringen.
            Det var också en följd av att PTS har tittat på hur bredbandsutbyggnaden
            ser ut just nu. Det är det uppdrag som man har fått av regeringen.
          </note>
          <note>
            Hur man ska separera och reglera måste naturligtvis utredas vidare.
            PTS förslag är att man ska använda sig av en funktionell separation.
            Detta måste man utreda vidare och titta på. Det är det förslag
            som PTS har lagt fram och som vi naturligtvis ska förhålla oss
            till.
          </note>
          <note>
            Det som är viktigast är att riksdag och regering ser till att
            skapa regleringar som gör att marknaden kan fungera på ett bra
            sätt, så att konkurrenter och kunder inte hamnar i kläm. Det har
            Thomas Östros inte klarat av. Och den nuvarande regeringen har
            lovat att detta ska vara klart innan vi går vidare med en försäljning.
            I dag beslutar vi om ett bemyndigande. Vi ska inte sälja Telia
            i morgon, Thomas Östros.
          </note>
          <note type="speaker">
            Anf. 35 KENT PERSSON (v) replik:
          </note>
          <note>
            Fru talman! Till Kristin Oretorp vill jag säga att det är respektlöst
            mot anställda att förlänga processen. Men det är också respektlöst
            mot riksdagen att det inte finns ett underlag som man kan fatta
            beslut om. Jag har noterat att ni tycker att det underlag som
            finns är tillräckligt för att man ska kunna gå till beslut. Ni
            viftar alltså undan Riksrevisionens kritik mot hela denna process
            och tycker att den inte är något värd. Jag tycker att det är lite
            märkligt att ni bara viftar undan den kritik som har framförts
            från Riksrevisionen.
          </note>
          <note>
            Att man säger att det skulle vara Vänsterpartiets uppfattning
            att staten ska äga så mycket som möjligt var verkligen att ta
            ut svängarna ganska rejält, måste jag säga. Vad vi säger är att
            det ska finnas ett syfte med ägandet, annars ska staten inte äga.
            Det är också viktigt att staten har en kontroll över viktig infrastruktur
            som telenätet, elen och även LKAB. Vi kommer aldrig att tumma
            på att det ska säljas ut. Det är också viktigt att staten har
            ett stort skogsinnehav som komplement till de privata skogsägarna.
            Är ni från Centerpartiet beredda att sälja ut Sveaskog som är
            så betydelsefullt framför allt för köpsågverken som inte har egen
            skog utan som köper väldigt mycket från Sveaskog? Och vilka är
            de särskilda skäl som ni säger måste finnas för att staten ska
            äga? Det är dessa särskilda skäl som jag saknar här. Vilka är
            dessa skäl?
          </note>
          <note type="speaker">
            Anf. 36 KRISTIN ORETORP (c) replik:
          </note>
          <note>
            Fru talman! Kent Persson tar upp många aspekter i sin replik.
            Till att börja med kan jag säga att vi i dag debatterar de sex
            bolag som finns med i detta betänkande och i denna proposition
            från regeringen. Vi diskuterar inte LKAB, och vi diskuterar inte
            Sveaskog. Den debatten får vi ta vid ett senare tillfälle.
          </note>
          <note>
            Regeringen kommer nu att göra en genomgång av alla de bolag som
            staten äger.
          </note>
          <note>
            Vad man kommer fram till där finns det möjlighet att titta på
            senare. I dag kan jag inte säga om vi ska sälja Sveaskog eller
            inte. Du tycker att underlaget är bristfälligt när det gäller
            de här sex bolagen. Tycker du då att jag ska uttala mig om ett
            bolag vars försäljning vi över huvud taget inte har berett? Det
            om något tycker jag är respektlöst både mot väljare och mot riksdagen.
          </note>
          <note>
            Riksrevisionens kritik handlar om det underlag som vi fick i
            regeringens proposition. Det är det enda de har uttalat sig om.
          </note>
          <note>
            I dag fattar vi beslut med ett annat underlag. Det är ett ganska
            tjockt betänkande från näringsutskottet. Precis som Karin Pilsäter
            har gått igenom har vi haft utfrågningar, och olika utskott har
            yttrat sig. Vi har haft besök av olika organisationer, vi har
            haft besök av Riksrevisionen och vi har fått mycket information
            och kunskap inför beslutet. Jag vill åter hålla underlaget för
            börsintroduktionen av Telia i min hand. Det var ett helt annat
            underlag. Jag vill hävda att riksdagen i dag har ett mycket bra
            underlag att fatta beslut utifrån.
          </note>
          <note>
            Kent Persson kommer in på att det måste finnas ett syfte med
            ägandet. Ja, det är precis det jag säger. Det är skönt att Kent
            Persson delar min åsikt i den frågan. Det måste finnas ett syfte
            med att staten ska äga bolag. Vi tycker inte att det syftet finns
            när de här sex bolagen.
          </note>
          <note type="speaker">
            Anf. 37 KENT PERSSON (v) replik:
          </note>
          <note>
            Fru talman! Kristin Oretorp vidgade diskussionen till att gälla
            ägandet i största allmänhet. Hon påstod att Vänsterpartiet vill
            äga så mycket som möjligt. Det är inte en riktigt korrekt historiebeskrivning.
            Hon säger också att börsbolag styrda av staten fungerar illa.
            Det är en trög process. Men det är precis tvärtom. Staten har
            visat sig kunna hantera och få en god avkastning i de här företagen,
            med ett samhällsansvar. De senaste fem åren, mellan 2002 och 2006,
            har dessa börsnoterade statens bolag haft en utdelning på 75 miljarder
            kronor. 75 miljarder! Det visar väl om något att de här bolagen
            är välskötta och välhanterade. Jag tycker att det är nästan oförskämt
            av Kristin Oretorp mot styrelsen att säga att det styrs dåligt
            av staten.
          </note>
          <note>
            Vilka är skälen för att vi ska sälja ut dem? Kommer konkurrensen
            att förbättras på bolånemarknaden om en konkurrent köper upp SBAB?
            Det är sådana analyser som saknas. Sådana finns inte med i det
            betänkande som du höll upp nyss. Jag kan dela uppfattningen att
            propositionen på 916 sidor i sig är fullständigt undermålig och
            att utskottets arbete åtminstone i den delen har gjort att det
            blivit något bättre. Men analyserna saknas fortfarande.
          </note>
          <note type="speaker">
            Anf. 38 KRISTIN ORETORP (c) replik:
          </note>
          <note>
            Fru talman! Kent Persson säger att vi har lyckats kombinera ägandet
            med ett samhällsansvar. Det visas av att de här företagen har
            gått med en stor vinst. Jag vet inte om han tycker att samhällsansvaret
            verkligen har tagits när det gäller konkurrensen på telemarknaden.
            Är samhällsansvaret att företagen ska gå med så stor vinst om
            möjligt? Jag tycker att samhällsansvar är mycket bredare.
          </note>
          <note>
            När jag säger att det inte passar med en demokratisk process
            att äga stora börsnoterade företag handlar det inte om att man
            har en inkompetent företagsledare. Det handlar om att den information
            som finns i de här företagen är mycket känslig för att komma ut
            på marknaden. Det kanske inte passar så bra i en process som präglas
            av öppenhet och långsamhet. Vi har i dag till exempel fått höra
            att man skulle vilja ha preciserade de komplikationer som gör
            att vissa företag väljs bort. Vi har i utskottet kunnat ställa
            de frågorna till statsrådet Odell och där fått svar på frågor
            som inte kan redovisas här i kammaren för att det allvarligt skulle
            skada olika företag. Det måste man ha respekt för. Information
            som rör de här företagens allra innersta verksamhet kan inte debatteras
            hur som helst i kammaren och därmed offentliggöras. På det viset
            passar det väldigt illa att driva börsnoterade företag samtidigt
            som man ska försöka ha en demokratisk process.
          </note>
          <note>
            Kent Persson frågar om försäljningen av SBAB kommer att öka konkurrensen
            på bolånemarknaden. Man kan undra om konkurrensen på bolånemarknaden
            kommer att försämras av att vi säljer SBAB. Det hänger naturligtvis
            på vem som köper SBAB. Det är inte det vi beslutar om här i dag,
            utan det kommer regeringen att arbeta vidare med. Jag har fullt
            förtroende för att regeringen kommer att se till att konkurrensen
            på bolånemarknaden kommer att upprätthållas.
          </note>
          <note type="speaker">
            Anf. 39 Statsrådet MATS ODELL (kd):
          </note>
          <note>
            Fru talman! Först vill jag beklaga att jag kom sent till den
            här debatten och därmed missade en del av de första anförandena.
            Det beror på att jag deltog i regeringssammanträdet som midsommarveckan
            var förlagt till i dag, onsdag, i stället för på torsdag.
          </note>
          <note>
            Som riksdagsledamöter har ni alla ett mandat av väljarna som
            kanske ibland kan vara lite svårt att tolka, vad vet jag. Så tycker
            jag inte fallet är i dag när vi debatterar det här ärendet. När
            det gäller det bemyndigande som ni efter debatten har att ta ställning
            till har svenska folket, alltså våra uppdragsgivare, sagt sitt
            klart och tydligt. I fjolårets valrörelse var statens försäljning
            av aktier i sju namngivna företag ett ämne som var uppe. Det var
            en av de frågor som debatterades i valrörelsen och som väljarna
            hade att ta ställning till.
          </note>
          <note>
            Den nytillträdda regeringen beskrev i budgetpropositionen för
            2007 översiktligt hur man avsåg att förvalta det här mandatet
            under perioden fram till nästa val. Det har vi sedermera förtydligat
            ytterligare dels i samband med att ansvaret för försäljningarna
            överfördes på mitt ansvarsområde, dels genom den nu föreliggande
            propositionen.
          </note>
          <note>
            Vi var tydliga med att vi avsåg att minska statens ägande i de
            nämnda bolag som har debatterats här i dag, med ett betydelsefullt
            undantag, nämligen SAS som har strukits från listan. I budgetpropositionen
            beräknades försäljningsinkomsterna uppgå till 50 miljarder kronor
            per år under perioden 20072009. Ambitionen har sedan i vårpropositionen
            höjts. Vi hoppas kunna sälja för totalt ungefär 200 miljarder
            kronor under innevarande mandatperiod.
          </note>
          <note>
            Försäljningsmandatet i den här propositionen innebär att om hela
            innehavet avyttras under perioden kan intäkterna för folkhushållet
            bli betydligt större än så. 50 miljarder per år kan vi jämföra
            med de 15 miljarder per år som den förra socialdemokratiska regeringen
            sade sig vilja sälja och som man budgeterade för under tio års
            tid. Jag vet inte i vilket syfte man gjorde det. Man hade kanske
            inte några avsikter, men man gjorde det. Det räknades in i tabellverket
            och fanns med hela tiden spännande.
          </note>
          <note>
            I budgetpropositionen för 2006, fru talman, angav den socialdemokratiska
            regeringen motiv till varför man ville minska det statliga ägandet:
            På en väl fungerande marknad saknas det skäl för staten att agera
            som producent. Staten kan i de fallen ha en viktig roll i lagstiftningen
            och tillsynen över lagen.
          </note>
          <note>
            Det här, fru talman, och jag vänder mig till Thomas Östros, stod
            alltså i budgetpropositionen 2005/06 s. 66. Motivtexten är i princip
            densamma som vi skriver i propositionen. Jag tycker att det är
            beklagligt att Socialdemokraterna inte har förmått att hålla fast
            vid den här linjen utan nu växlat spår till vad som tidvis tett
            sig som ren skräckpropaganda mot de planerade försäljningarna.
          </note>
          <note>
            På våra tillkännagivanden som vi har gjort i olika sammanhang
            har följt en mycket intensiv debatt, inte minst i den här kammaren.
            Dagens debatt är sannerligen inte något undantag. Många har med
            förundran kunnat lyssna till de tirader som oppositionen har riktat
            mot regeringen i allmänhet och mig i synnerhet. Det tillhör mitt
            jobb att ta det och debattera detta. Det är en spännande uppgift.
          </note>
          <note>
            I går, fru talman, gick den socialdemokratiska partisekreteraren
            och tre andra före detta statsråd ut på DN Debatt med kravet att
            grundlagsskydda statens egendom, inklusive de företag som de själva
            har begärt bemyndigande av denna kammare, och fått det, att sälja.
            Spännande personligheter vi har att göra med!
          </note>
          <note>
            Här är det alltså så att man avvisar försäljningen bland annat
            med hänvisning till riksrevisor Lennart Grufberg som kritiserat
            regeringen för att inte ha inhämtat synpunkter från myndigheter
            med expertkunskap.
          </note>
          <note>
            Regeringen anser för sin del att beredningen av propositionen
            står i överensstämmelse med regeringsformen och dess krav och
            att den också uppfyller de övriga krav på dokumentation med mera
            som man kan ställa på beredningen av den här typen av proposition.
          </note>
          <note>
            När man läser Riksrevisionens rapport får man intrycket att den
            i huvudsak tycks bygga på att man har missförstått våra avsikter
            vad gäller genomgången av skäl för och emot de återstående företagen.
            Jag har tidigare beklagat om skrivningarna i budgetpropositionen
            har gett Riksrevisionen en otydlig bild av regeringens avsikter
            beträffande de nu aktuella försäljningarna. Frågan har aldrig
            gällt om utan hur dessa ska säljas.
          </note>
          <note>
            I det här sammanhanget kan det också vara på sin plats att påminna
            kammarens ledamöter om att Socialdemokraterna under hela sin långa
            regeringsperiod har bundit upp hundratals miljarder kronor av
            skattebetalarnas pengar, för närvarande mer än 700 miljarder,
            i statliga eller delstatliga företag utan att vare sig riksdagen
            eller skattebetalarna har fått något underlag i fråga om varför
            man gör på detta vis.
          </note>
          <note>
            Vi anser i motsats till Socialdemokraterna och deras bundsförvanter
            att staten i stället ska ägna sig åt att skapa trygghet och välfärd
            för medborgarna. Det tillhör inte statens kärnuppgifter att tillverka
            brännvin eller att hyra ut affärslokaler. Det kan privata företag
            sköta minst lika bra.
          </note>
          <note>
            Det är också vår övertygelse, för övrigt väl dokumenterad, att
            de nu aktuella företagen kommer att få bättre utvecklingsmöjligheter
            sedan staten det gäller vare sig det är Thomas Östros eller jag
            som har ansvaret har avstått från sitt ägarinflytande. Det kan
            däremot vara på sin plats, tycker jag, att klarlägga att vi vid
            varje försäljning kommer att försäkra oss om att de som köper
            statens företag också kommer att fullgöra sina förpliktelser som
            ägare mot andra finansiärer, mot myndigheter och mot de anställda
            i företaget.
          </note>
          <note>
            Som jag var inne på har den socialdemokratiska regeringen redan
            begärt och fått riksdagens bemyndigande att sälja hela innehavet
            i de tre noterade bolag som nu är aktuella, nämligen Telia Sonera,
            Nordea och OMX.
          </note>
          <note>
            Skälet, fru talman, till att vi ändå har begärt ett förnyat bemyndigande
            för de här företagen är att vi vill ha utrymme för att som likvid,
            vid sidan av kontanter, också kunna ta emot andra värdepapper,
            för att kunna göra strukturaffärer. Thomas Östros efterlyste en
            sådan möjlighet när det gällde Telia Sonera till exempel. Den
            får han om man bifaller propositionen och majoritetens förslag
            i betänkandet.
          </note>
          <note>
            Ett exempel där det här kan bli aktuellt är ju den föreslagna
            affären mellan amerikanska Nasdaq och OMX, där staten äger knappt
            6,7 procent. Den affären visar också, fru talman, att den konsekvensutredning
            som görs inför varje försäljning knappast kan ske innan man har
            en någorlunda klar uppfattning om vilka handlingsalternativ som
            till exempel OMX ägare, inklusive staten, står inför.
          </note>
          <note>
            Nu finns ett förslag på bordet, vilket kommer att prövas väldigt
            grundligt av regeringen innan regeringen slutligen tar ställning
            till om vi kan acceptera budet.
          </note>
          <note>
            Fru talman! Vi har också begärt bemyndigande att få avyttra aktierna
            i helägda SBAB, Vin &amp; Sprit och Vasakronan. Vi har ganska ingående
            tidigare diskuterat de två förstnämnda företagen och motiven till
            att de, med riksdagens godkännande, kommer att vara till salu.
            Men varför vill vi sälja Vasakronan som väl hyr ut lokaler till
            statliga myndigheter? undrar någon.
          </note>
          <note>
            Ja, så var det förvisso tidigare. Vi kan gå tillbaka till 1993
            när Vasakronan bildades. Då hade man enbart statliga kunder och
            en verksamhet på ungefär 190 orter runt om i landet. I dag är
            verksamheten koncentrerad till storstadsregioner, och man har
            enbart 35 procent statliga kunder. Övriga är privata. Bland dem
            finns SEB, Sony Ericsson och Hennes &amp; Mauritz, för att nämna några.
          </note>
          <note>
            I dag hyr polisen och Domstolsverket inte längre i första hand
            av statliga Vasakronan utan av en lång rad andra privata företag.
            Polishuset och häktet i Uppsala, din hemstad, Thomas Östros, ägs
            av Royal Bank of Scotland. Vad sägs om det? Domstolsverket hyr
            lokaler och säkerhetssal i Stockholm av Fabege och samma Royal
            Bank of Scotland.
          </note>
          <note>
            Vi kommer att se över om några enskilda fastigheter kommer att
            behöva lösgöras från Vasakronan och behållas i statlig ägo. Det
            arbetet pågår. Men jag vill samtidigt påminna om att kravet på
            byggnadsminnesmärkta fastigheter är lika, oberoende av om de är
            i privat eller statlig ägo.
          </note>
          <note>
            Har det funnits motiv för statligt ägande på den kommersiella
            fastighetsmarknaden så saknas dessa definitivt i dag. Jag anser
            att skattebetalarna vore betjänta av att det ganska betydande
            värde som ligger i det statliga företaget kan förvaltas minst
            lika framgångsrikt i andra händer medan staten då får utrymme
            för investeringar inom sitt egentliga ansvarsområde.
          </note>
          <note>
            Pengarna går då tills vidare till att minska statsskulden, vilket
            lättar räntebördan på staten och skapar utrymme för investeringar
            i infrastruktur och i annan välfärd och naturligtvis också för
            forskning.
          </note>
          <note>
            Nu finns det många som hävdar att staten av något slags företagsekonomiska
            skäl bör behålla innehaven för att nyttiggöra sig de utdelningar
            som i år har varit exceptionellt höga det har varit extrema vinster
            och väldigt låga räntor. Vi delar inte den uppfattningen, även
            om vi har helt andra motiv när det gäller varför staten inte bör
            äga företag på fungerande konkurrensutsatta marknader.
          </note>
          <note>
            Jag menar att om företag kan utvecklas bättre i andras händer
            än statens kommer också statens intäkter från de här företagen
            att öka, helt enkelt till följd av att skatteintäkterna ökar snabbare
            än de annars skulle ha gjort.
          </note>
          <note>
            Enbart bolagsskatten, fru talman, gör ju i praktiken staten till
            28-procentig ägare av företagen även sedan man har sålt dem.
          </note>
          <note>
            Vår uppgift är att skapa goda betingelser för företag att verka
            och växa i vårt land. Det är den uppgiften som den här regeringen
            tar på blodigt allvar.
          </note>
          <note type="speaker">
            Anf. 40 KENT PERSSON (v) replik:
          </note>
          <note>
            Fru talman! Mats Odell och jag har debatterat frågan om utförsäljning
            av vissa statliga företag vid några tillfällen tidigare.
          </note>
          <note>
            Hela tiden återkommer ni till det valmanifest som ni gick till
            val med och att det klart och tydligt finns uttalat att det här
            ska säljas, de utpekade bolagen.
          </note>
          <note>
            Det må så vara att ni har fått mandat av väljarna att styra landet.
            Men vi kan också avläsa resultatet i dagens opinionsundersökning,
            vad svenska folket tycker om planerna på att sälja ut de statliga
            företagen.
          </note>
          <note>
            Den här kopplingen finns ju inte när det gäller ert regeringsinnehav
            och det mandat som ni säger att ni har fått. Tydligen har det
            svenska folket en annan uppfattning i den delen.
          </note>
          <note>
            Jag tänker inte ta upp de frågor som jag har ställt tidigare,
            utan jag vill i stället lite grann diskutera statsskulden och
            tankarna på att amortera av statsskulden med de här intäkterna.
          </note>
          <note>
            Vi är ju medvetna om de behov som finns i samhället i dag, inte
            minst när det gäller infrastrukturinvesteringar. Det är investeringar
            som är oerhört viktiga för att näringslivet ska ges möjligheter
            att utvecklas positivt.
          </note>
          <note>
            Vägar behöver förbättras för att timret ska komma från skogarna
            till sågverken. Järnvägarna behöver förbättras för att arbetskraft
            ska kunna transporteras till de platser där arbetstillfällena
            finns. Det saknas alltså miljarder i underhåll när det gäller
            investeringar inom infrastrukturen.
          </note>
          <note>
            Varför inte använda de här pengarna till produktiva investeringar
            som skapar sysselsättning, som skapar mervärde och som skapar
            ytterligare ekonomisk tillväxt i stället för att bara amortera
            av på statsskulden?
          </note>
          <note type="speaker">
            Anf. 41 Statsrådet MATS ODELL (kd) replik:
          </note>
          <note>
            Fru talman! Först ska jag ta upp frågan om vad vi sade i valrörelsen.
            Vi i allianspartierna har haft gemensamma reservationer under
            hela 2000-talet. Vi hade under 2000, 2001, 2002, 2003, 2004, 2005
            och 2006 gemensamma reservationer i såväl finansutskottet som
            näringsutskottet där vi beskrev vår avsikt att sälja de här bolagen.
            Vi gav motiv för detta.
          </note>
          <note>
            Under valrörelsen hade vi också en gemensam budgetmotion. Där
            hade vi sju bolag som vi lade fram. Det debatterades här i kammaren.
            Vi lade fram en rapport våren 2006 som arbetsgruppen Tillväxtregion
            Sverige lade fram där vi beskrev varför och vilka bolag det gällde.
            I Bankerydsöverenskommelsen presenterades dessa sju bolag, och
            i det Norrlandspaket som partiledarna tog fram fanns dessa bolag
            med. Där gjordes också klart att Vattenfall och LKAB icke var
            aktuella att röra.
          </note>
          <note>
            I dag har vi en statsskuld på 121 679 kronor per person, från
            den minsta nyfödda till den äldsta medborgaren. Om vi genomför
            vårt program kommer den att minska till 86 964 kronor. Om vi inte
            gör det har vi kvar en skuld på 108 507 kronor. Det kanske inte
            Kent Persson tycker spelar någon roll, men faktum är att de statsfinansiella
            effekterna av det vi frigör är en oerhört viktig komponent.
          </note>
          <note>
            Ungefär 11 miljarder kronor minskar räntekostnaderna om vi säljer
            och amorterar de här bolagen som är värda 250 miljoner till dagens
            statslåneränta. Den har för övrigt gått upp från den förra kalkylen
            till dagens 4,41 procent. 11 miljarder, Kent Persson, per år frigörs
            när det här har genomförts. De kan användas till infrastrukturinvesteringar.
            De kan användas till en mängd andra saker. I dag är det bundet
            i produktion av vodka och uthyrning av kontorslokaler.
          </note>
          <note type="speaker">
            Anf. 42 KENT PERSSON (v) replik:
          </note>
          <note>
            Fru talman! De 11 miljarderna ska man ställa i relation till
            de 1617 miljarder som beräknas ge intäkter av de här sex bolagen
            bara under det här året. Det finns ett glapp däremellan. Det här
            är värt betydligt mycket mer, och intäkterna är betydligt större.
          </note>
          <note>
            De 11 miljarder som ni säger att ni vill använda till infrastruktursatsningar
            räcker ju inte på långa vägar till det som måste till för att
            industrin ska ges möjligheter att kunna växa här i Sverige. Det
            behövs utbyggd järnvägskapacitet, inte bara i Stockholmsområdet
            utan även vid västkusten. Botniabanan behöver också byggas för
            att vi ska klara av den ekonomiska utveckling som behövs för att
            företagen ska kunna överleva. Annars är risken stor att företagen
            väljer att förlägga verksamheten någon annanstans.
          </note>
          <note>
            Det är lite märkligt att man hänvisar till de budgetmotioner
            som har väckts och de motiv och reservationer som tidigare har
            lagts fram. De innehåller ju inga analyser. Man väger för- och
            nackdelar, men det är knappast det man ställer som krav på en
            bra analys.
          </note>
          <note>
            Man hänvisar till Bankerydsöverenskommelsen. Jag cyklade förbi
            där häromnatten under Vätternrundan. Jag såg inte ett spår av
            någon överenskommelse, att det satt några effekter där. Utan det
            var väl en snabb resa därigenom. Varför inte använda en större
            andel av just de tänkta intäkterna till att göra de nödvändiga
            investeringar som behöver göras för att vi ytterligare ska kunna
            få till stånd en ekonomisk utveckling för företagen?
          </note>
          <note type="speaker">
            Anf. 43 Statsrådet MATS ODELL (kd) replik:
          </note>
          <note>
            Fru talman! Jag märker att Kent Persson är ute och cyklar på
            flera områden. Det är spännande. Han märkte inte av Bankerydsöverenskommelsen.
            Det är ju den budget som vi har antagit. Det var stommen till
            den budget som kom in i budgetpropositionen för 2007, som togs
            fram och som presenterades redan i Bankeryd. Om han inte har märkt
            det är det att beklaga.
          </note>
          <note>
            Varför säljer vi? Det finns fyra skäl. För det första är det
            för att renodla statens roll. Staten ska sätta spelreglerna. Staten
            ska vara domare, inte spelare samtidigt.
          </note>
          <note>
            Det andra är att vi tror att det är bättre för företagen att
            få nya privata ägare. Det visar sig. OECD pekar på en mängd fakta
            runt detta. Vi har en mängd fall vi kan peka på, bolag som British
            Telecom och British Airways för att ta två konkursfärdiga bolag
            som med nya ägare har kunnat blomstra och fungera.
          </note>
          <note>
            Det tredje är att vi tror att det är bra för folkhushållet, helt
            enkelt för att det ger en bättre dynamik i ekonomins funktionssätt.
            Det är bra att staten drar sig tillbaka.
          </note>
          <note>
            Det fjärde är att vi inte vill binda 700 miljarder kronor i produktion
            av varor och tjänster som andra likaväl kan göra. Vi får ändå
            28 procent av den vinst som de gör. Vi vill i stället ta de gemensamma
            resurserna och investera dem där de gör samhällsnytta som ingen
            privat investerare gör.
          </note>
          <note>
            Det är den stora skillnaden, Kent Persson. Jag förstår inte att
            ni i Vänsterpartiet är så fixerade vid att driva företag och att
            ni inte i stället vill ta pengarna och satsa dem där de gör samhällsnytta.
            Förklara det för mig!
          </note>
          <note type="speaker">
            Anf. 44 PER BOLUND (mp) replik:
          </note>
          <note>
            Fru talman! Jag återvänder till frågan om beslutsunderlaget.
            De här debatterna får lite tendens till att bli skuggboxning,
            eftersom vi inte får några som helst svar på hur man har gjort
            urvalet av bolagen. Då är det svårt att föra en relevant debatt.
            Så jag skulle gärna vilja ha lite svar från ministern.
          </note>
          <note>
            Mats Odell hänvisar till att Riksrevisionen har haft kritik,
            men har går bara in på delar av den kritik som Riksrevisionen
            har haft mot beslutsunderlaget. De kritiserar också att det inte
            finns någon analys av varför just de bolag som nu är uppe till
            försäljning har valts ut. Vi har också ställt den frågan i näringsutskottet
            flera gånger till ministern men har inte fått några relevanta
            svar. Vi har begärt ut underlaget skriftligt för vart och ett
            av de bolagen, vilket inte har kommit.
          </note>
          <note>
            Problemet för oss är att det enda som vi har att ta ställning
            till nu är just de här sex bolagen och inga andra som nu är uppe
            till försäljning. Det gör att man får anta att det finns en prioritering
            här som regeringen har gjort. Man har prioriterat att sälja ut
            Telia innan man hade någon aning om hur man skulle hantera den
            del av Telia som faktiskt är ett monopol. Man har valt att sälja
            ut SBAB som enligt alla bedömare har medverkat till att sänka
            räntorna på bolånemarknaden. Vi fick svar från Konkurrensverkets
            generaldirektör att man inte kan få några garantier för att de
            vid en utförsäljning kommer att fortsätta att ha den profilen.
          </note>
          <note>
            Man får utgå från att det är viktigare av ideologiska skäl att
            minska konkurrensen på bolånemarknaden än att till exempel sälja
            SAS som är ett flygbolag vilket som helst som inte har några samhällsuppdrag
            eller någon infrastruktur. Mats Odell säger att staten ska vara
            domare och inte spelare. Svara då på frågan: Varför ska man vara
            spelare när det gäller flygmarknaden? Det är det som regeringen
            går till beslut på här. Man ska fortsätta att spela och vara domare
            samtidigt när det gäller flygverksamhet.
          </note>
          <note>
            Det kan verka som att vi bara grälar här, men det är viktigt
            att få svar på frågan kring analysen. Om det är en rent ideologisk
            analys som ligger till bas och inte några analyser av marknaden
            är det en betydligt större risk att regeringen kommer att göra
            en dålig affär när det gäller försäljningarna.
          </note>
          <note type="speaker">
            Anf. 45 Statsrådet MATS ODELL (kd) replik:
          </note>
          <note>
            Fru talman! Per Bolund har själv här gjort en analys av vilka
            bolag som bör säljas och vilka som kan behållas. Det är väl gott
            och väl. Vi har olika uppfattningar om ett bolag. Jag noterar
            att den enda reservation som Per Bolund stöder är den där man
            också ska sälja SAS. Jag kan inte uppfatta beslutsunderlaget annat
            än att han egentligen instämmer i det övriga.
          </note>
          <note>
            Låt mig säga när det gäller SAS att vi inte ska vara långsiktiga
            spelare på flygmarknaden. Men här finns ett antal konsortialavtal.
            Vi har en skandinavisk luftfartspolitik och andra faktorer som
            gör att det inte är lämpligt att nu sälja detta bolag. Det innebär
            inte att staten ska fortsätta att vara långsiktig ägare. Tvärtom
            är vår uppfattning att SAS bör få privata ägare framöver. Vi tror
            att det är bäst för bolaget. Vi tror att det är bäst för utvecklingen
            också på den skandinaviska luftfartsmarknaden.
          </note>
          <note>
            SBAB har spelat en väldigt viktig roll. Konkurrensen har hårdnat.
            Det har tillkommit ytterligare nya konkurrenter. Jag tog i morse
            fram hur bolåneräntorna ser ut för villor: SBAB 4,22 procent,
            SCB 4,10 procent, Handelsbankens Stadshypotek 4,15 procent, Swedbank
            Bolån Direkt 4,13 procent. Det är en stenhård konkurrens, Per
            Bolund. SBAB är inte längre marknadsledande. Man har en för liten
            portfölj av tjänster. Man behöver hitta en samarbetspartner. Vi
            tror att detta är bra för bolaget. Den uppfattningen delar också
            ledningen av SBAB.
          </note>
          <note>
            Telia kommer inte att förändras när det gäller huvudägarskapet
            förrän alla frågor om accessnätet och de försvarspolitiska dimensionerna
            har retts ut och vi har fått en lagstiftning på plats som garanterar
            ett likvärdigt tillträde till accessnätet och en säker hantering
            av försvarsdimensionerna.
          </note>
          <note type="speaker">
            Anf. 46 PER BOLUND (mp) replik:
          </note>
          <note>
            Fru talman! Att hänvisa till Miljöpartiets reservationer känns
            som ett ganska lågt argument. Jag sade väldigt tydligt i början
            att jag står bakom samtliga reservationer, men jag valde att hänvisa
            bara till en av dem. Det är ju lite av kutym i riksdagen att inte
            belasta voteringsförfarandet med onödiga reservationer.
          </note>
          <note>
            Mats Odell säger här att staten inte ska vara ägare av SAS fortsättningsvis,
            men det har vi inte sett några som helst bevis på. Det vi har
            att ta ställning till här är en försäljning av sex bolag. Där
            finns SAS inte med. I stället har man valt att sälja ut andra
            bolag. Man har alltså prioriterat bort SAS och prioriterat upp
            andra bolag som uppenbarligen är viktigare att sälja, och det
            är den frågan som vi vill ha svar på. Varför har ni gjort den
            prioriteringen? Det får vi inga svar på.
          </note>
          <note>
            Mats Odell säger att även vi har gjort en prioritering av några
            bolag, men jag anser att regeringen har ett betydligt större ansvar,
            med alla de resurser man sitter på, att presentera ett relevant
            beslutsunderlag än vad ett oppositionsparti har.
          </note>
          <note>
            Jag har i den här debatten tagit upp flera av de aspekter som
            ligger till grund för vår prioritering. När det gäller Telia tycker
            vi till exempel att man måste ta bort monopoldelarna innan man
            går till beslut i frågan. Jag tycker att man ska prioritera ned
            SBAB eftersom de både enligt ministern och enligt mig haft en
            väldigt viktig funktion. Varken ministern eller jag kan svara
            på vilken effekt det får att sälja ut SBAB. Han hänvisar till
            aktievärderingen just i dag, men det är med SBAB som en spelare.
          </note>
          <note>
            Om man säljer ut och någon av de stora bankerna köper upp SBAB
            kan ingen garantera vilken inriktning SBAB kommer att ha i framtiden.
            Konkurrensen kan mycket väl komma att minska, och då kommer de
            noteringar som Mats Odell hänvisar till att vara ett minne blott.
            Det kan mycket väl bli helt andra siffror än dem Mats Odell nu
            redovisar.
          </note>
          <note>
            Problemet är att vi inte får några svar på frågan om prioriteringen
            mellan bolagen. Vi får ett alldeles för dåligt beslutsunderlag
            från en regering som sitter med väldiga resurser och som skulle
            kunna göra det om man inte hade så otroligt bråttom att genomföra
            dessa försäljningar på rent ideologisk grund. Det är vad man kan
            sluta sig till.
          </note>
          <note type="speaker">
            Anf. 47 Statsrådet MATS ODELL (kd) replik:
          </note>
          <note>
            Fru talman! När det gäller SAS har vi varit väldigt tydliga med
            att bolaget inte är färdigt att föra in i en försäljningsfas.
            Vi vill analysera det vidare och reda ut ett antal frågor. Vi
            vill inte skada bolaget ytterligare utan i stället se till att
            det kan utvecklas på bästa möjliga sätt.
          </note>
          <note>
            När det gäller analysen av de olika bolagen var jag i mitt inledningsanförande
            inne på att det hade varit omöjligt att för varje bolag analysera
            konsekvenserna av antingen en börsintroduktion om vi hade fått
            ett bud, exempelvis som gäller OMX. Hur det kunde ha sett ut om
            vi i stället hade ha sålt våra aktier över börsen är en helt annan
            analys. Nu har vi ett bud från Nasdaq. Det har funnits andra som
            har sagt att de kanske vill köpa, till exempel Dubaibörsen och
            flera andra.
          </note>
          <note>
            Det går inte att analysera alla dessa och lägga in i propositionen.
            Det enda rimliga är att göra det vi nu gör, nämligen att arbeta
            metodiskt och systematiskt med en målbild för varje bolag. Vad
            tror vi är bäst för detta bolag? Vad är bäst för de svenska folkhushållen?
            Vad är bäst för utvecklingen av vår ekonomi på bankmarknaden och
            på telekommarknaden? Därefter presenterar man ett förslag.
          </note>
          <note>
            Kanske är det en strukturaffär, Thomas Östros. Men då måste ni
            ju bifalla propositionen, annars kan vi bara ta emot kontanter.
          </note>
          <note>
            Denna analys kommer att göras för varje bolag och kommer därefter
            att ligga till grund för det beslut som regeringen tar och som
            vi kommer att kommunicera med denna kammare.
          </note>
          <note type="speaker">
            Anf. 48 THOMAS ÖSTROS (s) replik:
          </note>
          <note>
            Fru talman! Det är festligt att lyssna på Odell. Han nämner mitt
            ringa namn oftare än skälen till varför han vill sälja statliga
            bolag. Vad säger han nu? Med blossande kinder säger statsrådet:
            Frågan har aldrig gällt om utan hur vi ska sälja. Det är precis
            detta som har varit vår kritik från allra första början. Frågan
            har aldrig gällt om . Det är denna ideologiskt brinnande övertygelse,
            formad någon gång under 1970-talets ungdomsförbundsår, som gör
            att det nu minsann ska säljas medan det finns tid. Då får man
            en process under all kritik, som nu under våren. Det har varit
            chefsavhopp på Näringsdepartementet. Vi har fått en proposition
            på bara nio sidor utan de konsekvensanalyser som har lovats. Riksdagen
            får plötsligt reda på att 8 procent av Telia har sålts till reapris,
            medan vi diskuterar kopparnätets framtid. PTS får slutligen ett
            uppdrag men först efter att regeringen har fattat sitt och riksdagen
            sitt beslut att utreda frågan. Vi har sett uppror i den borgerliga
            riksdagsgruppen mot regeringens hantering av detta viktiga bolag.
            Ett enigt näringsutskott begär ut konsekvensanalyserna, men regeringen
            vägrar att lämna ut dem. Orsaken visar sig när Riksrevisionen
            knackar på porten. Det fanns inga konsekvensanalyser.
          </note>
          <note>
            Kritiken som Mats Odell viftar bort är stenhård från Riksrevisionen.
            Beredningen uppfyller inte grundlagens krav på hur en regering
            ska agera i så viktiga frågor. Frågan är inte om utan hur , säger
            Mats Odell.
          </note>
          <note>
            Då är man beredd att göra dessa affärer. Man säljer till reapris
            under våren, till stor kostnad för folkhushållen. Man gör sig
            av med en tillgång som ger en så fin utdelning. Det kommer att
            kosta. Det kommer att minska regeringens möjligheter att satsa
            på äldreomsorg och på infrastruktur tvärt emot budskapet som Mats
            Odell nu kommer med.
          </note>
          <note type="speaker">
            Anf. 49 Statsrådet MATS ODELL (kd) replik:
          </note>
          <note>
            Fru talman! Det här blir alltmer spännande. Mina uppfattningar
            lär ligga fast sedan 70-talet i ungdomsförbundet. Vad har då hänt
            med Thomas Östros? Där är det snabbare kast i lärorna. Så sent
            som i den sista budgetpropositionen ni lämnade sade ni: På en
            väl fungerande marknad saknas det skäl för staten att agera som
            producent. Staten kan i de fallen ha en viktig roll i lagstiftning
            och tillsyn över lagen.
          </note>
          <note>
            Thomas Östros har genomgått en fullständigt fantastisk metamorfos
            på bara något år. Vad har hänt? Tidigare talade han om denna väl
            fungerande marknad där staten inte hade någon roll. Nu ska det
            plötsligt grundlagsfästas. Beskriv gärna den processen! Vilka
            konsekvensanalyser ligger bakom denna omsvängning?
          </note>
          <note>
            Tala inte om ekonomi, Thomas Östros, för här talar fakta sitt
            tydliga språk. Utdelningarna under 2007 var 16,5 miljarder. Av
            dessa 16,5 miljarder var 9,2 miljarder pengar som togs ur Telia
            Soneras kassa. Det var inga vinster. Om Thomas Östros så vill
            kan man säga att man sålde familjesilvret och delade ut. Kvar
            är 7,3 miljarder. 7,3 miljarder är den reguljära utdelningen av
            de vinster som de statliga bolagen gjorde under 2007. Om man säljer
            de 250 miljarderna och amorterar på statsskulden tjänar man 11
            miljarder.
          </note>
          <note>
            Förklara för mig, Thomas Östros, varför man ska förlora skillnaden
            mellan 11 miljarder och 7,3 miljarder bara för nöjet att få ratta
            dessa bolag. Är det inte bättre att vi överlåter dem till andra
            ägare och tar in 28 procent i bolagsskatt och satsar pengarna
            där de gör samhällsnytta?
          </note>
          <note>
            Beskriv den förändring av socialdemokratins hållning till statligt
            ägande som har skett på ett och ett halvt år, Thomas Östros!
          </note>
          <note type="speaker">
            Anf. 50 THOMAS ÖSTROS (s) replik:
          </note>
          <note>
            Fru talman! Jag har varit näringsminister i en socialdemokratisk
            regering och regelbundet fått frågan och diskuterat frågan om
            statens ägande i exempelvis Telia Sonera. Jag har varit glasklar:
            Staten bör vara kvar som huvudägare i Telia Sonera. Det är ett
            viktigt företag för Sverige. Det är ett företag som har lyckats
            expandera tack vare samarbete med finska Sonera och med danska
            och baltiska företag. Det är mycket viktigt att huvudkontoret
            finns kvar i Sverige och att infrastrukturen har staten som huvudägare.
          </note>
          <note>
            Allt detta bortser Mats Odell fullständigt ifrån. Vilken säljare
            vi har att göra med! Han pratar aktivt ned värdet på de bolag
            som ska säljas genom att säga att de kommer att gå riktigt dåligt
            i framtiden.
          </note>
          <note>
            Men om Mats Odell menar allvar med att ägande i aktier i väl
            utvecklade och framgångsrika bolag ger bättre avkastning än obligationer
            står han sannerligen ensam. Då är examen kanske trots allt från
            Fairfax University. Om det vore så att utdelningen är sämre än
            obligationer skulle inte AP-fonderna äga några aktier.
          </note>
          <note>
            I själva verket har vi nu ett läge där Mats Odell av ideologiska
            skäl raskt säljer ut och tydligt har visat att han är beredd att
            ge en rejäl rabatt till dem som köper. Det kommer att minska underlaget
            för staten med uppemot 15 miljarder kronor per år. Det motsvarar
            50 000 anställda i vård och omsorg.
          </note>
          <note>
            Mats Odell märker att folk är väldigt skarpt emot detta, långt
            in i de borgerliga lägren. Man vill inte vara med om att göra
            en sådan dålig affär. Dessutom gäller det bolag som kan bidra
            till samhällets utveckling vi har kopparnätet, bredbandet, SBAB
            med pressade bolåneräntor.
          </note>
          <note>
            Mats Odell, det är inte väl skött när det gäller regeringens
            hantering nu. Det är skarp kritik från Riksrevisionen. Man säger
            att ni bryter mot grundlagen i er beredning. Ta konsekvenserna
            av detta och dra tillbaka propositionen, Mats Odell!
          </note>
          <note type="speaker">
            Anf. 51 Statsrådet MATS ODELL (kd) replik:
          </note>
          <note>
            Fru talman! Jag tror att någon grävande journalist borde börja
            intressera sig för vid vilka lärosäten Thomas Östros har fått
            sina matematikkunskaper. Hur kan han få en räntebesparing på 11
            miljarder, jämfört med utdelningar på 7,3 miljarder toppåret hittills
            när det gäller statlig verksamhets utdelningar, till en förlust
            på 15 miljarder? Var får man sådana matematikkunskaper, Thomas
            Östros? Förklara gärna det vid något tillfälle!
          </note>
          <note>
            Jag har hört det här så ofta att jag snart börjar intressera
            mig för om det finns någon bakgrund. Hur kan Thomas Östros bara
            säga sådana här saker rakt ut i luften, utan någon som helst analys?
            Jag tycker att det är ganska fantastiskt. Thomas Östros är ändå
            näringspolitisk talesman.
          </note>
          <note>
            (TREDJE VICE TALMANNEN: Jag vill påminna om att Thomas Östros
            inte har rätt till ytterligare replik.)
          </note>
          <note>
            Jag är ledsen. Thomas Östros har inte rätt till fler repliker,
            men vi lär träffas igen.
          </note>
          <note>
            Låt mig ändå, fru talman, säga att det viktiga här för oss är
            att redovisa varför vi vill sälja dessa bolag. Thomas Östros kommer
            med matematik och vill peka på att det är väldigt lönsamt att
            äga statliga bolag. Fine ! Kom då med ett koncept för hur denna
            lönsamhet ska öka framöver! Eller är det just de här bolagen som
            är det optimala? Vi säger följande.
          </note>
          <note>
            För det första: Staten ska sätta spelreglerna. Staten ska vara
            domare och inte samtidigt delta som spelare på planen.
          </note>
          <note>
            För det andra: Vi tror att det är bättre för de här bolagen att
            få nya privata ägare. De behöver inte mangla sina affärsidéer
            i denna kammare, utan i en globaliserad ekonomi kan de sköta detta
            på ett annat sätt.
          </note>
          <note>
            För det tredje: Vi tror att det är bra för det svenska folkhushållet
            och att det blir en mer dynamisk ekonomi när staten träder tillbaka,
            när det blir fler entreprenörer av kött och blod som äger och
            driver de här företagen.
          </note>
          <note>
            För det fjärde och allra sist: Vi vill inte ha 700 miljarder
            av skattebetalarnas pengar bundna i spritproduktion och i kontorslokaler,
            utan vi vill satsa pengarna på äldreboenden. Vi vill satsa där
            pengarna gör samhällsnytta och inte bara är en ren kapitalplacering.
          </note>
          <note type="speaker">
            Anf. 52 PETER JEPPSSON (s):
          </note>
          <note>
            Fru talman! Debatten om utförsäljning av statliga bolag har i
            dag haft olika dimensioner här i kammaren med all rätt.
          </note>
          <note>
            Konkurrensen har nämnts vid ett flertal tillfällen. Jag kommer
            till allra största delen att i mitt inlägg koncentrera mig på
            den säkerhetspolitiska aspekten.
          </note>
          <note>
            Vid ett antal tillfällen under våren har Försvarsmaktens, försvarsutskottets
            och flertalet ledamöters kritik avseende regeringens hantering
            eller, rättare sagt, icke-hantering berörts här i kammaren och
            så även i dag.
          </note>
          <note>
            Försvarsmakten har bland annat pekat på de kostnader som en total
            utförsäljning av Telia Sonera skulle medföra i form av uppbyggnad
            av ett separat system för myndighetens eget bruk. Vidare har Försvarsmakten
            uppmärksammat regeringen på de mycket allvarliga kommunikationsproblem
            som kan uppstå vid en kris som till exempel i samband med stormen
            Gudrun.
          </note>
          <note>
            Hela försvarsutskottet har ställt sig bakom ett yttrande där
            utskottet kräver att regeringen tar hänsyn till de allvarliga
            konsekvenser som förbisetts på Försvarsmaktsområdet och som minskar
            Sveriges möjligheter att bemöta en kris- eller krigssituation.
          </note>
          <note>
            Det är självfallet oerhört viktigt att vi sätter landets säkerhet
            främst, före eventuella kortsiktiga ekonomiska intressen. Detta
            både tror och hoppas jag att vi kan vara eniga om här i dag.
          </note>
          <note>
            Vid riksdagens frågestund torsdagen den 10 maj lovade försvarsminister
            Mikael Odenberg att Försvarsmaktens kritik skulle tillgodoses:
          </note>
          <note>
            Jag kan omedelbart tillmötesgå försvarsutskottet genom att konstatera
            att regeringen kommer att omhänderta önskemålet och se till att
            hanteringen av företaget Telia Sonera sker på ett sådant sätt
            att olika svenska säkerhetsintressen tillvaratas. Omsorgen om
            detta är också ett av skälen till att en remiss till Försvarsmakten
            har ingått som ett led i den hittillsvarande beredningen av frågorna
            kring Telia Sonera.
          </note>
          <note>
            I interpellationsdebatten måndagen den 11 juni ställde jag följande
            frågor till finansmarknadsminister Mats Odell om en fortsatt försäljning
            av Telia Sonera-aktier: Hur möts de brister som Försvarsmakten
            har fört fram? Kommer Försvarsmakten att behöva bygga upp ett
            parallellt system? Vad kommer det att kosta? Hur lång tid tar
            det? Vad gör man tills ett nytt system finns på plats? Varifrån
            tas pengarna Försvarsmaktens budget, och från vilken budgetpost
            i så fall? Hur ska svenska folket veta att utförsäljningen inte
            äventyrar rikets säkerhet?
          </note>
          <note>
            Fru talman! Jag kan tyvärr konstatera att svaret på mina frågor
            uteblev. Varför? Ja, det kan jag bara spekulera om.
          </note>
          <note>
            Den förödande kritik som den borgerliga regeringen fått från
            Riksrevisionen föranleder mig att tro att den borgerliga regeringen
            helt enkelt inte har några svar på frågorna, för man har inte
            tagit sig tid att ta reda på svaren.
          </note>
          <note>
            Riksrevisionen konstaterar: Regeringen har inte gjort den genomgång
            som utlovades i budgetpropositionen för de sex bolag som nu föreslås
            för försäljning.
          </note>
          <note>
            Genomgången skulle göras av argument för och emot statligt ägande.
            Regeringens beredning av propositionen om försäljning har varit
            otillräcklig.
          </note>
          <note>
            Detta är alltså Riksrevisionens bedömning, uttalad av Lennart
            Grufberg som är ansvarig riksrevisor.
          </note>
          <note>
            Tyvärr kan vi härmed även konstatera att den borgerliga regeringen
            har påbörjat dessa av revisionen kritiserade utförsäljningar utan
            någon analys eller konsekvensbeskrivning. Detta gjordes den 2
            maj då 8 procent av statens och svenska folkets aktier i Telia
            Sonera såldes ut.
          </note>
          <note>
            Vi socialdemokrater är emot regeringens utförsäljningar och har
            krävt ett stopp på processen. Budskapet från Socialdemokraterna
            i regeringsställning var tydligt: Staten bör vara kvar som långsiktig
            ägare i ett bolag som Telia Sonera.
          </note>
          <note>
            Vi har också ställt krav på bättre beslutsunderlag och begärt
            att riksdagen själv ska utreda konsekvenserna av försäljningarna,
            men utan resultat.
          </note>
          <note>
            Vi har alla med stort intresse kunnat följa den borgerliga regeringens
            hantering av utförsäljningsfrågan, oavsett om vi på plats följer
            debatten eller om vi sitter hemma i soffan framför tv:n.
          </note>
          <note>
            En sak är dock säker: Allt som sägs och allt som görs i denna
            kammare är väldokumenterat. Detta innebär att frukten av allt
            det vi säger och av de förslag som vi i slutändan stöder sannolikt
            kommer att granskas och noga vägas av våra väljare.
          </note>
          <note>
            Det är positivt att borgerliga företrädare har anslutit sig till
            den kritik som finns avseende regeringens hantering och politik.
            Men till syvende och sist är det rösterna som räknas. Jag hoppas
            att man även här vågar stå upp för sin åsikt. Jag både hoppas
            och tror att logiken och det sunda förnuftet segrar även i detta
            fall och att den borgerliga regeringens förslag röstas ned.
          </note>
          <note>
            Jag är övertygad om att de svenska hushållen tycker detsamma
            när det gäller det statliga bolåneinstitutet SBAB, om att de drygt
            300 personer som arbetar på Vin &amp; Sprit i Skåne och de totalt
            tusen berörda liksom de lantbrukare som levererar råvaror dit
            tycker detsamma och om att Försvarsmakten som är beroende av säkra
            kommunikationer tycker detsamma.
          </note>
          <note>
            Detta är en alltför viktig fråga för att bara lämnas därhän.
            Den måste lösas innan beslut fattas här i kammaren.
          </note>
          <note type="speaker">
            Anf. 53 BERIT ANDNOR (s):
          </note>
          <note>
            Fru talman! Den borgerliga majoriteten i konstitutionsutskottet
            förvägrade oss i minoriteten möjligheten att granska just beredningen
            av utförsäljningen av de statliga företagen. De förvägrade oss
            möjligheten att lämna ett yttrande till näringsutskottet i denna
            mycket viktiga fråga.
          </note>
          <note>
            Själva bakgrunden är den att näringsutskottet begärde ett yttrande
            av oss mot bakgrund av riksrevisorns helt unika och mycket starka
            kritik av regeringens beredning av frågan om utförsäljning. Det
            uttalande som riksrevisorn gjorde i den rapport som han lämnade
            var att beredningen av frågan om utförsäljningen av de statliga
            företagen strider mot grundlagens beredningskrav.
          </note>
          <note>
            Det här är en helt unik situation, som vi aldrig tidigare har
            upplevt. Det är helt naturligt en självklarhet, kan man tycka
            att näringsutskottet begär ett yttrande från konstitutionsutskottet,
            som ju är ansvarigt för att kontrollera och se till att regeringen
            följer kraven i regeringsformen. Icke! Först i näringsutskottet
            tvingades minoriteten att utnyttja minoritetsskyddet. När det
            kommit till konstitutionsutskottet röstade man vid tre tillfällen
            ned minoriteten förvägrade oss möjligheten att pröva denna viktiga
            fråga.
          </note>
          <note>
            Riksrevisorerna är helt självständiga i vad de ska granska, när
            de ska göra det och hur de ska presentera sina resultat. Riksrevisorn
            har valt att följa och granska hela den process som utgörs av
            utförsäljningen av de statliga företagen. Anledningen är naturligtvis
            det oerhört stora värde som dessa företag representerar för svenska
            folket. Riksrevisorn har därför ansett att det är både riktigt
            och viktigt att följa att det här går rätt till och att svenska
            folkets tillgångar inte slumpas ut.
          </note>
          <note>
            En viktig del i den kontrollmakt som vi har byggt upp är reglerad
            i regeringsformen, likväl som konstitutionsutskottets roll och
            kontrollmakt också är reglerade i regeringsformen. Vår uppgift
            är just att granska regeringen och statsrådens tjänsteutövning
            men också regeringsärendenas handläggning.
          </note>
          <note>
            Därför är det nu så oerhört allvarligt att riksdagen går till
            beslut i en fråga innan vi har haft möjlighet att granska om uttalandet
            från riksrevisorn att regeringens beredning av utförsäljningen
            strider mot grundlagen äger giltighet eller inte.
          </note>
          <note>
            Nej, granskningen ska enligt den borgerliga majoriteten i konstitutionsutskottet
            ske när utförsäljningen är ett faktum, när det är för sent att
            rätta till de brister som uppenbarligen präglar hela den här hanteringen.
          </note>
          <note>
            Enligt den borgerliga majoriteten i konstitutionsutskottet ska
            det av riksrevisorn påstådda felet först begås, och därefter ska
            konstitutionsutskottet titta på saken. Det är som att försöka
            rädda patienten när det är för sent och dödsfallet redan är konstaterat.
          </note>
          <note>
            Var det detta som var syftet med den självständiga, fristående
            Riksrevisionen, som det argumenterades för i denna kammare? Ska
            man helt enkelt strunta i vad riksrevisorn säger och avfärda riksrevisorn
            så som det ansvariga statsrådet gjorde? Den ansvarige ministern
            lämnade precis Kammaren biföll utskottets förslag.maren han kom
            sent och gick tidigt. Han avfärdade riksrevisorns uttalanden.
            Det är helt grundlöst, sade Mats Odell. Det är intressant. Så
            avfärdas riksrevisorn.
          </note>
          <note>
            Den borgerliga regeringen har ett mycket dåligt facit när det
            gäller beredningen av ärenden. De har hittills blivit anmälda
            sju gånger till konstitutionsutskottet på lika många månaders
            regerande för just bristande beredning.
          </note>
          <note>
            I samband med vår granskning under våren hade vi en utfrågning
            av statsministern. Då lovade han att regeringen i fortsättningen
            skulle följa beredningskravet. Sedan kommer den här mycket seriösa
            kritiken från riksrevisorn. Så gick det med det löftet, precis
            som med allting annat.
          </note>
          <note>
            Regeringen vill ju vänja oss vid att riksdagen ska få ta ställning
            till politiska hafsverk, i stället för korrekt beredda ärenden.
            De räknar uppenbarligen med att de borgerliga riksdagsledamöterna
            ska agera lydigt transportkompani oavsett hur dåliga förslagen
            är i formellt hänseende. Jag tycker att det är upprörande.
          </note>
          <note>
            Grundlagen är våra gemensamma spelregler, som vi har för att
            garantera att lagförslagen blir så genomtänkta som möjligt, oavsett
            det politiska innehållet. Men nu förvägras riksdagens kontrollmakt
            i form av konstitutionsutskottet av den borgerliga majoriteten
            att genomföra sin granskning av regeringen, dess ministrar och
            regeringsärendenas handläggning.
          </note>
          <note>
            Genom att man avstår från att avge yttrande från utskottet till
            näringsutskottet, och genom att man avstår från att genomföra
            den nödvändiga granskningen av regeringens beredning av en viktig
            fråga, devalveras självfallet konstitutionsutskottets funktion
            som den var tänkt i grundlagen.
          </note>
          <note>
            De borgerliga ledamöterna har uppenbarligen inte ryggrad nog
            att stå upp för den grundlagsfästa kontrollfunktion som konstitutionsutskottet
            utgör. De lägger sig platt för den enbart av ideologi drivna borgerliga
            regeringens vilja att snabbt driva igenom utförsäljning av de
            statliga företagen.
          </note>
          <note>
            Den grundlagsfästa kontrollmakten avfärdas med majoritetsbeslut.
            Riksdagen ses som ett rundningsmärke där de borgerliga ledamöterna
            förutsätts avstå från varje typ av självständigt agerande.
          </note>
          <note>
            De borgerliga ledamöterna i konstitutionsutskottet beter sig
            som mutade fotbollsdomare. De ska egentligen vara garanter just
            för att spelreglerna följs, men i stället är de bara intresserade
            av det på förhand bestämda slutresultatet, oavsett vad som händer.
          </note>
          <note type="speaker">
            Anf. 54 KARIN PILSÄTER (fp) replik:
          </note>
          <note>
            Fru talman! Jag tycker att det är mycket intressant att höra
            detta indignationsnummer. Vad Berit Andnor, ordförande i konstitutionsutskottet,
            gör är bara en total devalvering av konstitutionsutskottet en
            total devalvering av sin egen roll.
          </note>
          <note>
            Konstitutionsutskottet granskar statsrådens tjänsteutövning,
            inte på näringsutskottets uppdrag utan enligt, precis som Berit
            Andnor sade, den grundlagsreglering som finns för hur riksdagens
            kontrollmakt utförs. Det är inte på uppdrag av näringsutskottet.
            KU rapporterar inte till näringsutskottet. KU granskar inte heller
            näringsutskottets beredning och näringsutskottets beslutsunderlag.
          </note>
          <note>
            Alldeles oavsett hur det är i själva formfrågan med regeringens
            beredning av den här propositionen tar vi i dag ställning till
            näringsutskottets betänkande, den beredning och det beslutsunderlag
            som finns där. Det är inte KU:s uppgift att granska det.
          </note>
          <note>
            KU:s uppgift är att granska statsrådens tjänsteutövning. Det
            är noggrant KU-anmält, flera gånger redan.
          </note>
          <note>
            Jag kan inom parentes säga att det inte alltid är så att antalet
            anmälningar står i direkt proportion till handläggningen. Det
            vet Thomas Östros, som många gånger har blivit KU-anmäld och dessutom
            prickad.
          </note>
          <note>
            (TREDJE VICE TALMANNEN: Thomas Östros har ingen möjlighet att
            svara.)
          </note>
          <note>
            Regeringens beredning är en helt separat fråga. Vi tar ställning
            till sakfrågan. Ni gör här ett indignationsnummer som får det
            att låta som om det på något sätt skulle vara oklart i regeringsformen
            huruvida man får sälja statliga företag. Det är inget nytt att
            vi säljer statliga företag det har gjorts många gånger förut.
          </note>
          <note>
            Det finns långa listor med propositioner från den regering som
            Berit Andnor var medlem av under föregående mandatperiod som rör
            bolagsfrågor där man inte heller har inhämtat remissyttranden.
            Det är också granskat av konstitutionsutskottet vid ett flertal
            tillfällen, och konstitutionsutskottet har tidigare kommit fram
            till att det var i sin ordning.
          </note>
          <note type="speaker">
            Anf. 55 BERIT ANDNOR (s) replik:
          </note>
          <note>
            Fru talman! Det är uppenbart att Karin Pilsäter inte har den
            minsta aning om turerna i konstitutionsutskottet.
          </note>
          <note>
            Läget var att vi ombads att lämna ett yttrande till näringsutskottet.
            För att kunna göra det begärde vi i minoriteten att ärendet skulle
            bordläggas. Bakgrunden var självfallet att vi hade anmälningar
            i just detta ärende. Vi hade dessutom den helt unika situationen,
            något som vi aldrig har upplevt, att riksrevisorer påtalade att
            beredningen av detta ärende inte följde grundlagen. Därför sade
            vi i minoriteten: Låt oss bordlägga ärendet. Låt oss ta oss an
            granskningen av detta ärende nu. Det följer vad som står i regeringsformen.
            Där står det nämligen klart och tydligt att det inte bara är statsrådens
            tjänsteutövning och regeringen som vi ska granska, utan att det
            också är regeringsärendenas handläggning som vi ska genomföra
            en granskning av. Det är en väldigt viktig del av riksdagens granskning.
          </note>
          <note>
            Men för att kunna göra denna granskning på ett bra sätt tyckte
            vi att det var rimligt att bordlägga ärendet, genomföra granskningen
            och se vilken grund som fanns för riksrevisorns mycket skarpt
            uttalade kritik mot regeringen. Så var det.
          </note>
          <note>
            Det innebar att vi tre gånger röstades ned av den borgerliga
            majoriteten i konstitutionsutskottet. Vi förvägrades att genomföra
            det som är avsikten i regeringsformen. Vi förvägrades nämligen
            att granska regeringens handläggning av detta ärende. Det är så
            den borgerliga regeringen och den borgerliga majoriteten i riksdagen
            utnyttjar majoritetssituationen till att förvägra oss att göra
            den rättmätiga granskning som skulle ha gjorts i det här ärendet.
          </note>
          <note type="speaker">
            Anf. 56 KARIN PILSÄTER (fp) replik:
          </note>
          <note>
            Fru talman! Vad Berit Andnor gör nu är att medvetet vilseleda
            åhörarna när hon påstår att man förvägrats att göra en granskning.
            Så är det absolut inte, tvärtom. Detta ska granskas, och det är
            konstitutionsutskottets uppgift. Om konstitutionsutskottet den
            här gången kommer till en annan slutsats än vad konstitutionsutskottet
            har gjort när man vid tidigare tillfällen har granskat den socialdemokratiska
            regeringens handläggning av propositioner som rör bolagsfrågor,
            kommer det att framgå av det granskningsbetänkande som KU tar
            fram. Men vad ni var ute efter var ju att förhala riksdagsbeslutet
            om att ge det här bemyndigandet, och det är det som ni har förvägrats.
          </note>
          <note>
            Majoriteten i näringsutskottet avstyrkte att vi skulle be om
            ett yttrande från konstitutionsutskottet, eftersom KU alltså inte
            jobbar på vårt uppdrag och det inte är vårt beslutsunderlag som
            ska granskas. Men då finns det en regel som säger att en minoritet
            kan begära ett yttrande om detta inte fördröjer ärendet. Eftersom
            det fanns ett par dagars marginal för att ärendet inte skulle
            bli ytterligare fördröjt, efter alla andra fördröjningar som redan
            varit, utan vi skulle kunna fatta beslut i dag, utnyttjades denna
            minoritetsmöjlighet. Men sedan valde majoriteten i konstitutionsutskottet
            uppenbarligen att ändå hålla sig till den ordinarie ordningen.
          </note>
          <note>
            Detta tycker jag inte är ett enda dugg konstigt. Och Berit Andnor
            ska inte försöka lura i tv-tittare och andra att KU:s granskning
            på något sätt har förhindrats. Tvärtom har vi varit mycket angelägna
            om att det skulle ske en noggrann och bra prövning av den här
            frågan. Jag tror att det är viktigt för regeringen i sin fortsatta
            hantering av olika typer av frågor att KU gör ett entydigt ställningstagande
            i den här frågan.
          </note>
          <note>
            Det kan ju bli så att KU håller fast vid den linje som man hållit
            fast vid i tidigare sådana här granskningar och att man då kommer
            att finna att riksrevisorn hade fel. Det kan också vara så att
            KU kommer fram till en annan ståndpunkt än vad man har gjort i
            sina tidigare granskningar, och då kommer regeringen att få den
            signalen. Men ingenting av detta påverkar dagens beslutsunderlag
            och dagens beslut, för det har ingenting med det här att göra.
          </note>
          <note type="speaker">
            Anf. 57 BERIT ANDNOR (s) replik:
          </note>
          <note>
            Fru talman! Där har vi helt olika uppfattningar, Karin Pilsäter.
            Vad den borgerliga majoriteten i konstitutionsutskottet sade var:
            Här ska vi inte granska om detta gått rätt till. Vi bryr oss inte
            om vad riksrevisorn säger. Vi tycker kanske som Mats Odell att
            det är helt grundlöst. Vi bryr oss inte om att leva upp till det
            som står i regeringsformen och till den uppgift som konstitutionsutskottet
            har. Och det är nämligen att vara det granskande kontrollerande
            organ som riksdagen har, Karin Pilsäter. Det är inte ett utskott
            som arbetar på något annat utskotts uppdrag, utan det är ett utskott
            som arbetar på riksdagens uppdrag, därför att vi behöver ha en
            kontrollmakt, en granskning, inte bara av att våra statsråd sköter
            sig och agerar på ett korrekt sätt utan att de också förmår att
            bereda sina ärenden på ett korrekt och riktigt sätt.
          </note>
          <note>
            I det här fallet har vi fått vara med om något helt unikt. Vi
            har en riksrevisor som följer denna mycket viktiga process och
            som säger: Regeringen uppfyller inte kraven på de beredningar
            som ska göras enligt regeringsformen.
          </note>
          <note>
            Det är väl helt naturligt, en självklarhet kan det tyckas, att
            utskottet får en möjlighet att granska dessa påståenden och kunna
            värdera dessa när vi har dels anmälningar, dels riksrevisorns
            mycket klara uttalande.
          </note>
          <note>
            Detta, Karin Pilsäter, är en väldigt viktig del i den kontrollmakt
            som riksdagen har byggt upp. Men ni väljer att bortse från detta
            till vilket pris som helst. Ni vill genomföra den politik som
            ni av ideologiska skäl driver. Det är därför ni gör detta. Ni
            bortser från riksrevisorns uttalanden, och ni bortser också från
            vad konstitutionsutskottet skulle kunna tycka i denna viktiga
            fråga. Jag tycker att det är upprörande.
          </note>
          <note type="speaker">
            Anf. 58 JÖRGEN HELLMAN (s):
          </note>
          <note>
            Fru talman! Som framgått av tidigare socialdemokratiska talare
            anser vi att riksdagen inte bör bemyndiga regeringen att minska
            det statliga ägandet.
          </note>
          <note>
            När det gäller SBAB handlar det om ett statligt företag som påtagligt
            bidragit till att öka konkurrensen på en oligopolistisk marknad.
            Den finansiella marknaden präglas av få stora aktörer. För min
            del ser jag det som att regeringen av ideologiska skäl och inte
            av samhällsekonomiska skäl vill sälja ut SBAB, som faktiskt är
            en prispressare på bolånemarknaden. Bedömare säger att detta kommer
            att kosta låntagarna 4 miljarder kronor per år i högre boendekostnader.
          </note>
          <note>
            Genom en medveten räntestrategi från statliga SBAB har kunderna
            fått betydligt bättre villkor på sina bolån, eftersom konkurrensen
            tack vare SBAB har ökat väsentligt.
          </note>
          <note>
            När det gäller propositionsberedningen anser vi att den inte
            uppfyller de krav som riksdagen bör ställa. Riksdagen har rätt
            att förvänta sig ett bättre beslutsunderlag. Det saknas en konsekvensanalys
            av en försäljning av SBAB. Regeringen borde ha genomfört ytterligare
            analyser innan den lämnade förslagen om minskat statligt ägande
            till riksdagen.
          </note>
          <note>
            Finansutskottets roll är bland annat att följa den finansiella
            marknaden. Vi socialdemokrater anser att finansutskottet skulle
            initiera en revision om hur de finansiella marknaderna påverkas
            när staten avyttrar SBAB och Nordea. Detta röstade den borgerliga
            majoriteten ned i utskottet.
          </note>
          <note>
            I samband med att Riksrevisionen inrättades beslutade riksdagen
            att utskotten skulle ha möjlighet att beställa utredningsinsatser
            av revisionsliknande karaktär och att det för detta ändamål skulle
            avsättas resurser i statsbudgeten. Konstitutionsutskottet skrev
            i sitt betänkande att de granskningar av revisionsliknande slag
            som det kan finnas behov av inom riksdagen bör enligt utskottets
            mening på grund av vikten av oberoende för den nya revisionsmyndigheten
            genomföras vid sidan av revisionsmyndigheten.
          </note>
          <note>
            Med anledning av de planerade utförsäljningarna av de statliga
            bolagen och de stora värden som de omfattar anser vi att finansutskottet
            borde ha beslutat om en revisionsliknande utredning, även om Riksrevisionen
            planerar att göra en granskning. Riksrevisionen gör sin egen granskning
            utifrån sin roll, och den kan inte riksdagen påverka. Finansutskottet
            har ett eget särskilt ansvar att utifrån sin position särskilt
            bevaka den påverkan som de planerade utförsäljningarna har på
            utskottets ansvarsområden.
          </note>
          <note>
            Det är värt att notera att det som hittills framkommit om Riksrevisionens
            planerade granskning visar att man inte har tänkt revidera privatiseringarnas
            konsekvenser för konkurrensen på bankmarknaden och de samhällsekonomiska
            effekterna av privatiseringarna.
          </note>
          <note>
            Utförsäljningarna av de statliga bolagen påverkar också statens
            inkomster och utgifter. Det är också därför väsentligt att finansutskottet
            genom en intern revisionsutredning kunde granska det utfallet.
          </note>
          <note>
            Fru talman! Om inte riksdagen i denna stora fråga kan initiera
            revisionsliknande utredningar kan man ju fråga sig vad det finns
            för större frågor som kan ge möjlighet till revisionsliknande
            utredningsinsatser.
          </note>
          <note>
            Vi menar att regeringens argument mot statligt företagande inte
            håller. Det saknas skäl att minska statsskulden genom försäljningar
            av statliga företag. Staten byter en tillgång mot en annan och
            får därmed inte en bättre ekonomisk ställning. Fortsätter sedan
            regeringen på den inslagna vägen att sälja aktierna till ett underpris
            lär de statsfinansiella effekterna av en försäljning bli negativa.
          </note>
          <note>
            Vi menar att regeringen undervärderar statens förmåga att äga
            företag. De aktuella företagen har utvecklats väl med staten som
            ägare, och vi anser därför inte att det finns fog för regeringens
            generella påstående att staten skulle vara dåligt ägnad som företagsägare.
          </note>
          <note>
            De minskade räntekostnader som en amortering av statsskulden
            ger upphov till är lägre än värdet av minskade utdelningar. Dessutom
            har företagens värde stigit markant under senare år, vilket lett
            till förmögenhetsökning för staten.
          </note>
          <note>
            Värdeökningar framöver på de aktuella företagen kommer att kunna
            bli höga. Då blir en minskning av det statliga ägandet en dålig
            affär för staten. Det är i sammanhanget anmärkningsvärt att de
            knapphändiga analyserna av de aktuella bolagens återbäring till
            staten inskränker sig till direktavkastning i form av aktieutdelningar.
          </note>
          <note>
            Fru talman! Man bör inte bara av rent ideologiska skäl minska
            det statliga företagandet, särskilt inte när det finns tydlig
            samhällsnytta med statligt ägande i de aktuella bolagen.
          </note>
          <note>
            Jag yrkar bifall till de socialdemokratiska reservationerna 3,
            4 och 5.
          </note>
          <note type="speaker">
            Anf. 59 ANDERS KARLSSON (s):
          </note>
          <note>
            Fru talman! Vi har nu haft gott och väl tre timmars debatt om
            utförsäljningen av statliga företag. Om ungefär fem timmar skulle
            jag tippa att klubbslaget faller. Som läget ser ut just nu har
            vi då avyttrat och gett regeringen möjlighet att avyttra gemensamma
            statliga egendomar för 250 miljarder kronor.
          </note>
          <note>
            Detta är i stora stycken ett historiskt beslut. Staten avhänder
            sig stora och viktiga företag, inte minst inom tele- och accessnätet.
          </note>
          <note>
            Faran med att avyttra infrastrukturen inom Telia Sonera har tidigare
            nämnts i debatten. Den har belysts i en hearing där närings- och
            trafikutskotten deltog. Generalmajoren i försvaret uttryckte faran
            med att överlämna detta till några andra stora ägare. Trots det
            bestämmer sig den borgerliga regeringen och de borgerliga ledamöterna
            i Sveriges riksdag för att sälja ut. Vad kommer konsekvenserna
            att bli?
          </note>
          <note>
            Samme generalmajor belyser risken för ett skadeståndsanspråk
            på Telia Sonera som kan innebära att hela företaget sätts i likvidation.
            Trots det och trots dåligt gjorda analyser bestämmer man sig för
            att sälja ut Telia Sonera bland andra.
          </note>
          <note>
            Vad är det som driver på detta? Är det ideologiska intressen
            för att maximera kortsiktiga vinster? Ja, det är det förmodligen.
            Vi i oppositionen har åtminstone inte sett vad detta skulle kunna
            innebära för förbättringar för svenska folket.
          </note>
          <note>
            När man i debatten hör Karin Pilsäter säga att detta ger större
            utrymme för omsorg och vård är det på gränsen till skrattretande.
            Det är bevisligen så att vi får in 15 miljarder mer i statens
            budget genom att behålla företagen.
          </note>
          <note>
            Mats Odell påstår senare att det inte är sant. Nej, det är möjligt.
            Men det är uträknat av en mycket känd civilekonom vid namn P.-O.
            Edin. Han säger att det är dessa siffror det handlar om.
          </note>
          <note>
            Då är det 15 miljarder mindre som vi ska använda till vård och
            omsorg, vilket motsvarar ca 50 000 människor inom denna sektor.
            Och så säger de borgerliga ledamöterna att vi ska få en bättre
            vård och omsorg om vi säljer ut företag. Jag får inte detta att
            gå ihop. Det får ingen annan heller.
          </note>
          <note>
            Jag tror inte att svenska folket riktigt har förstått vad som
            håller på att ske. I Svenska Dagbladet i dag står det bland annat
            att varannan svensk tycker att det är fel att sälja ut de statliga
            bolagen. Må domen vara hård mot den borgerliga regeringen 2010
            för att den i dag fattar detta olyckliga beslut!
          </note>
          <note>
            Men det är inte nog med det. Det finns ett antal borgerliga ledamöter
            i Sveriges riksdag som på DN Debatt mycket tydligt har uttryckt
            att detta är naturliga monopol. De ska inte säljas ut. Kommer
            de tre ledamöter som hade denna debattartikel att rösta för de
            socialdemokratiska reservationerna? Det blir intressant att se.
            Förmodligen kommer de inte att göra det, för piskan har väl vinit.
          </note>
          <note>
            Det fick vi ofta höra under den tid som det var socialdemokratisk
            regering. Partipiskan har väl vinit, så nu vågar ni inte tycka
            vad ni själva vill. Vågar de tre borgerliga ledamöterna tycka
            vad de vill i dag eller är det den borgerliga piskan som har vinit?
          </note>
          <note>
            Här talar man om företag för 250 miljarder och 190 000 anställda.
            Väldigt många människor vet inte vad som kommer att ske med dem
            i framtiden. Och nu fattar man detta beslut utan att ha gjort
            några konsekvensanalyser. Berit Andnor har på ett föredömligt
            sätt sagt detta tidigare. Vi måste utreda detta bättre när Riksrevisionen
            har sagt ifrån. Då förnekades man att titta på det.
          </note>
          <note>
            Snacka om maktfullkomlighet! Vi socialdemokrater har under årtionden
            fått höra från borgerliga ledamöter om det maktfullkomliga socialdemokratiska
            partiet i debatter i kommunfullmäktige, landsting och Sveriges
            riksdag. Vad kallar man detta? Är det inte maktfullkomlighet att
            inte ens i propositionen bemöda sig att tala om vad som kommer
            att ske och göra ordentliga konsekvensanalyser?
          </note>
          <note>
            Ungefär så här känns det: Prata ni på i utskotten och kammaren.
            Vi beslutar som vi själva vill utan att lyssna på vad ni säger.
          </note>
          <note>
            Sådan är demokratin. Med en rösts övervikt är det bifall till
            detta. Men det är mycket allvarligt, och det får stora konsekvenser
            för svenska folkets framtid. Man undandrar varje år 15 miljarder
            till vård och omsorg genom att fatta detta beslut.
          </note>
          <note type="speaker">
            Anf. 60 KRISTINA ZAKRISSON (s):
          </note>
          <note>
            Fru talman! Jag börjar med att instämma i den reservation som
            mina partikamrater och Vänstern har lagt fram i näringsutskottet.
            Det är en mycket välformulerad reservation som jag helt delar.
            Jag yrkar avslag på propositionen.
          </note>
          <note>
            Som norrbottning får jag många frågor och synpunkter när det
            gäller utförsäljningarna som är på gång att hända nu. Många är
            bekymrade och oroade och avvisar naturligtvis direkt dessa utförsäljningar.
          </note>
          <note>
            Man ser att det genererar vinster till staten och till alla invånare.
          </note>
          <note>
            Som norrbottning och Kirunabo ligger LKAB mig extra varmt om
            hjärtat. I Norrbotten har vi stora industrier, men LKAB, Vattenfall
            och Sveaskog är något som folket verkligen känner att de äger.
          </note>
          <note>
            Hos oss är LKAB en stor industri och en stor arbetsgivare som
            i dag genererar stora vinster. Men det har inte alltid varit så.
            Staten tog sitt ansvar och gjorde investeringar för en fortsatt
            långsiktig produktion. Det var dock inte en borgerlig regering.
          </note>
          <note>
            En borgerlig näringsminister hade uppfattningen att LKAB borde
            läggas ned och att det aldrig mer skulle inbringa vinst. Han hade
            helt fel, lika fel som jag tycker att det är att i dag fatta beslut
            om att sälja ut företag.
          </note>
          <note>
            Därutöver känner jag stor oro för vad som händer i nästa steg.
            Vad händer med LKAB och Vattenfall?
          </note>
          <note>
            I dag genererar LKAB, som sagt, stora vinster som kommer staten
            och därmed alla invånare till del. Det hjälper till att bygga
            välfärd.
          </note>
          <note>
            Man kan inte påstå att staten är en dålig ägare. Ingen kan påstå
            att privat ägande skulle ha varit bättre, annat än för de privata
            som hade fått vinsterna i egna fickor.
          </note>
          <note>
            Ingen kan väl tro att man skulle kunna göra större vinster än
            vad man gör i dag. Därför är jag, och som jag har förstått väljarna
            i Norrbotten och hela Sverige, väldigt oroade för vad som kommer
            i nästa steg.
          </note>
          <note>
            Jag har tittat på LKAB:s och Vattenfalls hemsidor. På LKAB:s
            står det: LKAB är helägt av svenska staten. Hos Vattenfall står
            det: Ägs till 100 procent av svenska staten.
          </note>
          <note>
            Fru talman! Jag hoppas att det kommer att vara samma text om
            några år så att inte den borgerliga regeringens utförsäljningsiver
            når också dessa företag.
          </note>
          <note>
            I detta anförande instämde Lars U Granberg (s).
          </note>
          <note type="speaker">
            Anf. 61 MORGAN JOHANSSON (s):
          </note>
          <note>
            Fru talman! Jag ska säga några ord om Vin &amp; Sprit och effekterna
            för Skåne av en utförsäljning av det företaget. Det är tusentals
            anställda med familjer som berörs i min del av Sverige. Många
            är naturligtvis mycket oroliga för vad som nu ska hända.
          </note>
          <note>
            Jag sitter också i konstitutionsutskottet och i Grundlagsutredningen.
            Jag är en av undertecknarna av den artikel i Dagens Nyheter i
            går som jag hörde att Mats Odell kommenterade. Jag ska börja med
            att säga några ord om det.
          </note>
          <note>
            I Grundlagsutredningen driver de borgerliga partierna att skyddet
            för privat egendom ska stärkas, regeringsformen 2:18. Vad vi påpekar
            i artikeln är att det knappast är privat egendom som nu hotas.
            Det är snarare offentlig egendom som hotas.
          </note>
          <note>
            Här ska värden för flera hundra miljarder kronor slumpas bort
            i en för staten mycket dålig affär. Det ska ske med endast sju
            rösters övervikt i riksdagen, efter en process som har dömts ut
            av Riksrevisionen som grundlagsstridig. Samtidigt har KU förvägrats
            möjligheten att yttra sig. Det har majoriteten röstat ned. Ett
            år i regeringen, och redan en sådan maktfullkomlighet, en sådan
            maktberusning!
          </note>
          <note>
            Den här djupt impopulära regeringen vill inte lyssna på någon
            annan. Också huvudlösa beslut ska drivas igenom till varje pris,
            trots att riksrevisorn har slagit larm om att konsekvenserna inte
            är utredda ordentligt. Det rör sig om oåterkalleliga beslut. De
            kan aldrig tas tillbaka.
          </note>
          <note>
            Mot den bakgrunden lyfte vi upp frågan i Grundlagsutredningen.
            Vi tyckte att det fanns anledning för oss att ställa frågan: Ska
            en tillfällig majoritet med mycket svagt stöd i riksdagen och
            ännu svagare stöd bland medborgarna kunna göra så här?
          </note>
          <note>
            Vi sade att om vi nu diskuterar egendomsskyddet i regeringsformen
            ska vi då inte också diskutera hur vi skyddar offentlig egendom
            med särskilt hårda beredningskrav och kanske till och med regler
            om kvalificerad majoritet. Det har vi på andra områden. Vi har,
            från socialdemokratisk sida, inte låst oss på något sätt i de
            frågorna. Men när vi nu ser hur slarvigt och slappt regeringen
            och majoriteten hanterar offentlig egendom vill vi att Grundlagsutredningen
            tittar också på det.
          </note>
          <note>
            Jag förstår att Mats Odell gick ifrån den här debatten så fort
            han kunde. Om jag hade stått bakom en så dålig produkt som den
            här propositionen hade jag inte heller förlängt plågan genom att
            stanna en enda minut mer än nödvändigt.
          </note>
          <note>
            Så långt Grundlagsutredningen och KU. Nu går jag över till frågan
            om Vin &amp; Sprit.
          </note>
          <note>
            Jag var ansvarig för alkoholpolitiken i den tidigare regeringen.
            Jag hade, och har fortfarande, en stram hållning i de här frågorna
            när det gäller tillgängligheten, Systembolaget och skattefrågorna.
          </note>
          <note>
            Ibland fick jag frågor av etisk karaktär när det gällde Vin &amp;
            Sprit. Är det rätt att staten tillverkar alkohol? Jag svarade
            alltid att jag inte hade några som helst bekymmer med det. Alkohol
            är inte någon förbjuden vara. Vi har aldrig haft någon allmän
            förbudslinje. Jag har, tvärtom, mycket god kontakt med företaget
            och är mycket stolt över hur framgångsrikt företaget är. Jag påpekade
            också att det faktiskt är en del av ett svenskt kulturarv.
          </note>
          <note>
            Jag känner stor oro över vad som nu sker när det ska säljas ut
            kanske till en amerikansk spritjätte eller en fransk.
          </note>
          <note>
            Vad ska då hända med företaget? Det är ju bara märket Absolut
            Vodka som man vill åt. Tillverkningen kan ju ske var som helst
            i Baltikum till exempel. Därför är man nu så orolig i nordöstra
            Skåne och i södra Småland. Vid tillverkningen i Åhus och Nöbbelöv,
            jordbruket på Kristianstadsslätten, glastillverkningen i Limmared
            är det tusentals människor som berörs. Inte minst LRF i Skåne
            är mycket oroliga. Detta är en stöttepelare i skånskt näringsliv.
          </note>
          <note>
            Jag har en direkt fråga till majoriteten: Om ni säljer Vin &amp;
            Sprit kan ni då garantera att tillverkningen blir kvar i Skåne?
          </note>
          <note type="speaker">
            Anf. 62 KARIN PILSÄTER (fp) replik:
          </note>
          <note>
            Fru talman! Vi har sett ett antal före detta socialdemokratiska
            statsråd passera revy i talarstolen görande sina indignationsnummer.
            Jag förstår att det är jättejobbigt att inte ha majoritet längre.
            Men det innebär ju inte att majoriteten ska avstå från att fatta
            de beslut som vi vill fatta.
          </note>
          <note>
            När majoriteten såg annorlunda ut sade man ju inte: Oj, är ni
            emot detta. Då kompromissar vi lite.
          </note>
          <note>
            Det var ju inte så det fungerade.
          </note>
          <note>
            Vi vill minska det statliga ägandet. Vi tycker att det är väl
            genomgånget. Vi tycker att vi har bra skäl för att välja de här
            företagen. Nu ska processen där man tydligt gör utvärderingar
            och konsekvensanalyser sätta i gång i Regeringskansliet.
          </note>
          <note>
            Debatten blir inte bara gravt vilseledande på punkt efter punkt,
            utan det lämnas direkt felaktig information. Därför begärde jag
            replik på Morgan Johansson.
          </note>
          <note>
            Det är inte så att konstitutionsutskottet förvägras att granska
            frågan. Det är inte sant. Konstitutionsutskottet kommer att granska
            frågan. Den är noggrant anmäld till konstitutionsutskottet av
            ett antal ledamöter. Den kommer att granskas. Resultatet av granskningen
            kommer att föreläggas kammaren. Det är inte sant att majoriteten
            förvägrar oppositionen en granskning. Det är osant.
          </note>
          <note>
            Grundlagsberedningen känns som en fråga som ligger lite vid sidan
            av dagens debatt.
          </note>
          <note>
            När det gäller Vin &amp; Sprit vill jag passa på att tillföra debatten
            att vi till och med har haft LRF Kristianstad på besök i utskottet.
            Vi har kunnat ställa frågor till dem och de har gjort en redogörelse.
            Av den redogörelsen framgick att de inte kände någon som helst
            oro för det här företaget på mycket lång tid. Det är en mycket
            konkurrenskraftig anläggning och råvarorna är mycket konkurrenskraftiga.
          </note>
          <note>
            Däremot aviserade de att de kände en viss oro för vad som kan
            hända på lång sikt. De såg också utvecklingsmöjligheter.
          </note>
          <note>
            Alldeles oavsett om det är staten eller någon annan som äger
            bolaget kan ingen utfärda några eviga garantier.
          </note>
          <note type="speaker">
            Anf. 63 MORGAN JOHANSSON (s) replik:
          </note>
          <note>
            Fru talman! Vi hade ju en prövning i konstitutionsutskottet.
            Tre gånger blev vi nedröstade. Vi ville undersöka om detta var
            ordentligt analyserat och konsekvensberett enligt de beredningskrav
            som finns i regeringsformen, innan riksdagen fattar beslut så
            att riksdagen inte fattar beslut i blindo. Det är det som det
            nu handlar om. Det är det som kritiken från Riksrevisionen går
            ut på.
          </note>
          <note>
            Vid tre tillfällen prövades denna fråga, och vid tre tillfällen
            röstade majoriteten emot. Det var till och med så att ni förvägrade
            oss att yttra oss till näringsutskottet. Så var det. Ni har faktiskt
            förvägrat oss att granska frågan innan riksdagen fattade beslut.
          </note>
          <note>
            Sedan var det sakfrågan om Vin &amp; Sprit. Ett av bekymren när frågor
            inte bereds och analyseras ordentligt är att man kan råka ut för
            lite vad som helst. Man måste i stället spekulera.
          </note>
          <note>
            Ert betänkande är fullt av spekulationer. Jag frågade om ni kan
            garantera att tillverkningen blir kvar i Skåne. Av betänkandet
            framgår att varumärket Absolut Vodka är intimt förknippat med
            Åhus och Nöbbelöv samt med råvaror från södra Sverige. Detta förhållande
            kan förväntas styra agerandet hos en potentiell köpare. Det sade
            statsrådet Odell, och ni instämmer. Kan förväntas vad vet ni om
            det? Vad vet LRF om detta säljs ut till en amerikan eller fransman?
            Ni har ingen som helst möjlighet att känna till något om detta.
          </note>
          <note>
            Om ni tror att tillverkningen ska bli kvar, svara då hur ni kan
            garantera att tillverkningen i Skåne blir kvar. Tänker ni ställa
            ut några sådana garantier när ni säljer ut Vin &amp; Sprit?
          </note>
          <note type="speaker">
            Anf. 64 KARIN PILSÄTER (fp) replik:
          </note>
          <note>
            Fru talman! Såvitt jag känner till är det helt unikt att minoriteten
            i KU begär att få granska propositionen och handläggningen före
            riksdagsbeslutet. Det har aldrig skett förut. Alla de propositioner
            som har kommit från Thomas Östros före detta departement och som
            har blivit anmälda för brister i beredningen har konstitutionsutskottet
            granskat i sin egen arbetstakt, inte alls i någon samordning med
            näringsutskottets beslut. Kammaren fattade beslut om en proposition
            bara åtta dagar efter att den hade avlämnats. Då hade väl konstitutionsutskottet
            inte ens hunnit säga god morgon. Det kom senare kritik.
          </note>
          <note>
            Jag ser fram emot att konstitutionsutskottet gör en seriös granskning.
            Det har inget med dagens beslut att göra. Den beredning som ska
            ske av de olika möjligheter som finns ska börja nu.
          </note>
          <note>
            Morgan Johansson tror att det går att utfärda garantier för allt
            i livet. Det är inte så. Vi kan inte utfärda garantier för att
            tillverkningen blir kvar i Skåne om staten fortsätter att vara
            ägare. Det kan se helt annorlunda ut vid något framtida tillfälle.
            Men i dag är varumärket Absolut totalt förknippat med den lokala
            tillverkningen. Det verkar inte så sannolikt att något annat företag
            skulle vara så dumt att det köper varumärket för att sedan fördärva
            det. Det låter inte särskilt sannolikt. Men några garantier finns
            inte med någon ägare.
          </note>
          <note>
            Vad vi måste göra i Sverige är att se till att vi har ett så
            bra företagsklimat och så bra villkor för företagandet att företag
            vill stanna kvar i Sverige, vill utveckla verksamhet i Sverige,
            att huvudkontoren, forskning och utveckling och så vidare ligger
            kvar i Sverige utan att staten behöver äga dem och av det skälet
            binda fast företagen i Sverige. Vi måste ha så bra villkor att
            företag befinner sig här för att de finner att det är bäst. När
            det gäller Vin &amp; Sprit och varumärket Absolut skulle det verka
            konstigt om någon köpte dem för att fördärva dem.
          </note>
          <note type="speaker">
            Anf. 65 MORGAN JOHANSSON (s) replik:
          </note>
          <note>
            Fru talman! Det är inte fråga om att fördärva. Men om någon kan
            bränna spriten i Baltikum till halva priset, och den ägs av en
            amerikansk eller fransk spritjätte, finns det en risk för lockelsen
            att flytta hela tillverkningen till Baltikum eller till något
            annat låglöneland.
          </note>
          <note>
            Karin Pilsäter måste väl ändå hålla med om att det är lättare
            att ställa krav
          </note>
          <note>
            (Tredje vice talmannen: Karin Pilsäter har ingen ytterligare
            replik.)
          </note>
          <note>
            Förlåt! Vi kan väl ändå enas i kammaren om att det är lättare
            att ställa krav på ett statligt företag när det gäller produktion
            än på ett franskt eller amerikanskt företag.
          </note>
          <note>
            Ni utsätter er för en stor risk när ni väljer att tro att tillverkningen
            förmodligen kommer att vara kvar på ett ställe. Vi får väl se
            om några år hur det går. Risken med detta är att ni har försatt
            riksdagen i en situation då vi fattar beslut i blindo därför att
            vi inte riktigt vet vilka konsekvenser som kommer att inträda.
            Det är därför man nu är så orolig i Åhus, Nöbbelöv och i södra
            Småland för hur det ska gå med dessa tusentals arbetstillfällen.
          </note>
          <note type="speaker">
            Anf. 66 EMMA HENRIKSSON (kd):
          </note>
          <note>
            Fru talman! Den många timmar långa debatt vi har haft har visat
            att inte hela oppositionen men det största partiet i oppositionen
            befinner sig på en trefyra-årings nivå. Man använder sin oppositionsroll
            på samma sätt som det lilla barnet som ska borsta tänderna på
            kvällen. Man bara vägrar, lägger sig på golvet och sparkar. När
            det inte funkar springer man och gömmer sig bakom dörren. När
            inte heller det funkar springer man och gömmer sig bakom soffan
            eller fåtöljen. Det är inte en konstruktiv oppositionspolitik.
            Men det är glädjande att det finns partier i oppositionen som
            också ser att man bör vara konstruktiv i sin oppositionsroll.
          </note>
          <note>
            Jag vill också ge ett erkännande till Vänsterpartiet. Vänstern
            behandlar frågan med den respekt den förtjänar. Man är helt enkelt
            för att staten ska äga så mycket som möjligt. Man ser statens
            ägarroll som viktig. Det är det man arbetar för.
          </note>
          <note>
            Socialdemokraterna har när de har varit i majoritet begärt bemyndigande
            för att sälja bolag, men när de har hamnat i opposition är de
            plötsligt emot. Det är märkligt.
          </note>
          <note>
            Jag tycker att regeringen gör helt rätt som begär ett bemyndigande
            att sälja bolagen. Det är bolag som staten inte ska äga. De som
            ligger sömnlösa om nätterna gör det inte därför att regeringen
            håller på att sälja bolag, som ger mer pengar till statskassan.
            De har legat sömnlösa därför att det under många år har bedrivits
            en politik som har inneburit att det har blivit färre platser
            i äldreboenden, att äldre har tvingats bo ensamma kvar hemma det
            har inte funnits ett fullgott skydd för våra äldre. Skolan har
            raserats. Vi har inte tagit vårt vuxenansvar i samhället för att
            skydda barn som far illa. Det är det som gör att medborgarna i
            vårt land ligger sömnlösa på nätterna.
          </note>
          <note>
            Att använda ideologi som ett slag i huvudet genom att säga att
            ni gör något av ideologiska skäl är förmätet. Det är självklart
            att detta är ideologiskt betingat. Det är oerhört viktigt att
            vi politiker gör det vi gör på grund av att vi har grundläggande
            värderingar, en ideologi, som bär upp vår politik. Annars kommer
            politiken att svänga beroende på om man är i majoritet eller i
            opposition. Det är inte en sådan politik jag vill föra.
          </note>
          <note>
            Jag yrkar bifall till förslaget i näringsutskottets betänkande.
          </note>
          <note type="speaker">
            Anf. 67 MAURICIO ROJAS (fp):
          </note>
          <note>
            Fru talman! Jag har begärt ordet för att göra några viktiga preciseringar.
            Konstitutionsutskottets ordförande Berit Andnor framförde några
            påståenden som kan, inte minst för dem som följer debatten och
            inte kan reglerna för hur konstitutionsutskottet fungerar, ge
            helt felaktiga intryck.
          </note>
          <note>
            Majoriteten i utskottet har inte förvägrat utskottet att granska
            detta ärende. Vi ska göra det på det sätt vi alltid gör, nämligen
            seriöst och på det sätt vi brukar granska sådana ärenden.
          </note>
          <note>
            Det vi har förvägrat minoriteten är att förhala ett beslut som
            denna riksdag ska fatta. Det vi har förvägrat minoriteten är att
            försöka hindra regeringen att regera landet. Det är inte konstitutionsutskottets
            roll att göra det. Konstitutionsutskottet ska granska hur statsråden
            och regeringen handlägger ärendena inte försöka hindra regeringen
            från att regera.
          </note>
          <note>
            Det vi har gjort har vi alltid gjort, för det krav som Socialdemokraterna
            nu ville ställa har man aldrig ställt tidigare. Om man skulle
            göra så som man nu ville, att konstitutionsutskottet skulle inleda
            en granskning innan riksdagen fattat beslut, skulle man få en
            ny praxis med oerhörda konsekvenser för hela riksdagsarbetet.
            Tänk om vid varje ärende någon skulle säga: Nu ska vi granska
            hur det har gått till. Så var det inte tänkt, så har aldrig hänt
            och så kommer inte att hända så länge vi är i majoritet. Regeringen
            ska regera. Vi ska granska regeringen när det är befogat och när
            vi brukar göra det.
          </note>
          <note type="speaker">
            Anf. 68 MORGAN JOHANSSON (s) replik:
          </note>
          <note>
            Fru talman! Vår enkla uppfattning var att vi ska utreda saker
            och ting först och besluta sedan. Det är väl en bättre ordning
            än att först besluta och sedan utreda i efterhand om det var rätt
            eller fel enligt den ordning som ni nu företräder.
          </note>
          <note>
            Har vi hindrat regeringen från att regera? Nej, men vi har velat
            följa vad Riksrevisionen har sagt. Riksrevisionen är inte vem
            som helst. Det är en självständig myndighet som granskar hur samhället
            sköts: regering, ibland också kommuner och landsting staten över
            huvud taget. Det är en oerhört viktigt instans i vårt system.
            I en fullständigt unik granskning slår de fast att den proposition
            som ligger till grund för det beslut vi ska fatta i dag inte uppfyller
            de beredningskrav som regeringsformen ställer. Riksrevisorn understryker
            dessutom att han säger detta innan riksdagen fattar beslut, så
            att riksdagen ska veta det. Han slår larm, Mauricio Rojas. Ska
            då inte konstitutionsutskottet reagera på det?
          </note>
          <note>
            Mauricio Rojas säger: Vi vill inte ens lyssna på Lennart Grufberg
            på Riksrevisionen. Vi vill inte ens kalla honom till utskottet
            för att höra vad han egentligen menar. Vi vill inte ens ta upp
            frågan, utan lägger locket på. Nu fattar vi beslut. Sedan utreder
            vi i efterhand vad som egentligen är rätt och fel.
          </note>
          <note>
            Om Mauricio Rojas ska ta sitt granskande uppdrag på allvar borde
            han hålla med om att den rimliga ordningen ska vara att riksdagen
            först ser om det ligger något i vad riksrevisorn säger och därefter
            fattar beslut. Då slipper riksdagen fatta beslut i blindo.
          </note>
          <note type="speaker">
            Anf. 69 MAURICIO ROJAS (fp) replik:
          </note>
          <note>
            Fru talman! Vi ska givetvis kalla riksrevisorn till utfrågning
            om så behövs. Vi ska kalla varenda en som är relevant att kalla.
            Men vi ska göra det på det sätt vi brukar göra, inte som ni vill.
            Minoriteten liknar barn som inte finner sig i att de inte regerar.
            Ni försöker föra konstitutionsutskottet i något slags gerillakrigsställning
            för att driva kampen för att hindra regeringen från att regera.
            Det ska vi inte tillåta.
          </note>
          <note>
            Morgan Johansson! Vi ledamöter i konstitutionsutskottet har en
            plikt att inte fördärva eller missbruka dessa institutioner. Det
            som ni begär nu har aldrig förekommit. Man har aldrig under en
            sådan process sagt: Nu ska konstitutionsutskottet börja förklara
            sig om detta. En sådan doktrin, en sådan ny praxis skulle ha absolut
            förödande konsekvenser för hela riksdagsarbetet. Det vet ni också.
            Det har aldrig förekommit. Det var inte tänkt så. Det finns ingenting
            i vår lagstiftning som skulle validera en sådan process.
          </note>
          <note>
            Vi ska göra det vi ska göra. Vi ska kalla varenda en som är relevant.
            Vi ska granska det här ordentligt och seriöst, men vi ska inte
            göra det som en del av ett förhalande, inte som en del av den
            taktik som ni nu vill driva. Jag förstår att ni är besvikna. Men
            besvikelsen får inte gå över i att ni börjar missbruka konstitutionsutskottet
            och andra institutioner.
          </note>
          <note type="speaker">
            Anf. 70 MORGAN JOHANSSON (s) replik:
          </note>
          <note>
            Fru talman! Missbruka konstitutionsutskottet är stora ord. Jag
            vill påminna om att det för första gången på 25 år är så att regeringspartierna
            har majoritet i konstitutionsutskottet. Ni kan kontrollera granskningen
            fullständigt, vilket vi såg prov på i debatten i går. Regeringspartierna
            är i en unik situation. Det ställer väldigt hårda krav på er som
            sitter för regeringspartierna i KU. Ni måste kunna hävda er i
            förhållande till era statsråd. Ni måste kunna lyfta er från era
            enkla partipolitiska hållningspunkter och se till saken och handlandet.
          </note>
          <note>
            Nu väljer ni att vifta bort Riksrevisionens kritik därför att
            det är så viktigt att få fram beslutet fort. Riksrevisorn konstaterar
            att den begränsade analys som regeringen har gjort inte har baserats
            på kunskaper från till exempel myndigheter och att den inte har
            omfattat relevanta områden för respektive bolag och de marknader
            de verkar på. Riksrevisionens bedömning är att det underlag regeringen
            har tagit fram inför riksdagens beslut därmed inte är tillräckligt
            heltäckande för bedömningen av förutsättningarna för försäljning.
          </note>
          <note>
            Det är stenhårt! Slutsatsen blir att förslaget inte lever upp
            till regeringsformens beredningskrav.
          </note>
          <note>
            Vi säger: Låt oss först lyssna till vad riksrevisorn har att
            säga. Ligger det någonting i kritiken? Låt oss först genomgå den
            processen, till exempel genom att kalla honom till utskottet innan
            riksdagen beslutar om att göra sig av med värden på kanske flera
            hundra miljarder kronor genom oåterkalleliga beslut. Då får vi
            höra av Mauricio Rojas att vi missbrukar konstitutionsutskottets
            makt. Jag skulle nog vilja säga till Mauricio Rojas att han bör
            försöka lyfta sig från partipolitiken och ta Riksrevisionens kritik
            på allvar. Han borde agera på ett annorlunda sätt, därför att
            KU ska vaka över att regeringsformen följs.
          </note>
          <note type="speaker">
            Anf. 71 MAURICIO ROJAS (fp) replik:
          </note>
          <note>
            Fru talman! Vi viftar inte bort någonting. Vi kommer att granska
            allting ordentligt, som vi brukar göra. Allt annat är bara prat,
            taktik och taktiserande.
          </note>
          <note>
            Visst ska det ställas krav på majoriteten, men också på minoriteten.
            Det ni håller på med är inte bra. Det är inte bra för det långsiktiga,
            och det är inte bra för våra institutioner. Som du, Berit Andnor
            och ni alla mycket väl vet har konstitutionsutskottet aldrig gjort
            så som ni vill göra nu. Ni vill plötsligt införa en helt ny praxis
            för att ni kanske hittat ett nytt sätt att förhala ett beslut
            som denna riksdag kommer att fatta. Det är inte bra. Man använder
            inte institutionerna som om de vore skjortor som man byter varje
            dag. De här institutionerna, Morgan Johansson, finns till för
            att bestå. De har en praxis. De har många, många år bakom sig.
            Konstitutionsutskottet började fungera för 200 år sedan. Ni försöker,
            för att det passar er, ändra på saker och ting på ett sätt som
            är fullständigt oansvarigt. Ni hanterar inte oppositionsrollen
            på ett bra sätt. Vi ska som majoritet hantera vår roll så seriöst
            som möjligt. Gör det också ni som minoritet.
          </note>
          <note type="speaker">
            Anf. 72 MONICA GREEN (s):
          </note>
          <note>
            Fru talman! Jag tycker att det är häpnadsväckande att oppositionen
            inte får ha synpunkter på utförsäljningen. Jag tycker att det
            är häpnadsväckande att man sänker nivån för när oppositionen får
            ha synpunkter på hur det har gått till i förväg och den debatt
            som vi ska ha. Man hänvisar till ekonomer. Vi kräver den granskning
            som detta beslut behöver. Det är häpnadsväckande att vi ska nedvärderas
            och att det påstås att det är en onödig debatt.
          </note>
          <note>
            Varför är den demokratiska debatten onödig? Jag bara undrar.
            Och varför ska vi liknas vid trefyra-åringar bara för att vi vill
            ha en demokratisk debatt och en demokratisk granskning?
          </note>
          <note>
            Jag undrar vilken regim den borgerliga regeringen vill ha om
            man inte vill ha en debatt. Vill man tysta folket? Halva befolkningen
            säger nej. De säger: Vi vill ha kvar de statliga bolagen. Det
            viftar man bort med att säga: Det är bara trefyra-åringar som
            inte vill borsta tänderna. Vad innebär det att sänka debatten
            till en sådan nivå?
          </note>
          <note>
            Det är viktigt med barns rätt. Jag har alltid hävdat att man
            ska lyssna till barn. Men man ska också lyssna på hela svenska
            folket och oppositionen. Att inte vilja lyssna på oppositionen
            är att vilja ha en annan typ av regim. När man inte vill ha en
            debatt i landet om detta viktiga beslut ifrågasätter jag starkt
            vilka ledare vi har.
          </note>
          <note>
            Det är häpnadsväckande att man inte vill ha debatt. Det är häpnadsväckande
            att man inte vill ha någon granskning. Det är också häpnadsväckande
            vilket räknesätt man använt sig av. Det är bara kortsiktiga räknesätt.
            Man säljer kon för att ha råd att köpa mjölk.
          </note>
          <note>
            Jag är orolig för hur det ska gå när vi ska privatisera de så
            viktiga bolagen. Jag vill fortfarande ha ett långsiktigt strategiskt
            ägande från staten. Jag är mycket besviken över att den borgerliga
            majoriteten trumfar igenom detta på så kort tid utan att vilja
            ha den viktiga granskning som vi så väl hade behövt.
          </note>
          <note>
            Jag är också orolig för hur det ska gå med Telias accessnät som
            ska gå ända hem till bostaden. Hur ska det gå när privata ägare
            ska in på den delen?
          </note>
          <note>
            Jag yrkar därför bifall till reservationerna 3, 4 och 5. Jag
            är bekymrad över att den borgerliga majoriteten nedvärderar oss
            i oppositionen så mycket och att man inte vill ha en demokratisk
            debatt. Man liknar oss vid trefyra-åringar och vill inte ha en
            granskning. Det är mycket bekymrande.
          </note>
          <note type="speaker">
            Anf. 73 KARIN PILSÄTER (fp) replik:
          </note>
          <note>
            Fru talman! För att citera Monica Green är det ganska häpnadsväckande
            att höra vilka påståenden som man kommer med. Det är ganska häpnadsväckande
            uttalanden som Monica Green just har avlevererat.
          </note>
          <note>
            Hon påstår att vi inte vill ha debatt. Det måste vara ett stort
            skämt! Vi har hållit på att debattera här i dag sedan klockan
            halv tio. Vi har debatterat i en särskild debatt. Det har varit
            ett 20-tal interpellationsdebatter. Det har varit vanliga ärendedebatter
            om statliga bolag. Vi har haft en offentlig utfrågning. Vi har
            behandlat frågan i tre och en halv månad i utskottet. Vi har inte
            gjort någonting annat än att debattera den här frågan. Det är
            bara det att vi tycker olika.
          </note>
          <note>
            Det är inte så att jag förväntar mig att om vi debatterar här
            i ett par vändor till kommer du Monica Green helt plötsligt att
            säga: Jaha, jaså menar du så, men då ändrar jag uppfattning! Jag
            tror inte att det kommer att hända. Det är inte heller så att
            jag kommer att ändra uppfattning för att du, Monica Green, här
            kommer med olika felaktiga påståenden. Det kommer inte att hända.
          </note>
          <note>
            Det är helt fel att vi inte vill ha debatt. Vi har debatterat
            hur mycket som helst. Vi kommer att fortsätta att debattera den
            här frågan när vi följer regeringens fortsatta arbete med att
            ta itu med de olika alternativ som kan finnas för de olika bolagen.
            Då kommer vi fortsätta att ha debatt.
          </note>
          <note>
            Vi ska ha en granskning. Det är osant att det inte ska granskas.
            Det ska granskas av konstitutionsutskottet. Sedan ska det granskas
            av näringsutskottet. Riksrevisionen ska granska den löpande processen.
          </note>
          <note>
            Vi kommer att ha utvärderingar och fortsatta kammardebatter om
            det. Jag kan försäkra Monica Green att jag kommer att ställa upp
            på det. Jag är helt övertygad om att ni kommer att se till att
            ni drar ert strå till den stacken.
          </note>
          <note>
            Jag vill avsluta med en fråga. Om det nu är så viktigt med accessnätet,
            Monica Green, varför har Socialdemokraterna inte gjort något åt
            det under alla de år man hade chansen? Det är först nu när vi
            har fått ett regeringsskifte som vi kommer att börja göra någonting
            åt det.
          </note>
          <note type="speaker">
            Anf. 74 MONICA GREEN (s) replik:
          </note>
          <note>
            Fru talman! Jag förstod inte den frågan. Vi hade inte tänkt sälja
            ut de stora delar av Telia som ni nu tänker göra. Det borde göras
            någonting nu eftersom ni vill sälja ut så stora delar av Telia.
            Man behöver verkligen ta itu med frågan om hur det ska gå med
            accessnätet. Det var inte aktuellt innan.
          </note>
          <note>
            Sedan är Karin så trött på alla debatterna. Jag kan förstå att
            Karin Pilsäter blir trött. Hon säger: Oj, vi har debatterat så
            jättemycket! Nu är vi så trötta på det här att vi inte orkar med
            mer!
          </note>
          <note>
            Tidigare har ledamöter i den här debatten sagt: Ni är som trefyra-åringar
            som inte vill borsta tänderna. Ni nedvärderar oss i oppositionen
            så mycket för att vi vill ha debatt.
          </note>
          <note>
            Sedan står ni i replikerna och säger: Vi har debatterat så mycket
            att nu räcker det väl! Nu vill vi inte höra mer från Monica Green,
            säger Karin Pilsäter. Du är trött på alla debatterna.
          </note>
          <note>
            Sedan säger du: Vi ska ju granska. Men grejen är att vi skulle
            ha granskat innan! Det är själva poängen med debatten i dag. Den
            har visat att granskningen ska ske innan man fattar beslutet.
            Det blir fel att komma i efterhand och granska.
          </note>
          <note type="speaker">
            Anf. 75 KARIN PILSÄTER (fp) replik:
          </note>
          <note>
            Fru talman! Alla som hörde vad jag sade här alldeles nyss vet
            att jag inte alls sade att jag var trött på debatten och att jag
            inte ville höra mer på Monica Green. Vad jag invände mot var påståendet
            att vi över huvud taget inte vill debattera. Det var inte sant
            i det förra inlägget, och det är inte sant att jag har sagt att
            jag är trött på det.
          </note>
          <note>
            Ibland kommer man fram till beslut. Ibland måste man ändå sätta
            ned foten och säga: Vi har nu talat färdigt om den här saken,
            och vi är framme vid beslut. I dag är vårsessionens allra sista
            arbetsdag. Vi har skjutit upp behandlingen av frågan. Vi har behandlat
            den i tre och en halv månad sedan propositionen kom. Det finns
            inget annat ärende som jag kan komma ihåg som har behandlats under
            så lång tid.
          </note>
          <note>
            Vi har tagit in så många synpunkter. Vi har hört alla upptänkliga
            personer och företrädare för organisationer, myndigheter och så
            vidare. Till slut kommer man fram till beslut. I dag är det den
            allra sista dagen på vårsessionen, och vi kommer fram till beslut.
          </note>
          <note>
            Nu tror jag också att den här debatten snart är slut. Det beror
            inte på att jag tycker att det är tråkigt. Det beror inte på att
            jag är trött på den och inte på att jag inte vill höra mer. Men
            nu är det dags att gå till omröstning. Det ska vi göra i kväll.
            Sedan får vi fortsätta debatten i nästa steg.
          </note>
          <note type="speaker">
            Anf. 76 MONICA GREEN (s) replik:
          </note>
          <note>
            Fru talman! Jag vill återigen säga att det är vad som är felet.
            Ni vill granska i efterhand, efter det att beslutet är fattat.
          </note>
          <note>
            Karin Pilsäter säger: Vi tänker inte ändra oss oavsett vad som
            kommer fram! Jag förstår då att man vill granska i efterhand.
            Karin Pilsäter säger: Vi tänker absolut inte ändra oss! Det säger
            hon trots att ekonom efter ekonom säger att det sätt man räknar
            på är fel och häpnadsväckande.
          </note>
          <note>
            Karin Pilsäter säger: Oavsett vad som kommer fram i debatten
            eller vilken granskning vi än gör kommer vi inte att ändra oss,
            eftersom vi har våra ideologiska skygglappar på oss. Det är egentligen
            det Karin Pilsäter säger till oss i dag.
          </note>
          <note>
            Hon tänker aldrig ändra uppfattning, trots att det finns så mycket
            som pekar på att beslutet går i fel riktning. Jag vädjar återigen:
            Kom till besinning, låt oss skjuta på beslutet och fatta det till
            hösten i stället så att vi hinner granska i lugn och ro.
          </note>
          <note>
            Överläggningen var härmed avslutad.
          </note>
          <note>
            8 § Årsredovisning för staten
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            9 § Riktlinjer för den ekonomiska politiken och budgetpolitiken
          </note>
          <note>
            Föredrogs
          </note>
          <note type="speaker">
            Anf. 77 ANN-CHARLOTTE HAMMAR JOHNSSON (m):
          </note>
          <note>
            Fru talman! Den här debatten kommer att behandla betänkandet
            Riktlinjer för den ekonomiska politiken och budgetpolitiken ,
            den så kallade vårpropositionen. Det är de pengar som finns till
            vårt förfogande för att styra landet.
          </note>
          <note>
            Vi kommer i debatten att få höra olika partiers argument om riktlinjer
            och därmed också enskilda partiers tankar om hur de ställer sig
            till betänkandet. Vi kommer också att få höra argument från partierna,
            hur de ställer sig till sina egna och till andras förslag.
          </note>
          <note>
            I rådande stund befinner sig Sverige i en högkonjunktur. Detta
            bekräftas av aktuell statistik över ekonomisk utveckling. Den
            pekar på att svensk ekonomi fortsätter att växa i snabb takt.
            Förra året präglades av en global tillväxt. I år fortsätter denna
            tillväxt, men vi kan ana ett något lägre resultat än föregående
            år.
          </note>
          <note>
            Vi befinner oss nu på väg in i en fas av lugnare tillväxt. Prognosen
            pekar på att konjunkturen håller i sig ett par år framåt även
            om den kommer att mattas av för att därefter vika av mot sämre
            tider.
          </note>
          <note>
            Genom historien kan vi se trender att samhällsekonomin har gått
            upp och ned likt en bergochdalbana. Politikens uppgift blir att
            i detta läge planera för att den lågkonjunktur som följer efter
            en högkonjunktur ska bli så lite märkbar som möjligt.
          </note>
          <note>
            Fru talman! Som pedagog i det civila med tjänstgöring i bland
            annat ämnet religion kan jag inte låta bli att dra parallellen
            till Bibelns Första Mosebok, kap. 41, där Josef tolkar Faraos
            drömmar om de sju feta respektive de sju magra korna samt de sju
            välmatade såväl som de sju tunna och svedda axen.
          </note>
          <note>
            Historien är en mycket pedagogisk liknelse av hur vår ekonomi
            måste vara uppbyggd. Det handlar om att se till att på ett bra
            sätt förvalta de goda årens pengar för att klara av att så bra
            som möjligt förebygga för svängningar till sämre år.
          </note>
          <note>
            Med andra ord måste åren av överflöd samlas i ladorna för att
            kunna användas som en buffert under år med betydligt svagare ekonomi.
            Detta betyder att partierna inte bara måste bygga sina budgetar
            på dagsläget utan de måste även fundera på hur de långsiktigt
            ska klara landets ekonomi. Helst ska det vara så bra att lågkonjunkturer
            knappast märks.
          </note>
          <note>
            Fru talman! I betänkandet finns totalt sett fem motioner och
            nio reservationer. Av reservationerna har Socialdemokraterna,
            Vänsterpartiet och Miljöpartiet varsin på området för riktlinjer
            för den ekonomiska politiken, punkt 1, samt varsin på området
            för budgetpolitiken, punkt 2. Därutöver har Vänsterpartiet ytterligare
            två reservationer. Socialdemokraterna, Miljöpartiet och Vänsterpartiet
            har tillsammans en reservation angående förändringar i utjämningssystemet
            för kommunerna, punkt 6. Två motioner är skrivna av Socialdemokraterna,
            två av Vänsterpartiet och en av Miljöpartiet.
          </note>
          <note type="speaker">
            Anf. 78 PÄR NUDER (s):
          </note>
          <note>
            Fru talman! Vi har en hög ekonomisk tillväxt i Sverige i dag.
            Vi har en stark ökning av sysselsättningen på arbetsmarknaden
            och vi har starka offentliga finanser. Det går bra för Sverige.
            Ändå går det inte bra för regeringen. Vi har den märkliga situationen
            där det växer så det knakar i den svenska ekonomin och ändå har
            vi sett prov under våren på den ena opinionsundersökningen efter
            den andra som har visat att stödet för den borgerliga regeringen
            och de fyra borgerliga partierna minskar. Aldrig någonsin efter
            ett svenskt val har en svensk regering förlorat så mycket på så
            kort tid. Hur kan detta komma sig samtidigt som ekonomin går som
            tåget?
          </note>
          <note>
            Svaret på den frågan är mycket enkelt. Det beror på att svenska
            folket ogillar orättvisor. Den politik som nu bedrivs är djupt
            orättvist. Svenska folket vet dessutom att orättvisa inte är det
            som gör att ett land går framåt och går bättre. Orättvisor kommer
            tvärtom i det långa loppet att leda till att ett land förlorar
            i konkurrenskraft.
          </note>
          <note>
            Svenska folket kan jämföra hur det är i dag med hur det var i
            går. Det gick ju bra för Sverige även i fjol, om än inte riktigt
            så bra som vi alla hade önskat. Ändå gick det väldigt bra.
          </note>
          <note>
            Visst har vi hög ekonomisk tillväxt just nu. Men det hade vi
            i fjol också. Vi hade högre ekonomisk tillväxt utan att vi för
            den skull behövde försämra villkoren för de sjuka. Visst skapas
            det nya jobb i Sverige i dag. Det gjorde det i fjol också. Sysselsättningen
            steg med 78 000 personer utan att vi behövde göra det dyrare att
            vara med i facket. Visst sjunker arbetslösheten i dag. Men det
            gjorde den i fjol också. Den sjönk ned mot 4 procent utan att
            vi behövde försämra för dem som har det allra svårast, nämligen
            de arbetslösa. Visst har löntagarna högre köpkraft i dag. Men
            de hade reallöneökningar i fjol också utan att vi behövde genomföra
            stora skattesänkningar. Visst har vi starka offentliga finanser
            i Sverige i dag. Det hade vi i fjol också. Vi hade 3 procent i
            överskott utan att vi behövde förstärka statskassan med inkomster
            från privatiseringar av statliga företag.
          </note>
          <note>
            Det går bra för Sverige, men det går dåligt för regeringen. Det
            har att göra med just det jag sade nyss; människor uppfattar den
            politik som regeringen bedriver som djupt orättvis. Jag tror att
            vi kan leva med att det går bra för Sverige och samtidigt går
            dåligt för regeringen. Det är värre att det går dåligt och allt
            sämre för vissa grupper trots att ekonomin utvecklas så kraftfullt
            just nu.
          </note>
          <note>
            Låt mig ta en grupp som är aktuell. Det är de unga ungdomarna.
            I dag har det kommit siffror från Statistiska centralbyrån som
            berättar att ungdomsarbetslösheten har sjunkit med 12 000 sedan
            samma månad i fjol. Ändå är det fortfarande 43 000 ungdomar som
            går arbetslösa. Det allra mest häpnadsväckande är att trots att
            ekonomin blomstrar så kraftigt som den nu gör har vi i dag 6 500
            fler långtidsarbetslösa ungdomar än motsvarande månad i fjol.
            Så är det trots att det går så bra för Sverige.
          </note>
          <note>
            Det här är en direkt konsekvens av den nya ekonomiska politik
            som bedrivs. Först sänker man a-kassan för alla arbetslösa. Sedan
            planerar man att sänka a-kassan ytterligare för just de unga.
            Sedan drar man ned i komvux och arbetsmarknadsutbildningen. Sedan
            ska man införa sänkta arbetsgivaravgifter för de arbetsgivare
            som har ungdomar anställda. Märk väl ordvalet som redan har ungdomar
            anställda! Vi ska alltså snart här besluta om att svenska folket
            med miljardbelopp ska subventionera McDonaldsjobb som redan finns.
            Så ser det ut.
          </note>
          <note>
            Man ska också införa vad man på sitt typiska nyspråk kallar för
            en jobbgaranti för ungdomar. Det är ingenting annat än en garanti
            för lägre ersättning och hårdare krav som ska ställas på de unga.
          </note>
          <note>
            Men det är klart att det finns de som tjänar på regeringens ekonomiska
            politik som vi i dag ska diskutera. Jag har med mig hit upp i
            talarstolen en tjusig tidskrift som heter Connaisseur. Den får
            bara de i Sverige som tjänar över 1 miljon kronor eller har en
            förmögenhet på 5 miljoner kronor. I den tidningen jublas det.
            Man skriver på ledarplats: Det blåser nya vindar. Sverige har
            fått en ny regering och en ny chans.
          </note>
          <note>
            De har verkligen anledning att jubla de som tjänar över 1 miljon
            och har stora förmögenheter. Hälften av de inkomstförstärkningar
            som riksdagen i dag ska ta ställning till och som aviseras i regeringens
            vårproposition hamnar i fickorna hos den tiondel av befolkningen
            som tjänar allra mest. Tacka tusan för att stödet för den borgerliga
            regeringen minskar! Känslan av orättvisa biter sig fast.
          </note>
          <note>
            Lägg till detta den blå skatteväxling som man också aviserade
            i den ekonomiska vårpropositionen där man vill göra om fastighetsskatten.
            Det handlar inte om ett avskaffande, utan man vill växla det ena
            mot det andra och omfördela skattebördan. Det har vi gjort tidigare
            i Sverige. Men då brukar vi växla på så sätt att vi lägger en
            ökad börda på dem som har mycket och lättar för dem som har mindre.
            I den blå skatteväxlingen med fastighetsskatten är det precis
            tvärtom. Där är det lättnader för dem som redan har det allra
            bäst, och det är de som har det sämst som ska få den ökade bördan.
          </note>
          <note>
            Sex av sju kommer att få högst 85 kronor i månaden i lägre fastighetsskatt
            samtidigt som alla får högre reavinstskatt. Vid varenda försäljning
            av villor i Sverige ska man betala 10 procent extra som ska gå
            från Krokom i norr till Lycksele i söder och passera via Skatteverket
            i Solna för att skyfflas ut till Täby, Lidingö, Danderyd och Österåker
            där man kommer att få del av de stora fastighetsskattesänkningarna.
            Så ser den blå skatteväxlingen ut.
          </note>
          <note>
            Det här missgynnar inte bara fördelningspolitiken. Det missgynnar
            ungdomar, som får svårare att ta sig ut på en redan glödhet bostadsmarknad.
            Det eldar på fastighetspriserna ytterligare. Det räcker med att
            slå upp vilken tidning som helst för att få bekräftat att det
            brinner, minst sagt, på bostadsmarknaden framför allt i storstadsområdena.
            Det är glesbygdens folk som får betala det här i form av höjd
            reavinstbeskattning.
          </note>
          <note>
            Orättvisa är den blå tråden som går genom regeringens ekonomiska
            politik. Det är den som gör att regeringen förlorar så kraftigt
            i stöd. Politiken är inte bara orättvis. Den är också oansvarig
            och omodern. Man drar ned på insatserna för de långtidsarbetslösa
            i ett läge när just de som står allra längst från arbetsmarknaden
            behöver störst hjälp, nämligen när arbetsmarknaden går bra. Den
            dag då arbetsmarknaden går sämre kommer de att hamna ännu längre
            bak i kön och få det ännu svårare att ta sig tillbaka till den
            reguljära arbetsmarknaden.
          </note>
          <note>
            Det är en oansvarig politik. Stora delar av budgeten är ofinansierad.
            Den är underbalanserad med 13 miljarder för 2007. Redan köpstarka
            hushåll får ännu mer köpkraft med den här politiken.
          </note>
          <note>
            I dag inträffar precis det som jag förutspådde när vi diskuterade
            vårpropositionen här i april. Den gången behagade finansministern
            vara med här i kammaren och diskutera den ekonomiska politiken,
            vilket han inte gör i dag. Nu händer det som jag sade då, nämligen
            att Riksbanken tvingas städa upp efter regeringen och höja räntan.
            Det har man gjort i dag. Det var förväntat, men det som inte var
            förväntat var att man förutspår att räntan måste höjas ytterligare
            mycket kraftigt. Man hänvisar direkt till regeringens alltför
            expansiva politik i detta läge när konjunkturen är så stark.
          </note>
          <note>
            Även om den moderata finansministern inte är närvarande i dag
            är det alldeles uppenbart att det är Moderaterna som bestämmer.
            Nu förverkligar de så kallade Nya moderaterna de gamla Moderaternas
            drömmar. Man minskar skatteinkomsterna kraftigt. Med nästan kirurgisk
            precision plockar man ut alla fördelningspolitiska inslag i skattesystemet.
            Vi är på väg mot något slags plattskattesystem i Sverige med rasande
            fart.
          </note>
          <note>
            Nu ska det tydligen bli ytterligare skattesänkningar. Moderaterna
            vill tydligen finansiera detta med hjälp av ytterligare karensdagar,
            men mössen i regeringen försöker ryta till lite grann och säga
            att man inte riktigt har pratat klart om det ännu. Det vore väl
            bra om ni kunde berätta i dag hur det blir med karensdagen. Finns
            det något kurage här? Finns det någon Ture Königson i de mindre
            partierna? Ture Königson var folkpartisten som vågade sätta ned
            foten och som sade: Ja, jag vill införa ett ATP-system i Sverige.
          </note>
          <note>
            Får vi se en Ture Königson här i kammaren i dag som säger: Nej,
            det blir inga karensdagar för att finansiera ytterligare skattesänkningar?
          </note>
          <note>
            Mot detta står vi socialdemokrater med en politik som innebär
            att vi vill bekämpa arbetslösheten, inte de arbetslösa. Vi vill
            låta Sverige gå före in i framtiden, inte backa in. Vi vill minska
            klyftorna, inte öka dem. Vi ska föra en politik som bygger på
            rättvisa. Vi har råd med rättvisa just nu. Vi ska inte sänka skatterna
            på det sätt som föreslås. Vi ska inte elda på högkonjunkturen
            som driver upp räntorna. Vi ska fördubbla satsningarna på kvalificerad
            arbetsmarknadsutbildning. Vi ska satsa på ungdomar, inte göra
            det svårare för dem att ta sig ut på arbetsmarknaden. Sverige
            ska gå före, inte minst när det gäller miljöpolitiken, inte vänta
            in andra länder.
          </note>
          <note>
            Fru talman! Härmed vill jag yrka bifall till denna politik, nämligen
            reservationerna 1, 4 och 9.
          </note>
          <note>
            Innan jag avslutar vill jag säga en sak till eftersom jag inbillar
            mig att regeringens företrädare kommer att säga: Ja, det där säger
            ni socialdemokrater.
          </note>
          <note>
            Men det finns faktiskt borgerliga politiker som säger exakt det
            jag har sagt. För några veckor sedan skrev en före detta borgerlig
            politiker så här på DN Debatt: I dag träffar jag många borgerliga
            som rent av ångrar att de gav sin röst åt allianspartierna. De
            upplever att regeringen är blind och okänslig för hur verkligheten
            ser ut utanför Stockholmsregionen. Jag känner förtvivlan över
            regeringens politik. Före valet lovades alla som jobbade en skattesänkning
            på 1 000 kronor i månaden. Men, så bra, tyckte låginkomsttagarna.
            Äntligen en skattereform som ger oss en sänkning i kronor och
            inte i procent. Så kom förslaget, och då visade det sig att de
            med låg inkomst fick ca 400 kronor, medan den som tjänade mer
            fick ca 1 300 kronor per månad. Där rök trovärdigheten hos låginkomsttagarna.
          </note>
          <note>
            Sedan fortsätter han, Börje Hörnlund, det före detta centerpartistiska
            statsrådet, och berättar om pensionärerna: I vårt land har vi
            över 900 000 pensionärer som får leva på en pension på mindre
            än 10 000 kronor i månaden före skatt. Är det underligt att dessa
            medborgare i dag ställer frågan: Varför lämnas vi utanför? Vi
            har jobbat och slitit och i många fall dragit försorg om stora
            barnkullar. Det stora flertalet, ca 80 procent, av dessa låginkomstpensionärer
            är kvinnor. Jag känner förtvivlan över regeringens politik.
          </note>
          <note>
            Orden är inte mina, fru talman. Orden är det före detta borgerliga
            statsrådet Börje Hörnlunds, och han sätter fingret på varför den
            borgerliga alliansen förlorar mark och stöd i opinionen. Man för
            en orättvis politik.
          </note>
          <note>
            I detta anförande instämde Agneta Gille, Monica Green, Hans Hoff,
            Sonia Karlsson, Désirée Liljevall, Tommy Ternemar och Christina
            Zedell (alla s)
          </note>
          <note type="speaker">
            Anf. 79 ULLA ANDERSSON (v):
          </note>
          <note>
            Fru talman! Nu nalkas sommaren, och naturen har än en gång ömsat
            skinn. Det som har legat dolt har slagit ut i full blom. De flesta
            begriper förstås att fröet till den växtlighet som dyker upp i
            starka färger fanns där också när det var grått och moddigt ute.
            Det som har gömts i snö kommer ju fram i tö.
          </note>
          <note>
            När vi nu betraktar högeralliansens vårbudget kan vi också konstatera
            att det som har gömts i val kommer fram i tal.
          </note>
          <note>
            Jag kommer ihåg att på den moderata partistämman i våras försökte,
            och lyckades, Reinfeldt övertala stämmoombuden att inte rösta
            för ett borttagande av fastighetsskatten. Han argumenterade och
            sade att varje krona i skattesänkning är en krona mindre till
            välfärden, en krona mindre till skolan och en krona mindre till
            omsorgen.
          </note>
          <note>
            Vidare sade han i valrörelsen i en intervju att det var självklart
            att väljarna inte ville ha Moderaterna år 2002 eftersom 50 procent
            av skattesänkningarna i deras politik gick till de 10 procent
            rikaste. Man jämförde en 30-procentig reavinstbeskattning på fastigheter
            med konfiskering. På den här stämman var Moderaterna till och
            med för arbetsrätt och kollektivavtal till en och annan stämmodelegats
            förvåning. Man till och med älskade sådant, och allt var nytt
            med stort N.
          </note>
          <note>
            Men hur har det nu blivit? Ja, 47,2 procent av skattesänkningarna
            hittills har gått till de 10 procent rikaste. Nu kunde vi höra
            Pär Nuder säga att 50 procent går till de 10 procent rikaste i
            förslaget i vårpropositionen. 4 procent av befolkningen har tjänat
            tiotusentals kronor på borttagandet av förmögenhetsskatten, eller
            man kanske ska kalla den för mansskatt eftersom det framför allt
            är män som betalar den. Det var tydligen ett jätteproblem för
            regeringens vänner, och då lyssnar man så klart, och så tar man
            bort den. Bara för att påminna kan jag här i kammaren tala om
            att det faktiskt är 23 000 hushåll som äger 58 procent av bruttoförmögenheten
            i Sverige. De är nog lyckliga. Nu blir ju de 4 miljarder rikare,
            kanske till och med 5. Äntligen får de väl råd att köpa städningen
            där hemma. De kan kanske anställa någon som vi kan betala med
            våra gemensamma skattepengar, eller hur?
          </note>
          <note>
            Man förändrar fastighetsskatten. Det är samma personer som tjänar
            pengar än en gång, det vill säga de med höga inkomster, de som
            har tjänat på jobbavdraget och borttagandet av förmögenhetsskatten.
            Nu är det de som tjänar mest på fastighetsskatten. Reavinstskatten
            höjs till 30 procent, och de som inte tjänar en enda krona på
            det förslaget får betala den här förändringen, det vill säga boende
            i glesare bygder. Det är samma personer som också förlorar på
            förändringarna i det kommunala utjämningssystemet. De i Bollnäs
            får betala till Danderyd där invånarna betalar nio gånger mer
            i kapitalskatt och elva gånger mer i förmögenhetsskatt än befolkningen
            i genomsnitt. Det känns väl bra, eller hur?
          </note>
          <note>
            Sammanlagt har regeringen genomdrivit och aviserat skattebeslut
            som försämrar statens finanser med ungefär 200 miljarder. Det
            är många skattekronor som enligt Reinfeldt kunde ha gått till
            skolan, vården och välfärden. För det var väl så han sade på stämman
            förra våren?
          </note>
          <note>
            Samtidigt pågår en ständig urholkning av arbetsrätten, och den
            fackliga organiseringen är ju under attack från såväl regeringen
            som deras samarbetspartner, eller vi ska kanske säga uppdragsgivare,
            Svenskt Näringsliv.
          </note>
          <note>
            I vårpropositionen kan vi till och med läsa att utanförskapets
            omfattning hänger samman med lönestrukturen och hur flexibel denna
            är. Jag kanske ska tolka detta till ren svenska så att alla förstår.
            Det betyder nämligen att lågavlönade ska vara beredda att ha ännu
            lägre löner, och högavlönade ska kunna glädjas åt rejäla lönelyft.
            När avtalsrörelsen har gett Handels och Kommunals kvinnor välförtjänta
            lönelyft ses det som ett problem av finansministern. Jag kan väl
            tolka det som Arbetarbladet gjorde det därhemma. Det kan inte
            tolkas på något annat sätt än att när regeringen pratar om nya
            jobb är det låglönejobb man vill ha.
          </note>
          <note>
            Vårpropositionens färdriktning är den som regeringen tog ut direkt
            efter valet, en politik som pekar långt bakåt i tiden, en politik
            för att gynna de gynnade på vanligt folks bekostnad. De gör dock
            allt vad de kan för att dölja de ädelblå och konservativa värderingarna
            och besluten, så vi kanske i stället skulle kalla alliansregeringen
            för kamouflageregeringen.
          </note>
          <note>
            Skatteutskottets moderate ordförande säger i en intervju i Svenska
            Dagbladet att det inte är så stor skillnad nu jämfört med när
            Bo Lundgren var moderatledare, utan att det mer handlar om tillvägagångssättet.
            Skillnaden finns lite mer i hållningen och att det nu är en mer
            långsiktig strategi.
          </note>
          <note>
            Man lägger ut kamouflaget för att dölja presenterna till dem
            som ska gynnas, nämligen de som redan har mycket, de gamla Moderaternas
            kärnväljare. Av någon anledning är det framför allt män i övre
            medelåldern som står på presentlistan.
          </note>
          <note>
            Man kanske skulle sträcka sig så långt som att beskriva Moderaternas
            politik med en reklamslogan som en bank använder. Den lyder så
            här: I 150 år har vi hjälpt förmögna människor i varje skede av
            livet. Det kanske är en sak som inte stämmer där, och det är väl
            att Moderaterna ännu inte har hunnit fylla 150 år.
          </note>
          <note>
            Näringslivets framgångar kan för dem som känner till historien
            beskrivas som att man har lyckats inom ett komplett nätverk av
            sociala strukturer. Summan av tidigare, väl genomtänkta investeringar
            har gett en samhällelig avkastning.
          </note>
          <note>
            När det offentliga har investerat i järnvägar har företag kunnat
            expandera sin verksamhet, och miljön har skonats. När sjukvården
            har förbättrats har vi kunnat få en friskare befolkning som har
            orkat arbeta längre och mått bättre.
          </note>
          <note>
            Den svenska arbetsmarknadsmodellen har varit framgångsrik i att
            upprätthålla hög arbetsproduktivitet, stor flexibilitet och innovationsförmåga.
          </note>
          <note>
            Utbildningspolitiken har haft som ambition att ge tillträde till
            större grupper och höja den allmänna kunskapsnivån i samhället
            i stället för att vara en strikt sorterande mekanism.
          </note>
          <note>
            Kombinationen av en utbildningspolitik med hög ambitionsnivå
            och en aktiv arbetsmarknadspolitik ökar den sociala rörligheten
            och en verklig flexibilitet i arbetslivet som inte endast ses
            ur arbetsgivarens synvinkel.
          </note>
          <note>
            Det ska ju inte vara kört i livet för att man testade en studieväg
            som inte var den rätta, om man råkade ha det struligt hemma när
            man gick i högstadiet eller för att man har fått utslitna axlar
            i ett städyrke. Detta är en modell värd att utveckla och satsa
            på. Men tyvärr tycker inte regeringen det.
          </note>
          <note>
            Glädjande nog finns det faktiskt skiljelinjer i svensk politik.
            Vänsterpartiets budget En politik för oss andra 96 procent alltså
            vi som inte betalar förmögenhetsskatt visar på en annan samhällsutveckling.
            Vi tycker att det är dags för en ordentlig förnyelse.
          </note>
          <note>
            Vår budget är inriktad på att jobben ska bli fler och villkoren
            bättre. Därför föreslår vi kraftiga investeringar i klimatåtgärder,
            infrastruktur, bostäder och havsmiljön.
          </note>
          <note>
            Vi ställer oss starkt kritiska till det finanspolitiska ramverket
            vars syfte är att begränsa de folkvaldas inflytande över den ekonomiska
            politiken. Ramverket är ju inte en teknikalitet, utan det lägger
            grunden till en systematisk överföring av resurser till samhällets
            bäst bemedlade och från offentligt till privat. Överskottsmålen
            används för att motivera åtstramningar av den gemensamma sektorn
            och för skattesänkningar.
          </note>
          <note>
            Regeringen försitter nu möjligheter till en säkrare ekonomisk
            utveckling. Tanken att man ska spara i dag för att klara av morgondagens
            demografiska utmaningar bortser från att den välfärd som i dag
            kan erbjudas medborgarna bygger på medvetna och kraftfulla offentliga
            investeringar under tidigare decennier.
          </note>
          <note>
            Det är inte så värst svårt att begripa att Sverige hade varit
            ett mycket fattigare land om vi inte hade byggt upp välfärden
            reform för reform, arbetstag för arbetstag. Dagens pensionärer
            hade inte haft det bättre om man hade placerat skattepengarna
            i madrassen eller skänkt bort dem till dåtidens miljonärer.
          </note>
          <note>
            De lösningar Vänsterpartiet föreslår borgar för ett tryggt och
            produktivt arbetsliv i framtiden med lösningar som även är de
            bästa för att säkra framtidens pensioner.
          </note>
          <note>
            Basen för ett fungerande välfärdssamhälle är trygga jobb med
            en lön att leva på och friska ekosystem för vatten- och livsmedelsförsörjning.
            För merparten av människorna på jorden är dessa grundläggande
            förutsättningar bara en dröm. Ekosystemen världen över hotas av
            klimatförändringar, och förebyggande åtgärder måste vidtas främst
            i de fattigaste länderna där människor drabbas värst.
          </note>
          <note>
            Vi har ett ansvar både hemma och internationellt. Den så kallade
            Sternrapporten kom fram till att 1 procent av den globala bnp:n
            behöver avsättas för att stabilisera växthusgaserna. Därför vill
            Vänsterpartiet som första parti utmana er andra. Vi vill att vi
            ska satsa och avsätta 1 procent av bnp till just klimatåtgärder
            som ett slags klimatförsäkring. Det vore den kraftfulla ambitionshöjning
            som klimatfrågan faktiskt kräver.
          </note>
          <note>
            Vi tycker att vi ska ta vårt ansvar och gå före övriga länder.
            En del i klimatförsäkringen skulle kunna vara en utbyggd järnvägstrafik
            eller ett införande av klimattaxa i kollektivtrafiken. Vi tror
            att stimulanser för att öka det gemensamma resandet är väl använda
            pengar. Klimattaxa innebär avgiftsfri kollektivtrafik på försök
            i två län.
          </note>
          <note>
            Vi menar att om samhället vill stimulera en viss verksamhet,
            till exempel av klimatskäl, är det rimligt att se över priset
            eftersom det är ett styrmedel.
          </note>
          <note>
            Vi vill också satsa på minskade utsläpp i kommunerna och föreslår
            en förstärkning och förlängning av Klimp:en. Vi vill dubbla satsningarna
            på havet genom ett nytt havsinvesteringsprogram. Vi tycker att
            det är bättre att städa upp Östersjön i stället för rikemanshemmen.
            Det behövs också satsningar på den biologiska mångfalden.
          </note>
          <note>
            Rätten till bostad är en avgörande välfärdsfråga, och bostadspolitiken
            var under många år det måste man faktiskt erkänna kraftigt eftersatt.
            Även om det hände en del bra saker åren före valet är behoven
            mycket stora. Den här regeringen har inte eftersatt bostadspolitiken,
            utan den har omsorgsfullt och grundligt förstört den.
          </note>
          <note>
            Vänsterpartiet föreslår en långsiktig satsning på en bostadsfond
            för billiga och energisnåla bostäder. Målet är att bygga 40 000
            lägenheter varje år i tio år. Minst hälften bör vara hyresrätter.
            Lägenheterna ska ha rimliga hyror som förhandlas fram i förväg.
            För detta avsätter vi 10 miljarder per år i en fond. Det behövs
            110 000 bostäder bara för den ungdomskull som finns just nu och
            som vill flytta hemifrån.
          </note>
          <note>
            Vi vill återställa och förbättra a-kassan, och studiemedlen för
            högskolestuderande behöver höjas med ungefär 1 200 kronor i månaden
            bara för att de ska komma upp till en anständig levnadsnivå. En
            höjning av garantipensionen behöver tidigareläggas, och vi förstärker
            pensionärers ekonomiska situation.
          </note>
          <note>
            Sådana här satsningar är rättvisa och produktiva. Människor med
            eftersatta behov kan öka sin konsumtion när de får mer pengar
            i plånboken. Vi presenterar skatteförslag för en omfördelning
            av statens inkomster och för att öka dem.
          </note>
          <note>
            Vi vill satsa på välfärden. Barnen behöver mindre gruppstorlekar
            i förskolor och skolbarnomsorg. Det behövs fler anställda i äldreomsorgen
            så att de hinner göra mer än att stoppa in matlådan i mikrovågsugnen.
            Eleverna i skolan behöver fler pedagoger i skolan för sitt lärande.
            Därför satsar vi på kommuner och landsting så att de om de önskar
            och behöver kan anställa 40 000 fler välfärdsarbetare nästa år.
            Vi behöver också en individualiserad föräldraförsäkring, rätt
            till heltid och en satsning på kvinnors löner.
          </note>
          <note>
            Vi menar att grundläggande behov är viktigare än skattesänkningar.
            Utskottsmajoriteten hävdar att vår politik för fler jobb saknar
            långsiktighet och hotar de offentliga finanserna. Med tanke på
            att utskottsmajoriteten försvarar kraftfulla skattesänkningar
            måste man dock säga att det klingar ihåligt.
          </note>
          <note>
            Den moderate partisekreteraren Per Schlingmann brukar säga: Vår
            utgångspunkt är de problem människor upplever i sin vardag.
          </note>
          <note>
            Han brukar dock glömma att säga vilken vardag och vilka problem
            han avser. I de rikastes vardag är kanske problemet att hemhjälpen
            är för dyr, att förmögenhetsskatten är betungande och segelbåtsmarknaden
            överhettad. För många andra handlar vardagsproblemen om osäkra
            anställningar, a-kassan som inte räcker till eller en äldreomsorg
            där personalen sliter ut sig för att de är för få.
          </note>
          <note>
            De vardagsproblemen gör regeringen mycket större genom den här
            vårbudgeten, och för varje gång vi diskuterar den ekonomiska politiken
            här i kammaren får de lite fler hål i sin kamouflagedräkt.
          </note>
          <note type="speaker">
            Anf. 80 MIKAELA VALTERSSON (mp):
          </note>
          <note>
            Fru talman! Regeringens ekonomiska politik oroar. Trots det allvarliga
            världsläget när det gäller utsläpp av växthusgaser och ett enormt
            opinionstryck för handling i klimatfrågan svarar regeringen med
            att tillsätta kommissioner och beredningar.
          </note>
          <note>
            Trots mycket goda tider fortsätter regeringen att försämra för
            dem som har det sämst ställt och genomför i stället stora skattesänkningar
            för dem som har höga inkomster som inte är fullt ut finansierade.
          </note>
          <note>
            Som kontrast till regeringens bidragspaket till dem med de högsta
            inkomsterna presenterar vi från Miljöpartiet en politik som syftar
            till att lösa problem i människors vardag.
          </note>
          <note>
            Vi prioriterar att minska inkomstklyftorna och skapa bättre möjligheter
            för människor som lever på marginalen. Vi avsätter pengar för
            rejäla klimatinvesteringar i vår budgetmotion.
          </note>
          <note>
            Klimatproblemen är inte längre bara otäcka framtidsscenarier.
            Klimatet förändras varje dag. Glaciärer smälter, temperaturen
            stiger och torkan förvärras i redan torra områden. Vi ser kraftiga
            värmeböljor. Rapporterna från FN:s klimatpanel visar att skyfall
            och översvämningar kommer att bli vanligare i framtiden. Upp till
            30 procent av djur- och växtarter riskerar att utrotas vid en
            global uppvärmning på 2 grader, och det är ändå inte ett av de
            värsta scenarierna.
          </note>
          <note>
            Men lösningarna finns, och det kostar mindre att minska utsläppen
            än att inte göra någonting alls. I takt med att människors medvetenhet
            om klimatproblem och engagemanget för miljöfrågorna växer förväntar
            man sig också att politikerna genomför konkreta och synbara åtgärder
            för att minska utsläppen. Människor vill leva klimatvänligt, och
            vi måste underlätta för människor att göra val som leder åt rätt
            håll.
          </note>
          <note>
            Fru talman! Regeringen bör ta dessa människor på allvar och möta
            förväntningarna med konkreta åtgärder.
          </note>
          <note>
            Det är uppenbart att regeringen känner sig trängd i klimatfrågan.
            En oförberedd borgerlig regering togs helt på sängen av den klimatdebatt
            som har blossat upp. Man försöker nu rafsa ihop en politik. Det
            är väl bra i och för sig att regeringspartierna rycker upp sig
            från bottennappen i valrörelsen när man sade att miljön inte var
            prioriterad alls eller när man utlovade sänkt bensinpris. Bättre
            sent än aldrig, och man får väl i och för sig tacka för att ni
            har lyssnat och lärt, även om ni behövde lite stödundervisning.
            Men att gå till val år 2006 med en total avsaknad av miljöpolitik
            är inte bara omodernt det är näst intill skamligt.
          </note>
          <note>
            Miljöpartiet är ett litet parti med stora ambitioner. Vi har
            en ambition att ha en heltäckande politik, och vi presenterar
            den i våra budgetförslag. Vi kanske inte alltid har de allra bästa
            förslagen, men oftast har vi det. Vi har däremot en tydlig ambition
            att ha en heltäckande, ansvarsfull politik.
          </note>
          <note>
            Att Moderaterna, som Sveriges andra största parti, inte kan åstadkomma
            en miljöpolitik är uppseendeväckande. Nu har ni tillsatt en intern
            arbetsgrupp, och den ska jag följa med intresse. Jag ser fram
            emot framtida konkreta förslag.
          </note>
          <note>
            Vi satsar i vår budgetmotion totalt ca 19 miljarder mer än regeringen
            under mandatperioden för att skapa bättre förutsättningar för
            människor att leva klimatvänligt. Vi genomför stora satsningar
            på energieffektivisering och på kollektivtrafiken i våra storstäder.
            Vi föreslår flera klimatskatter för att öka miljöstyrningen i
            skattesystemen.
          </note>
          <note>
            Fru talman! Det krävs en politik som underlättar för företagande,
            för småföretag och för entreprenörskap. Många småföretag har nu
            i stället drabbats av regeringens företagspolitik och fått en
            höjning av arbetsgivaravgifterna.
          </note>
          <note>
            Regeringen genomför riktade skattesänkningar till vissa branscher
            som städföretag. Från Miljöpartiet föreslår vi i stället en nedsättning
            av arbetsgivaravgifterna med 10 procent upp till en viss lönesumma.
            Det skulle innebära rejäla förbättringar för småföretag oavsett
            bransch.
          </note>
          <note>
            Regeringen uppvisar en stor brist på förståelse för småföretagare.
            Det här handlar om människor som förverkligar en ambition, som
            brinner för något, som lägger ned sin själ i ett företag och som
            nu drabbas av skattehöjningar. Jag har pratat med många företagare
            den senaste tiden som är mycket upprörda över att de har fått
            höjd skatt i en tid när regeringen pratar om att man vill skapa
            jobb och få in ungdomar på arbetsmarknaden.
          </note>
          <note>
            Fru talman! Låt mig lyfta fram några exempel på småföretagare
            jag har talat med.
          </note>
          <note>
            Ingvar driver en blomsteraffär i Huskvarna. Han har nu fått en
            skattehöjning på 18 000 kronor per år. Det är mycket pengar för
            ett litet företag. Nästa år kommer den summan att öka till 36
            000 kronor, när regeringen helt avskaffar den 5-procentiga nedsättningen
            av arbetsgivaravgifterna. Ingvar var en av dem som trodde på pratet
            om att det skulle bli lättnader för småföretagen.
          </note>
          <note>
            Ica i Vejbystrand utanför Ängelholm väljer, när de ser att man
            straffar småföretag, att inte anställa den extra person de hade
            planerat. Det är de personalintensiva företagen som nu straffas
            med högre arbetsgivaravgifter.
          </note>
          <note>
            Gunnarssons skogsentreprenad i Hälsingland skulle ha anställt
            fler om man hade valt att sänka arbetsgivaravgifterna i stället
            för att gå fel väg och höja. Nu avstår de från det.
          </note>
          <note>
            Lambrusco klädbutik utanför Helsingborg får nu dra ned tiden
            för den extra anställda man har för att kostnaderna har blivit
            för höga. Om man i stället hade gynnat småföretag med olika åtgärder
            så hade de utökat och anställt fler ungdomar.
          </note>
          <note>
            Gemensamt för de här små företagen är att de ser att regeringen
            i stället för att ge incitament för ökat företagande och möjligheter
            att anställa försämrar och visar mycket liten förståelse för småföretagarnas
            vardag. Småföretagarna sitter i en situation där man hela tiden
            laborerar med risker och har mycket små marginaler för att anställa.
            Att höja skatten förbättrar inte deras situation. Att i stället
            sänka den med 10 procent skulle förbättra deras möjligheter.
          </note>
          <note>
            Fru talman! Först lanserades Nya moderaterna, då skattesänkningarna
            inte längre skulle vara ett självändamål och man skulle vara ett
            parti för bredare grupper även låginkomsttagare. Hur blev det?
            Jo, de rikaste fick enorma skattesänkningar samtidigt som klyftorna
            ökar, och de med de lägsta inkomsterna fick en mycket liten del
            av de här förbättringarna.
          </note>
          <note>
            Sedan lanserades det nya arbetarpartiet, med en politik för minskat
            utanförskap och förbättringar för dem som står utanför arbetsmarknaden.
            Och hur blev det? Jo, det blev försämrad a-kassa och förstärkt
            utanförskap.
          </note>
          <note>
            Nu lanseras det nya miljöpartiet man tror nästan att det är ett
            skämt. Men nej, här tillsätts råd, utredningar och grupper från
            både regeringen och internt i det moderata partiet. Nu ska en
            miljöpolitik utmejslas och det aktuella miljöläget beskrivas.
          </note>
          <note>
            Jag har respekt för ert nyvunna miljöintresse. Jag tycker faktiskt
            att det är positivt om Moderaterna efter en lång tids miljöpassivitet
            kan se att miljöpolitik är någonting som det är värt att ägna
            politisk kraft och tid åt. Men under all den tid som ni har sagt
            att miljöpolitik inte hör till kärnområdena och inte är prioriterad
            så har det faktiskt hänt saker där utanför det moderata partikansliet.
            Det finns kunskap och teknik, det finns idéer, det finns en förväntan
            och det finns ett stort behov av åtgärder. Lita på den kunskap
            som finns och gör något konkret under tiden ni erövrar detta nya
            politiska område! Då skulle ni vinna i trovärdighet.
          </note>
          <note>
            Jag tror att en del av ert problem i Moderaterna är att ni har
            varit så fokuserade på marknadsföring och mediestrategi att ni
            helt glömt bort innehållet i politiken. Det där med att hela tiden
            köra marknadsföringsknepet att det är nytt kanske inte längre
            fungerar. Det verkar ha gått lite inflation i det. Nästa månad
            kommer ni väl att kalla er för de nya ultra-super-power-moderaterna
            med bioeffekt! Det är faktiskt så att inte ens tvättmedelstillverkarna
            håller fast vid den PR-metoden längre. Människor har genomskådat
            att det handlar om nya förpackningar och inte nytt innehåll vare
            sig vi talar om tvättmedel eller det moderata partiet.
          </note>
          <note>
            Fru talman! Den moderatledda regeringen har drabbats av ett fullständigt
            trovärdighetshaveri. Att tala om att låg- och medelinkomsttagare
            skulle gynnas klingar falskt när höginkomsttagare får tusentals
            kronor i sänkt skatt varje månad samtidigt som låginkomsttagarna
            undrar vart den där utlovade tusenlappen tog vägen. De som har
            betalat förmögenhetsskatt och som äger dyra fastigheter har däremot
            fått åtskilliga tusenlappar i plånboken.
          </note>
          <note>
            Nu går Moderaterna vidare och kan tänka sig att finansiera en
            fortsatt skattesänkning med att införa en andra karensdag. Skattesänkningar
            ska även fortsättningsvis finansieras med besparingar på dem som
            har det allra sämst.
          </note>
          <note>
            Fru talman! 1700-talet präglades av en tro på förnuftet, nyfikenheten
            och studier av verkligheten. 1707 föddes Linné. Carl von Linné
            är den mest kända svenska naturforskaren, både i Sverige och internationellt,
            ja, han är säkerligen den internationellt mest kända svensken
            genom tiderna över huvud taget. Det har nog inte undgått någon
            att det är Linnéår i år.
          </note>
          <note>
            Detta historiska Linnéår drar regeringen ned anslaget till biologisk
            mångfald. Miljöpartiet har länge drivit på för satsningar på biologisk
            mångfald, som också har genomförts. De här satsningarna har bland
            annat lett till att skyddsvärd skog kan räddas och att det unika
            bokverket Nationalnyckeln har skapats. Det är genuint fel att
            minska resurserna till biologisk mångfald. Vi har råd med både
            en offensiv klimatpolitik och ett ansvarstagande för vår biologiska
            mångfald.
          </note>
          <note>
            Linné upptäckte och fascinerades av den biologiska mångfalden,
            och han systematiserade den. Med den nomenklaturen heter vi ju
            Homo sapiens sapiens , den förståndiga människan eller den moderna
            människan, som vi har kallat oss själva. Frågan är om vi är förståndiga
            eller ens moderna om vi inte tar miljöproblemen på allvar.
          </note>
          <note>
            Slutligen, fru talman, kan man tillägga att det nog ändå är en
            fördel, kan man säga, som den borgerliga regeringen har, jämfört
            med den förra, socialdemokratiska regeringen. Regeringen Reinfeldt
            saknar nämligen en miljöokunnig och opportunistisk opposition
            som förnekar miljöproblemen i Sveriges riksdag.
          </note>
          <note>
            Med det yrkar jag bifall till Miljöpartiets reservationer nr
            3 och 6.
          </note>
          <note type="speaker">
            Anf. 81 STEFAN ATTEFALL (kd):
          </note>
          <note>
            Fru talman! Det är en ganska intressant bild som ges här när
            man lyssnar på de tre oppositionspartierna. Det skjuts ganska
            vitt och brett i ett slags kulspruteeld. Än talar vi för mycket
            om miljön, än talar vi för lite om miljön från regeringssidan.
            Än går det bra för Sverige, än är det mycket som inte går bra.
            Än gör vi för lite, än gör vi för mycket. Sammantaget kan man
            säga att det verkar vara ganska ledsna miner från oppositionens
            sida över att det faktiskt går bra för Sverige.
          </note>
          <note>
            Jag som kristdemokrat, som företrädare för regeringspartierna
            och som finansutskottets ordförande är i alla fall glad över att
            det går bra för Sverige, att statsfinanserna blir allt starkare,
            att vi har ett överskott på 138 miljarder kronor under innevarande
            år det största överskottet för Sverige genom tiderna och att statsskulden
            successivt minskar till rekordlåga 32 procent av bnp nästa år.
          </note>
          <note>
            Konjunkturinstitutet rapporterade i går att bnp, vår samlade
            produktion av varor och tjänster, beräknas öka med 3,6 procent
            i år, 3,7 procent nästa år och 3,0 procent 2009. Resursutnyttjandet
            ökar, och arbetslösheten minskar.
          </note>
          <note>
            Arbetsmarknadsverket rapporterar att arbetsmarknaden är mycket
            stark. Och SCB kommer i dag med nya siffror. Förra året var den
            öppna arbetslösheten 3,9 procent. Det är under 4 procent. Det
            är ett mål som Socialdemokraterna inte nådde under sin regeringstid,
            förutom under en kort period hösten 2000 under IT-boomens dagar.
          </note>
          <note>
            Efterfrågan på arbetskraft ökar stadigt. Vi har den lägsta arbetslösheten
            på 16 år. Framtidstron är stark inom alla näringar. Fler får jobb,
            fler får möjlighet att omsätta sina kunskaper i nya anställningar,
            och fler upplever att de kan påverka sin egen situation. Beroendet
            av bidrag minskar.
          </note>
          <note>
            Regeringens politik handlar om just detta arbete och rättvisa.
            Allt fler ska kunna känna glädjen över att försörja sig själv
            och sin familj, känna stolthet över att uträtta något viktigt
            på sitt arbete och något viktigt för vårt gemensamma bästa. Allt
            fler ska kunna stärkas i sin självbild och självrespekt genom
            arbete och gemenskap.
          </note>
          <note>
            Regeringen effektiviserar arbetsmarknadspolitiken, renodlar arbetslinjen,
            värnar äganderätten och uppmuntrar till arbete och företagsamhet.
            Vi förenklar 3:12-reglerna och avskaffar den ineffektiva och kontraproduktiva
            förmögenhetsskatten. Skatten på arbete sänks med 34 miljarder
            och ger en vanlig löntagarfamilj uppemot 1 000 kronor mer i lönekuvertet,
            med tonvikt på låg- och medelinkomsttagare. Fastighetsskatten
            som har kränkt mångas äganderätt och skapat stor oro, inte minst
            hos många äldre, gör vi om från grunden.
          </note>
          <note>
            Men regeringen följer inte bara med i högkonjunkturen. Regeringen
            tar till vara den. Regeringen förvaltar den och försöker ta tillfället
            i akt att förstärka Sveriges utvecklingskraft långsiktigt. Det
            är viktigt att komma ihåg. Och de redan genomförda åtgärderna
            beräknas ge åtminstone 70 000 fler arbetstillfällen än om man
            bara skulle förlita sig på konjunkturen.
          </note>
          <note>
            Socialdemokraternas politik under regeringsåren har varit stagnationens
            politik. Den var vänsterkonservativ, och den var orättvis. Den
            konserverade massarbetslösheten. Den konserverade en illa fungerande
            arbetsmarknad. Den konserverade orättfärdiga skatter. Den konserverade
            ineffektiva och skadliga skatter. Och den låste in människor i
            ett utanförskap, samtidigt som det verkliga utanförskapet doldes
            genom statistiska dribblingar.
          </note>
          <note>
            Kombinationen av höga skatter och höga ersättningsnivåer i socialförsäkringssystemet
            uppmuntrade inte alltid till arbete. Och många lockades in i bidragsberoende
            och i återvändsgränder som förtidspensionering.
          </note>
          <note>
            Alliansregeringens politik är en kamp mot detta utanförskap.
            Vi för en kamp mot stagnation och ineffektivitet. Vi för en kamp
            mot arbetslöshet och för den arbetslöse. Vi låter Sverige gå före
            in i framtiden och inte backa in i framtiden som Socialdemokraterna
            vill göra. Vi vill minska klyftorna genom att ge alla bättre möjligheter
            att förverkliga sina egna livsprojekt. Där vi ser möjligheter
            för löntagare och företagare, för Sverige som land, där ser vänstern
            bara problem.
          </note>
          <note>
            Ett land med god hushållning och god ekonomi skapar också en
            stabil grund för solidaritet och gemenskap. En väl fungerande
            ekonomi är inte detsamma som solidaritet, men vi vet att när krubban
            är tom bits hästarna. Nu är krubban inte tom, och därför är förutsättningarna
            bättre än på länge att aktivt verka för en solidarisk politik
            både här hemma och internationellt, både kort- och långsiktigt.
            Nu är utmaningen att genomföra reformer i rätt ordning och på
            ett sådant sätt att den goda konjunkturen blir så lång och stabil
            som möjligt. Det är inte lätt med tanke på alla de eftersatta
            behov som finns i fråga om infrastruktur, pensionärernas villkor,
            sjuk- och äldreomsorgen med mera.
          </note>
          <note>
            Den socialdemokratiska regeringen lämnade efter sig ett enormt
            utanförskap där en till en och en halv miljon människor inte fick
            arbeta alls eller mindre än vad de önskade. Och det var mitt uppe
            i en god konjunktur. Det var ett förfärande slöseri med människors
            förmågor och talanger.
          </note>
          <note>
            När jag inför denna debatt gick igenom oppositionens budgettexter
            och reservationer var jag först uppriktigt intresserad av att
            hitta en ny och alternativ politik, en politik som svarar mot
            den höga retoriken. Men jag fann varken någon ny eller alternativ
            politik. Jag fann knappt någon politik, förutom att man vill låta
            allt vara som det har varit.
          </note>
          <note>
            Det som karakteriserar oppositionens politik är nämligen bara
            två saker. För det första är det enda stort nej, och det handlar
            om återställare till det mesta som regeringen föreslår. För det
            andra finns det ingen vision om vad man själv vill. Det är som
            om allt var bättre för bara ett år sedan. Det finns ingen sammanhållen
            vision för en politik för fler arbeten, mer investeringar, fler
            företag och ett ökat välstånd.
          </note>
          <note>
            Handlingsförlamningen som präglade avslutningen av Socialdemokraternas
            regeringsinnehav och deras fortsatta brist på strategi blir alltmer
            obegriplig. Ni socialdemokrater ville minska arbetslösheten, men
            ingenting hände. Ni ville skapa förutsättningar för fler jobb,
            men ingenting hände. Ni ville reformera skattesystemet, men ingenting
            hände. Och om någonting hände, som slopandet av arvsskatten, var
            det oplanerat och mot er egen vilja egentligen. Och egentligen
            var det till och med mer än oppositionen krävde på området.
          </note>
          <note>
            Det som ni gjorde var att surfa med under högkonjunkturen vid
            millennieskiftet och ni tog den till intäkt för att inget behövde
            göras, vilket straffade sig när IT-kraschen kom. Ni var egentligen
            hela tiden beroende av utlandets konjunktur och inte minst USA:s
            ekonomiska styrka. Ni var beroende av amerikanska presidenter
            som George Bush för att ha något att fördela i form av högre bidrag
            till den svenska medelklassen. De stora strukturreformer som ni
            har gynnats av under regeringstiden EU-medlemskapet, den nya penningpolitiska
            regimen, budgetlagen, pensionsuppgörelsen var breda partipolitiska
            uppgörelser där man inte alltid kan säga att socialdemokratin
            har varit den mest drivande kraften.
          </note>
          <note>
            Det är detta som är bekymmersamt. Var finns socialdemokratins
            visioner för framtiden? I reservationerna kritiserar ni ni har
            full rätt att göra det och ska som opposition göra det men ni
            har inget alternativ. Vill ni bara tillbaka? Vill ni bara göra
            det mindre lönsamt att arbeta? Det är frågan som måste ställas.
          </note>
          <note>
            Om man tittar på de ökade utgifter som ni föreslår vill ni späda
            på en redan ansträngd arbetsmarknad ytterligare med 20 miljarder
            kronor i form av ökade offentliga utgifter och minskade intäkter
            till staten. Det skulle leda till högre räntor och en alltför
            expansiv ekonomisk politik. Det är fel i sak men också fel i tid.
            På tennisspråk kallas det dubbelfel.
          </note>
          <note>
            Ni hänvisar också till er egen ekonomiska politik under de senaste
            tolv åren då ni hade makten och säger att antalet sysselsatta
            ökade med 300 000 personer. Men ni skriver naturligtvis ingenting
            om utgångsläget, om den ekonomiska krisen under 1990-talets början
            med rötter i 1980-talets sus-och-dus-ekonomi. I det skenet, och
            med tanke på den ökade folkmängden, blir inte ökningen av antalet
            jobb under dessa år särskilt imponerande.
          </note>
          <note>
            Däremot kan man titta på hur många människor som var öppet arbetslösa
            och i åtgärder under de goda åren 20022006. Det var ungefär 300
            000 människor 2002. Hur många var det 2006? Det var 50 000 fler
            trots att konjunkturen var god under dessa år. Det har alltså
            skett en ökning av arbetslösheten under Socialdemokraternas sista
            fyra åren vid makten då man inte kan säga att konjunkturen har
            varit dålig på något sätt.
          </note>
          <note>
            Sedan förs en diskussion om fördelningspolitiken. Det har spritts
            en massa olika lösryckta siffror. Exempelvis har man beräknat
            hur fastighetsskatten slår fördelningspolitiskt, men man glömmer
            att en viktig del av finansieringen av sänkningen av fastighetsskatten
            är höjningen av reavinsten. Där tas en del av fördelarna tillbaka
            från de grupper som gynnas av den sänkta fastighetsskatten. Man
            registrerar bara vissa delar, inte helheten. Man beaktar vissa
            förslag, men inte helheten i regeringens politik.
          </note>
          <note>
            Jag noterade att Pär Nuder läste högt ur en tidskrift som heter
            Connoisseur. Den får tydligen människor som tjänar mer än 1 miljon
            kronor per år. Jag själv har inte fått den. Men tydligen har Pär
            Nuder fått den. Det är möjligt att man även där tidigare kunde
            läsa hur inkomstspridningen ökade under socialdemokratins tid
            vid makten. Den ökade med 17 procent mellan 1998 och 2006, under
            den tid som Socialdemokraterna satt vid makten tillsammans med
            Vänsterpartiet och Miljöpartiet. Samtidigt vet vi att den viktigaste
            fördelningspolitiska insatsen är att skapa fler jobb, så att fler
            människor kommer in i arbete och så att färre människor finns
            i utanförskap. Det är den stora och prioriterade frågan för denna
            regering.
          </note>
          <note>
            Fru talman! Vi som deltar i debatten i dag har ett gemensamt
            mål, det vill säga att skapa goda förutsättningar för välfärden
            i Sverige framöver. Den dag vi behöver den ska vi kunna vara säkra
            på att få en god sjukvård och äldreomsorg. Alla vill vi att våra
            barn ska få en bra utbildning och trygga uppväxtvillkor.
          </note>
          <note>
            Det som skiljer de två politiska huvudalternativen är hur vi
            ska nå dit. Är det mer av den politik som vi har haft i Sverige
            under de gångna åren när utanförskapet befästs på en enormt hög
            nivå? Eller är det att pröva en ny väg där det blir billigare
            att nyanställa, där arbete uppmuntras och där företagens villkor
            blir bättre? Ja, vi tror på det senare. Vi tror att det är så
            vi säkrar jobben och välfärden i en allt tuffare globaliserad
            värld.
          </note>
          <note>
            Fru talman! Jag yrkar bifall till förslaget i betänkande FiU20.
          </note>
          <note type="speaker">
            Anf. 82 ULLA ANDERSSON (v) replik:
          </note>
          <note>
            Fru talman! Jag vill börja med att yrka bifall till våra reservationer
            2, 5, 7 och 9, vilket jag glömde att göra tidigare.
          </note>
          <note>
            Jag kände att jag behövde gå upp. Enligt vårpropositionen kommer
            890 000 personer att vara i utanförskap när regeringens ekonomiska
            politik har fått fullt utslag, och ungefär 6,2 procent kommer
            att vara arbetslösa. Nu vet jag inte om även de som kommer att
            använda det så kallade vårdnadsbidraget kommer att räknas in i
            dem som är i utanförskap. Under valrörelsen räknade ni på det
            sättet att värnpliktiga, studerande, hemmafruar och föräldralediga
            var en del av dem som är i utanförskap. Det är lite svårt att
            veta hur ni tänker där.
          </note>
          <note>
            Vi ser i alla fall att 6,2 procent kommer att vara i arbetslöshet
            och 890 000 i utanförskap enligt er definition. Dessa har under
            väldigt lång tid kanske behövt leva med 65-procentiga ersättningsnivåer.
            Det får en oerhörd konsekvens för deras hälsa, deras psykiska
            välmående och deras barns, så klart. Det skulle vara lite intressant
            att höra Stefan Attefall utveckla sina tankar kring detta.
          </note>
          <note>
            Jag ska presentera en undersökning som kom häromdagen. Där står
            så här: Arbetslösa i Sverige mår ovanligt bra. En period av arbetslöshet
            behöver här inte innebära lika allvarliga konsekvenser för den
            arbetslösas ekonomi som i Storbritannien och Irland. Man hänvisar
            till tidigare undersökningar som visar att personer som mår dåligt
            har en betydligt sämre chans än andra att få ett nytt jobb. Generösa
            bidragssystem, alltså socialförsäkringssystem, bidrar därför enligt
            utredaren till att upprätthålla den arbetslösas anställningsbarhet
            över längre perioder. Vidare säger man så här: Människor som söker
            jobb efter jobb utan att lyckas mår inte bra. Om de dessutom får
            det svårt ekonomiskt på grund av låg a-kassa mår de ännu sämre.
          </note>
          <note>
            Det ökar definitivt inte deras anställningsbarhet och är utan
            tvekan en risk.
          </note>
          <note type="speaker">
            Anf. 83 STEFAN ATTEFALL (kd) replik:
          </note>
          <note>
            Fru talman! Det utanförskap som vi brukar prata om vi nämner
            siffrorna en till en och en halv miljon människor gäller öppet
            arbetslösa, dem i arbetsmarknadspolitiska åtgärder, långtidssjukskrivna,
            förtidspensionerade, människor som vill arbeta men som inte står
            på arbetsmarknadens förfogande eller är helt arbetslösa. Det handlar
            alltså inte om värnpliktiga, föräldralediga och liknande.
          </note>
          <note>
            Du nämnder att 890 000 lever på sociala ersättningar. Denna siffra
            baseras på Konjunkturinstitutets sätt att beräkna antalet människor
            som lever på sociala ersättningar. Till dessa ersättningar räknas
            a-kassa, sjukpenning och socialbidrag. Den utvecklingen bryter
            vi nu och hamnar för första gången under miljonstrecket. De som
            lever på a-kasseersättningar har minskat något i antal under 1990-talets
            andra hälft och 2000-talets början, men de som har varit sjukskrivna
            har ökat. Vi bryter den utvecklingen nu och ändrar den totala
            bilden av utanförskap för första gången, tack vare en framgångsrik
            jobbpolitik och ekonomisk politik. Det är mycket, mycket glädjande.
          </note>
          <note>
            Vad regeringens politik handlar om är att styra över till en
            mer jobbskapande politik och att ändra spelreglerna i ekonomin,
            vilket gör att vi får fler människor i arbete. Det innebär att
            vi fortfarande har generösa ersättningssystem inom socialförsäkringssystemen.
            Det innebär att vi gör vissa nedtrappningar, men det är inte alls
            så att vi hamnar i situationer som kan jämföras med de skräckbilder
            som Ulla Andersson försöker måla upp och varna för.
          </note>
          <note>
            Det handlar om att kraftsamla resurserna, att ge mera stöd, mer
            incitament och möjligheter att komma in på den ordinarie arbetsmarknaden
            och inte, som utvecklingen har varit, låsa oss fast i förtidspensioneringar,
            långtidssjukskrivningar och bidragsberoende.
          </note>
          <note type="speaker">
            Anf. 84 ULLA ANDERSSON (v) replik:
          </note>
          <note>
            Fru talman! Jag vet att Moderaterna använder ord på nya sätt,
            och det gör tydligen Kristdemokraterna också nuförtiden. Den tolkning
            av arbetslinjen som man gör måste jag säga är väldigt enbent.
            Arbetslinjen innebär att de arbetslösa som står till arbetsmarknadens
            förfogande får trygga ersättningar under tiden men utlovar sig
            att delta i arbetsmarknadspolitiska åtgärder eller utbildningar.
            Nu får man låga ersättningsnivåer, man får knappt några arbetsmarknadspolitiska
            utbildningar eller utbildningar i övrigt.
          </note>
          <note>
            Men retorik kan användas på olika sätt. Kd ansluter sig nu till
            Moderaterna. Man säger att det ska löna sig att arbeta. Enligt
            den moderata ordlistan, som jag tidigare använt i talarstolen,
            betyder det egentligen sänkta ersättningsnivåer i socialförsäkringssystemen.
          </note>
          <note>
            På vilket sätt blir det bättre för dem som drabbas av arbetslöshet
            eller sjukdom att de får sämre ersättningar? På vilket sätt mår
            de bättre? På vilket sätt kommer de närmare arbetsmarknaden? På
            vilket sätt bidrar det till fler jobb? Eller är det för att pressa
            ned lönenivåerna, vilket jag tror är själva syftet?
          </note>
          <note>
            Man kommer att göra vissa nedtrappningar i socialförsäkringssystemen.
            Jag läste alldeles nyligen att den genomsnittliga utbetalningen
            från a-kassan det senaste kvartalet var ungefär 11 000 kronor
            i månaden. Jag vet inte om Stefan Attefall har försökt att försörja
            en familj eller levt själv på 11 000 kronor i månaden och vet
            vad det kan innebära. Jag tycker att du skulle pröva det. Det
            verkar vara något som ni i den nya regeringen skulle behöva. Ni
            verkar inte kunna se bortom de nationalräkenskapsmodeller som
            ni använder och in i människors vardag och den sociala verklighet
            en stor del av befolkningen befinner sig i. Jag skulle uppmana
            er att göra det. 11 000 i månaden eller 65-procentiga ersättningsnivåer
            fram till 2010 hur påverkar det människors hälsa, välmående och
            anställningsbarhet?
          </note>
          <note type="speaker">
            Anf. 85 STEFAN ATTEFALL (kd) replik:
          </note>
          <note>
            Fru talman! Vi har 80 procents ersättning upp till ett tak som
            gällde för bara något år sedan. Det är sanningen. Vad som blir
            snittsiffror utifrån olika förhållanden kan inte jag bedöma. Jag
            lyssnade på Ulla Anderssons anförande tidigare. Hon plockade ganska
            friskt bland siffror och blandade. Jag misstänker att jag behöver
            syna igenom siffran 11 000 innan jag tror på den exakt.
          </note>
          <note>
            Låt oss ta till exempel detta att vi skulle överge de arbetslösa.
            Vi har en brinnande högkonjunktur. Trots detta har vi just nu
            75 000 platser inom arbetsmarknadspolitiska åtgärder plus ytterligare
            90 000 platser med olika typer av anställningsstöd, varav 60 000
            med lönebidrag. Om man räknar bort lönebidragen, som brukar räknas
            bort, handlar det ändå om över 100 000 människor som har olika
            typer av stöd inom arbetsmarknadspolitikens ram.
          </note>
          <note>
            I denna högkonjunktur vill Vänstern i svensk politik ytterligare
            öka antalet arbetsmarknadspolitiska åtgärder. Det är ingen bra
            arbetsmarknadspolitik. John Maynard Keynes skulle vända sig i
            sin grav om han hörde hur man missbrukar hans tankar om att expandera
            i lågkonjunktur och dra ned i högkonjunktur.
          </note>
          <note type="speaker">
            Anf. 86 ULF SJÖSTEN (m):
          </note>
          <note>
            Fru talman! När man hör Pär Nuder, Ulla Andersson och Mikaela
            Valtersson skulle man kunna tro att allt var bra fram till den
            17 september förra året. Så var det faktiskt inte, utan vi hade
            ett utanförskap som ökade oerhört kraftigt. En och en halv miljon
            människor var utanför arbetsmarknaden. Inkomstspridningen ökade
            också oerhört kraftigt med tanke på fördelningspolitiken.
          </note>
          <note>
            Jag vill inleda med två bilder från Sjuhäradsbygden. Jag har
            bland annat besökt arbetsförmedlingar i Sjuhäradsbygden. Det mest
            tydliga och bestående intrycket jag har haft under dessa besök
            har varit att arbetsförmedlarna säger: Nu får vi äntligen göra
            det vi ska göra. Vi får förmedla jobb.
          </note>
          <note>
            Jobben kommer, och många som har stått utanför arbetsmarknaden
            länge kommer nu ut i arbetslivet.
          </note>
          <note>
            Det är en stor glädje hos dessa arbetsförmedlare över att få
            göra det som de egentligen är satta att göra. Det är mycket märkligt
            att en sådan självklarhet kan åstadkomma en sådan glädje.
          </note>
          <note>
            Den här debatten, fru talman, handlar om de olika alternativen
            när det gäller riktlinjer för den ekonomiska politiken och budgetpolitiken
            som regering och riksdag har arbetat fram i vår.
          </note>
          <note>
            Allians för Sverige har tydliggjort och preciserat jobblinjen,
            som i korthet går ut på att göra det mer lönsamt att arbeta, enklare
            att anställa och mer attraktivt att starta och driva företag.
            Med budgetpropositionen för 2007 och med vårpropositionen för
            2007 tas viktiga steg mot full sysselsättning.
          </note>
          <note>
            Det finns anledning att glädjas åt att det går bra i Sverige.
            Jag delar den uppfattningen med Pär Nuder. Det märks i Skellefteå,
            Norrtälje, Lomma och Tranemo.
          </note>
          <note>
            Sysselsättningen förväntas stiga med omkring 185 000 personer
            fram till 2010 medan arbetslösheten minskar med 100 000 personer
            under samma period. Vi hade, fru talman, under maj månad flest
            antal sysselsatta sedan mätningarna startade 1990, enligt SCB:s
            statistik från i dag.
          </note>
          <note>
            Men Allians för Sverige är inte nöjd med detta. En process har
            inletts, men kampen för full sysselsättning kommer att intensifieras
            än mer i framtiden.
          </note>
          <note>
            Nu införs ett reformpaket. Vi har valt att kalla det för paket.
            Jag är själv, personligen, inte så förtjust i just ordet paket.
            Jag har debatterat det här med den tidigare finansministern vid
            något tillfälle. Men vi har benämnt det som ett jobbpaket.
          </note>
          <note>
            Det är ett reformpaket för att minska ungdomsarbetslösheten och
            ytterligare ett paket för att förstärka integrationen.
          </note>
          <note>
            Fru talman! Reformtakten är hög. Förmögenhetsskatten slopas.
            Skatteavdrag för hushållstjänster införs. Arbetsgivaravgifterna
            i tjänstesektorn sänks, och de så kallade 3:12-reglerna reformeras.
          </note>
          <note>
            Vi introducerar instegsjobben och nystartsjobben och reducerar
            socialavgifter för ungdomar och äldre samt vidgar möjligheterna
            till korttidsanställningar. Därutöver kommer en senarelagd betalning
            av moms och en förenkling för småföretag vid offentliga upphandlingar.
          </note>
          <note>
            Orsaken, fru talman, till att jag räknar upp alla dessa åtgärder
            som nu vidtas är att jag vill visa att reformtakten verkligen
            är hög. Det är viktigt, fru talman. Sverige stod stilla under
            tolv års tid. Eller rättare sagt: Sverige gick bakåt under tolv
            års tid, trots att vi under den här perioden under flera tillfällen
            hade en god konjunktur. Därför är kravet på att det ska hända
            någonting väldigt starkt, och det måste hända snabbt.
          </note>
          <note>
            Sverige ska ha en human och generös flyktingpolitik, fru talman,
            vilket vi säger i vårpropositionen. En viktig del av det är en
            snabb och rättssäker handläggning av flykting- och asylärenden,
            något som har brustit kraftigt tidigare. Vi gör därför satsningar
            på Migrationsverket. Vi satsar också på ökade anslag i fråga om
            ersättningar och boendekostnader för kommunerna.
          </note>
          <note>
            Regeringen har, som sagt, aviserat att den statliga fastighetsskatten
            ska avskaffas den 1 januari 2008 och att den då ska ersättas med
            en kommunal fastighetsavgift på 4 500 kronor per bostad för småhus.
          </note>
          <note>
            När det gäller den fördelningspolitiska effekten av den här åtgärden
            är det viktigt att man ser detta som en helhet. Jag upplever återigen
            att just Socialdemokraterna har en förmåga att plocka ut delar
            av alliansens politik för sina egna syften och framställa det
            som något som kommer att vara negativt för många människor. Man
            är duktig på det från socialdemokratisk horisont, har alltid varit
            det. Men vi har för avsikt att avslöja er varje gång det kan jag
            lova.
          </note>
          <note>
            Regeringens budgetpolitik värnar fortsatt starka offentliga finanser.
            Överskotten i den offentliga sektorn är stora. Och de budgetpolitiska
            målen, utgiftstaket och överskottsmålet, klaras med betryggande
            marginal.
          </note>
          <note>
            Den offentliga skuldsättningen minskar snabbt, vilket lägger
            en bra grund. Det lägger en oerhört bra grund för att man ska
            klara just de demografiska utmaningar som vi vet väntar alldeles
            runt hörnet. Det är viktigt att vi tänker på dem, fru talman.
          </note>
          <note>
            Regeringens planer på att inrätta ett finanspolitiskt råd för
            att utvärdera finanspolitiken och bedöma hur den förhåller sig
            till målen är bra. Jag tror, fru talman, att rådets rapporter
            kommer att bidra till att den allmänna debatten om den ekonomiska
            politiken breddas och fördjupas.
          </note>
          <note>
            Man kan då titta på oppositionspartierna. Deras alternativa förslag
            pekar åt olika håll. De är disparata. De är osammanhängande. Man
            är överens på en punkt. Ersättningsnivån i a-kassan ska höjas
            till 80 procent.
          </note>
          <note>
            Socialdemokraterna avvisar regeringens politik utan att redovisa
            ett eget alternativ. När det gäller jobbavdraget kräver LO i dag
            att ni, från socialdemokratisk horisont, avvisar det och att ni
            i stället satsar på en bred skatteöverenskommelse. Jag tycker
            att det var ett oerhört intressant inspel. Det skulle vara intressant
            att höra hur den tidigare finansministern ser på just det inspelet.
          </note>
          <note>
            Socialdemokraterna, och inte minst Pär Nuder, har hävdat att
            regeringen bedriver en orättvis, oansvarig och omodern politik.
            Det är en något överraskande kritik, fru talman, inte minst med
            tanke på att just Socialdemokraternas politik bidrog till att
            dra isär samhället.
          </note>
          <note>
            Under åren 19952006 ökade andelen fattiga hushåll kraftigt. Kvinnor
            drabbades allra hårdast. Gruppen fattiga ensamstående kvinnor
            med barn ökade med 9,7 procentenheter under åren 19962006. Gruppen
            fattiga ensamstående kvinnor över 75 år ökade med 7,9 procentenheter.
            Andelen fattiga ensamstående kvinnor, 2044 år, ökade med 6 procentenheter.
          </note>
          <note>
            Med tanke på den kritik som vi tidigare fick av Pär Nuder när
            det gäller vår fördelningspolitik vore det intressant att höra
            vilken strategi som låg bakom Socialdemokraternas politik under
            den här tiden, när resultatet ser ut som det gör.
          </note>
          <note>
            Ni bidrog till att dra isär samhället. Ni bidrog också till att
            lämna en stor mängd människor utanför samhället, i ett utanförskap
            där de stod utan hopp om att ta sig in på arbetsmarknaden och
            kunna försörja sig själva.
          </note>
          <note>
            Fru talman! Vi har givetvis också tagit del av Miljöpartiets
            och Vänsterpartiets alternativa förslag.
          </note>
          <note>
            Vänsterpartiet föreslår att 150 000 låglönejobb inom offentlig
            sektor ska inrättas. Det är jobb där man skulle ha en medianlön
            på 21 000 kronor i månaden. Men man har inte tagit med några kostnader
            över huvud taget i övrigt. Man beräknar att ca 25 procent är overheadkostnader
            i samband med den här typen av anställningar, vilket innebär att
            medianlönen hamnar på strax över 15 000 kronor.
          </note>
          <note>
            Miljöpartiet avvisar regeringens politik för fler jobb. Man vill
            i stället betala för att människor ska ta ledigt eller jobba mindre.
            Friåret ska återinföras, och en särskild barntid ska införas vid
            sidan av en fortsatt utbyggnad av kvoteringen inom föräldraförsäkringen.
            Man vill dessutom lägga en straffskatt på löntagare som tjänar
            över 20 000 kronor i månaden, fru talman.
          </note>
          <note>
            Det är otvivelaktigt så att det största oppositionspartiet är
            Socialdemokraterna. Det vore intressant att höra hur man ser på
            framtiden. Ni hade ju en form av samarbete under ganska många
            år, åtta år, och ni säger att ni kan regera även efter valet 2010.
          </note>
          <note>
            När jag studerar era alternativa förslag till både budgetpropositionen
            och vårpropositionen har jag och jag tror att det gäller många
            fler svårt att förstå hur ni ska kunna regera Sverige efter valet
            2010.
          </note>
          <note>
            Jag återkommer, fru talman, till Vänsterpartiets förslag om låglönejobb
            inom offentlig sektor. Hur ser Socialdemokraterna på det? Skulle
            det kunna vara en framkomlig väg i ett framtida regeringssamarbete,
            eller är det kanske uteslutet? Det vore intressant att få ett
            besked.
          </note>
          <note>
            Fru talman! Det känns väldigt bra att företräda Allians för Sverige
            i den här debatten. Det känns bra att ha fått möjlighet att efter
            det första riksdagsåret avsluta i en sådan här debatt. Det går
            bra för Sverige. Sverige är på rätt väg. Vi ska göra vårt yttersta
            som en del av ett regeringsunderlag för att underlätta för att
            den processen ska kunna fortsätta i framtiden.
          </note>
          <note>
            Med detta, fru talman, yrkar jag bifall till förslaget i finansutskottets
            betänkande nr 20.
          </note>
          <note type="speaker">
            Anf. 87 PÄR NUDER (s) replik:
          </note>
          <note>
            Fru talman! Med största respekt för Ulf Sjösten måste jag erkänna
            att jag hade hoppats och trott att jag skulle få debattera med
            Sveriges finansminister. Det brukar vara legio att finansministern
            deltar i de här debatterna. Men han har väl något viktigare för
            sig än att debattera den ekonomiska politik som han ytterst är
            ansvarig för. Jag vet inte vad detta viktiga egentligen skulle
            kunna vara, vad som är viktigare än att vara i Sveriges riksdag
            och försvara den ekonomiska politik som så många ifrågasätter.
          </note>
          <note>
            Kanske är det så att eftersom Anders Borg har en rejäl godkänd
            komvuxexamen i matematik ägnar han dagen åt att ge privatlektioner
            åt arbetsmarknadsministern som har det lite si och så med sin
            akademiska kompetens. Det vore intressant om Ulf Sjösten visste
            varför Anders Borg inte är här.
          </note>
          <note>
            Jag hade tänkt ställa en fråga till finansministern. Nu ställer
            jag den i stället till Ulf Sjösten. I dag har Sveriges riksbank
            höjt räntan med direkt hänvisning till den alltför expansiva ekonomiska
            politik som regeringen bedriver. Man har aviserat en kraftigare
            räntebana än förväntat. Det har utlöst reaktioner på marknaden
            utöver vad som var förväntat.
          </note>
          <note>
            Nu har ni flaggat för ytterligare skattesänkningar. I ljuset
            av dagens räntehöjning och det besked som Riksbanken har kommit
            med, kommer ni att finansiera de skattesänkningar som ni har aviserat
            ska presenteras i budgetpropositionen i höst? Det är ett viktigt
            svar för Riksbanken om inte annat inför deras nästa penningpolitiska
            beslut. Finanspolitiken avgör väldligt mycket om vi kommer att
            få ytterligare högre räntor i Sverige eller ej.
          </note>
          <note type="speaker">
            Anf. 88 ULF SJÖSTEN (m) replik:
          </note>
          <note>
            Fru talman! När det gäller Anders Borgs frånvaro från kammaren
            här i dag har jag inte engagerat mig i hans närvaro över huvud
            taget. När det gäller referenserna till Anders Borgs och andras
            utbildningsnivå tycker jag att det är ganska lågt att ta upp det
            från talarstolen. Så det tänker jag inte svara på över huvud taget,
            Pär Nuder.
          </note>
          <note>
            När det gäller de förslag som vi lägger fram är vår ambition
            att de ska vara fullt finansierade givetvis. Det är det svar jag
            kan lämna här i dag.
          </note>
          <note type="speaker">
            Anf. 89 PÄR NUDER (s) replik:
          </note>
          <note>
            Fru talman! Det var nog inte det svar som jag tror att Riksbankens
            direktion ville höra. De ville nog ha ett lite mer distinkt svar
            än: Vår ambition är att det ska vara fullt finansierat. Det är
            uppenbarligen så att ni moderater vill införa fler karensdagar
            för att finansiera skattesänkningarna. Ni vill ytterligare förstärka
            orättvisan i den ekonomiska politiken. Det finns två vägar att
            gå här. Endera finansierar ni, och då vill ni finansiera på ett
            orättvist sätt, eller så finansierar ni inte, och därmed för ni
            en oansvarig politik. Valet står mellan orättvisa och oansvar.
            Vad väljer ni egentligen?
          </note>
          <note>
            Fru talman! Jag noterade att Ulf Sjösten sade att Sverige har
            stått still i tolv år. Jag vill citera en högt värderad ledamot
            av Sveriges riksdag som den 14 juni sade följande:
          </note>
          <note>
            Fru talman! Den ordning som antogs 1999 har tjänat Sverige mycket
            väl. Vi har haft en låg inflation, vi har haft en bra ekonomisk
            utveckling och vi har haft en god utveckling på arbetsmarknaden.
            Det är vi fullständigt eniga om här i kammaren sex partier.
          </note>
          <note>
            Den ärade ledamoten står här. Det var du, Ulf Sjösten, som sade
            detta. Vilket ben ska du stå på egentligen? Det du sade för en
            dryg vecka sedan, eller att Sverige har stått still i tolv år?
            Men svara på den riktigt svåra frågan: Vad väljer ni, orättvisa
            eller oansvar i den ekonomiska politiken? Jag tror att ni kommer
            att välja bådeoch.
          </note>
          <note type="speaker">
            Anf. 90 ULF SJÖSTEN (m) replik:
          </note>
          <note>
            Fru talman! Vi väljer en politik för utveckling, tillväxt och
            ett minskat utanförskap. Det ni misslyckades med, Pär Nuder, var
            att skapa arbete under relativt goda ekonomiska förutsättningar
            i Sverige under många år. Där gjorde ni er skyldiga till ett gigantiskt
            misslyckande. Ni hade inte förmåga, inte kraft att vidta de åtgärder
            som var så nödvändiga för Sveriges utveckling. Ni klarade inte
            uppgiften. Ni klarade inte jobbet, Pär Nuder. Det är bara att
            konstatera.
          </note>
          <note>
            Vi väljer en politik för jobb, en politik för att människor ska
            kunna komma in på arbetsmarknaden, försörja sig själva och bidra
            till Sveriges utveckling i framtiden. Det är det val vi har gjort.
            Det står vi fast vid, och det kommer vi att driva mycket hårt
            i den svenska politiken.
          </note>
          <note type="speaker">
            Anf. 91 ULLA ANDERSSON (v) replik:
          </note>
          <note>
            Fru talman! Jag ska börja med att berätta för Ulf Sjösten att
            medianlönen i offentlig sektor är ungefär 21 000 i månaden. Det
            är det vi har utgått från när vi har beräknat våra 40 000 fler
            jobb nästa år.
          </note>
          <note>
            Det kan tyckas vara en låg lön. Det tycker jag också. Men ett
            av problemen är att det är så många deltidstjänster. Vi på vänsterkanten
            hade föreslagit en heltidslagstiftning som ni har avvisat. Så
            ni kunde ju ha bidragit till att lösa problemet, men det har ni
            avstått från. Ni kan stödja vårt förslag till satsningar på höjning
            av kvinnors löner, men det väljer ni också att inte göra.
          </note>
          <note>
            Jag har en fråga med anledning av er ekonomiska politik. Swedbank
            kom med en rapport i april där man kan konstatera att fler hushåll
            det senaste kvartalet har fått svårt att få inkomsten att räcka
            till. Det är en ökning med 5 procent upp till 23 procent. De hushåll
            som framför allt har fått problem är kvinnor, ålderspensionärer
            och hushåll med låga inkomster. De som upplever att de har fått
            det bättre är män och hushåll med höga inkomster, mer än 700 000
            kronor per år.
          </note>
          <note>
            Orsaken till att man har fått det sämre säger man är att man
            har fått lägre ersättning eller bidrag från socialförsäkringssystemen.
            Det är en kraftig ökning där. Man säger också att man har fått
            dra ned på sin baskonsumtion, som inköp av nödvändig vardagsmat.
            Det tycker jag är rätt talande för er ekonomiska politik.
          </note>
          <note>
            Om man dessutom tittar på SCB:s siffror kan man se att för kvinnor
            är socialförsäkringssystemen den näst största inkomstkällan. För
            män är det kapitalinkomster. Då väljer ni med er manspolitik att
            föra en ekonomisk politik som slår direkt mot kvinnor. Det skulle
            vara lite intressant att höra er utveckla varför ni har valt just
            den linjen. Man kan också läsa i vårpropositionen att inkomstspridningen
            med er politik just nu ökar med 2 procent men att ni hoppas att
            det ska leda till minskningar framöver.
          </note>
          <note type="speaker">
            Anf. 92 ULF SJÖSTEN (m) replik:
          </note>
          <note>
            Fru talman! Vi kommer givetvis att följa utvecklingen mycket
            noga. Jag vill gärna återkomma till de år när Vänsterpartiet och
            Socialdemokraterna, och Miljöpartiet i förekommande fall, samarbetade
            och återkomma till den ganska förskräckande siffran att antalet
            fattiga ensamstående kvinnor med barn ökade med 9,7 procentenheter
            under åren 19962007.
          </note>
          <note>
            Vi har en strategi för att föra Sverige framåt, en strategi som
            omfattar alla som bor i Sverige. Det överskuggande målet är att
            vi får i gång en jobbpolitik i Sverige så att människor kan bidra
            till det här samhällets utveckling. Det är där, Ulla Andersson,
            som ni har misslyckats så kapitalt i vänsterkartellen. Det är
            just när det gäller jobben.
          </note>
          <note type="speaker">
            Anf. 93 ULLA ANDERSSON (v) replik:
          </note>
          <note>
            Fru talman! Visst är hög arbetslöshet ett stort problem det tror
            jag att samtliga partier här i kammaren är överens om. Däremot
            tycker vi inte att man ska straffa dem som är arbetslösa eller
            sjuka eller som av andra anledningar inte kan delta på arbetsmarknaden.
            Det är en väsentlig skillnad, och det tycker jag att Ulf Sjösten
            ska lägga på minnet.
          </note>
          <note>
            Jag tycker att Ulf Sjösten borde vara orolig när vi på ett kvartal
            ser en 5-procentig ökning av hushåll som upplever sin ekonomi
            försämrad. Man uppger att man får avstå från baskonsumtion som
            inköp av nödvändig vardagsmat. Det tycker jag är rätt talande.
          </note>
          <note>
            Dessutom kan man läsa i siffrorna att 37 000 fler är deltidsarbetslösa.
            Det kanske är människor som tidigare inte haft ett arbete och
            som har fått in en fot på arbetsmarknaden, men vi ska också komma
            ihåg att forskning visar att just deltidsarbetslöshet är det som
            biter sig fast. Man kommer inte vidare till ett heltidsjobb.
          </note>
          <note>
            Jag tycker alltså att ni ska fundera över vårt förslag om rätt
            till heltid. Det tror jag skulle kunna vara en lösning för väldigt
            många, framför allt för kvinnor och de lågavlönade som Ulf Sjösten
            uttrycker en viss oro för.
          </note>
          <note>
            I finansutskottets uttalande kan man läsa detta: Att utan eftertanke
            öronmärka medel långt framåt i tiden kan enligt utskottets mening
            göra mer skada än nytta för miljön. Så ser man på satsningar på
            miljöpolitiken, men det är tydligen inte detsamma i den ekonomiska
            politiken. Där kan man öronmärka skattesänkningar för lång, lång
            tid framöver utan att anse att det är skadligt för den sociala
            miljön, människors välfärd eller hälsa.
          </note>
          <note>
            Just skatter är faktiskt det som omfördelar i samhället, Ulf
            Sjösten från män till kvinnor, från högavlönade till lågavlönade.
            Kvinnor har 65 procent av mäns inkomster före skatter och transfereringar.
            Efteråt har de 77 procent.
          </note>
          <note>
            De 10 procent som är fattigast får 1,2 miljoner mer tillbaka
            än vad de betalar i skatt under sin livsperiod. Det är från dem
            ni tar när ni föreslår dessa gigantiska skattesänkningar. Men
            det är väl ganska typisk moderat ekonomisk politik.
          </note>
          <note type="speaker">
            Anf. 94 ULF SJÖSTEN (m) replik:
          </note>
          <note>
            Fru talman! Vad vi försöker att åstadkomma, Ulla Andersson, är
            en politik som skapar arbete, sysselsättning och välstånd i Sverige.
            Det är vår politik.
          </note>
          <note>
            Jag noterade det här med rätt till heltid och kom att tänka på
            min tid som kommunstyrelseordförande i Borås. Ta nu inte detta
            för något annat än just det jag säger, men då drev faktiskt jag
            just denna fråga att våra anställda skulle få rätt till heltid.
          </note>
          <note>
            Jag tror personligen att det är oerhört viktigt att man kan leva
            på sin lön. Det är bärande för mig att man har den möjligheten,
            och då ska man också kunna göra val som gör detta möjligt.
          </note>
          <note type="speaker">
            Anf. 95 MIKAELA VALTERSSON (mp) replik:
          </note>
          <note>
            Fru talman! Ulf Sjösten sade i det tidigare replikskiftet med
            Ulla Andersson att ni vill ha en politik som skapar arbete. Hur
            rimmar det med att man höjer skatten för småföretagare? Den borgerliga
            regeringen har valt att avskaffa såväl den nedsättning av arbetsgivaravgifterna
            som soloföretagare fick för de första anställda som den generella
            nedsättningen på 5 procent som fanns tidigare. Detta är ett hårt
            slag mot många småföretagare.
          </note>
          <note>
            I stället väljer man att gynna vissa åldersgrupper eller vissa
            typer av tjänsteföretag. För en småföretagare kan detta innebära
            ungefär 50 000 kronor per år i ökade kostnader. Det är många som
            är besvikna i dag.
          </note>
          <note>
            Vad tänker Moderaterna ta för initiativ för att kompensera den
            här stora gruppen småföretag? Vad kan de jag berättade om i mitt
            tidigare anförande Gunnarssons Skogsentreprenad, Ica i Vejbystrand,
            Lambrusco och blomsteraffären i Huskvarna vänta sig för lättnader
            för de småföretag ni talat så fint om i valrörelsen? När kommer
            deras incitament att växa och kunna anställa fler? När ska de
            få kompensation för de skattehöjningar de de facto har drabbats
            av under den borgerliga regeringen?
          </note>
          <note type="speaker">
            Anf. 96 ULF SJÖSTEN (m) replik:
          </note>
          <note>
            Fru talman! Det pågår ett arbete och en översyn kring just dessa
            frågor. Det kommer säkert att komma förslag.
          </note>
          <note>
            När det gäller skattesänkningarna i sig har vi haft ett prioriterat
            område. Det gäller löneskatter för löntagare. Där satsar vi 40
            miljarder i år och förhoppningsvis ca 10 miljarder 2008 på att
            ge människor en ökad frihet och en ökad möjlighet att själva forma
            sina liv och givetvis också en möjlighet att konsumera den ökade
            inkomsten ute i samhället till båtnad för oss alla.
          </note>
          <note>
            Det har alltså i stor utsträckning handlat om prioriteringar
            fram till nu, Mikaela Valtersson.
          </note>
          <note type="speaker">
            Anf. 97 MIKAELA VALTERSSON (mp) replik:
          </note>
          <note>
            Fru talman! Jag vet inte om de enskilda företag som varje dag
            brottas med att kunna överleva nöjer sig med att ni inte har prioriterat
            dem. Ni talade om att skapa arbetstillfällen. Hela alliansen pratade
            om att man skulle gynna situationen och uppmuntra företagande
            och då särskilt småföretag.
          </note>
          <note>
            Det pågår en översyn, säger Ulf Sjösten. Jag vet inte vad den
            döljer. Det är säkert bra, men faktum kvarstår: Ni har höjt skatten
            för de flesta småföretag med kanske mellan 30 000 och 50 000 kronor
            per år. Det är så verkligheten ser ut.
          </note>
          <note>
            Detta visar på en otroligt dålig förståelse för små företags
            vardagssituation, och jag tror att det är väldigt många som känner
            sig lurade i dag. Många av de småföretagare som jag har haft kontakt
            med säger att de 2006 för första gången röstade på något av allianspartierna.
            En del kanske hade gjort det förut, men många gjorde det för första
            gången. Man tog nämligen till sig pratet och trodde att det här
            faktiskt var en politik för småföretagare.
          </note>
          <note>
            Dessa känner sig grundligt lurade i dag. De har bara mötts av
            skattehöjningar. Ni väljer ut en liten nischad bransch städbranschen.
            De ska få lättnader. De andra får skattehöjningar. Hur kan ni
            försvara en sådan politik?
          </note>
          <note type="speaker">
            Anf. 98 ULF SJÖSTEN (m) replik:
          </note>
          <note>
            Fru talman! Vi skapar ju just arbetstillfällen. Hela vår politik
            går ut på att skapa jobb i Sverige. Det är vår första prioritet.
          </note>
          <note>
            Det som Mikaela Valtersson tar upp tar jag givetvis till mig,
            men vi har uttryckt mycket tydligt, både i budgetpropositionen
            2007 och i vårpropositionen, att vi vill skapa en bättre möjlighet
            både att starta och driva företag.
          </note>
          <note>
            Vi måste få fler entreprenörer som är villiga att skapa något
            ur ingenting. Vi måste ta vara på alla dessa människor som under
            så många år har gått till spillo, där kreativiteten inte har sugits
            upp och där incitamenten inte har funnits för att göra någonting
            av de tankar och idéer man haft.
          </note>
          <note>
            Vi har alltså en väldigt tydlig politik när det gäller företagandet,
            både när det gäller små, medelstora och stora företag.
          </note>
          <note>
            När det gäller just Mikaela Valterssons fråga får vi återkomma
            till den i debatten.
          </note>
          <note type="speaker">
            Anf. 99 PER ÅSLING (c):
          </note>
          <note>
            Fru talman! Valet förra hösten handlade om framtiden. Det handlade
            om människors förhoppningar. Det handlade om ett värderingsskifte.
            Det handlade om övertygelsen om att Sverige kan mer.
          </note>
          <note>
            Allians för Sverige fick ett starkt mandat från väljarna för
            en annan politik än den förda ett starkt mandat men också ett
            stort ansvar. Vårpropositionen är ett av många steg under mandatperioden
            för att förvalta det ansvaret.
          </note>
          <note>
            Under det senaste året har regeringen lagt fram ett antal förslag
            för att underlätta för fler jobb i Sverige, för att minska utanförskapet
            och för en uthållig ekonomisk och ekologisk tillväxt.
          </note>
          <note>
            Sänkta skatter på arbete gör det mer lönsamt att ta steget från
            bidragsberoende till egen försörjning. Det är inte bara en ekonomisk
            fråga utan också en fråga om självförtroende, självkänsla och
            oberoende. Fler människor får möjlighet att rå sig själva, kunna
            försörja sig och sin familj och öka oberoende av statliga insatser.
            Det är en politik för värdighet.
          </note>
          <note>
            Till detta har reformer genomförts för att underlätta inträdet
            på arbetsmarknaden, bland annat genom nystarts- och instegsjobb.
            Människor som befunnit sig långt utanför arbetsmarknaden befinner
            sig nu mitt i den. Det är en politik för ökad delaktighet. Det
            är fördelningspolitik på riktigt när det sker genom ökade intäkter
            och inte genom större bidrag.
          </note>
          <note>
            Arbetsmarknaden har breddats, bland annat genom skattereduktion
            på hushållsnära tjänster. Därmed minskar också svartarbetet i
            Sverige. Skatteinkomsterna ökar, och de som tidigare befunnit
            sig i arbetsmarknadens skymningsland får ett socialt skydd.
          </note>
          <note>
            Fru talman! Listan kan göras lång, och jag ska inte trötta kammaren
            med alla förändringar som genomförts. Men utöver dessa exempel
            vill jag lyfta fram den viktigaste förändringen.
          </note>
          <note>
            Det handlar om attityden till företagande och företagarnas villkor.
            Det är själva grunden för välfärden och för att vi över huvud
            taget kan ha en debatt här i dag om hur vi ska disponera statens
            intäkter.
          </note>
          <note>
            Därför är de förbättringar som genomförs, och ännu mer de förbättringar
            som utlovas, från regeringens sida av yttersta vikt.
          </note>
          <note>
            Slopad förmögenhetsskatt underlättar kapitalbildningen i Sverige.
            Kapital kan användas till att starta nya företag eller till att
            finansiera tillväxt i befintliga företag. Med andra ord: Tillgången
            på riskkapital ökar i Sverige.
          </note>
          <note>
            Slopad medfinansiering i sjukförsäkringen minskar förvisso den
            omedelbara bördan på mindre företag. Men ännu viktigare är att
            osäkerheten försvinner vid anställningar. Det blir inte längre
            en fråga om företagets överlevnad om någon i personalen drabbas
            av återkommande sjukskrivningar.
          </note>
          <note>
            Den reformen gagnar företagen. Men i första hand gagnar den de
            människor som tidigare valts bort från anställningar därför att
            företagarna inte vågat ta risken.
          </note>
          <note>
            En förlängd period för momsinbetalningar ökar företagens likviditet
            och minskar den administrativa bördan. Löftet om regelförenkling
            innebär att vi ser fram emot ytterligare lättnader och att företagare
            kan få ägna sig åt att driva företag.
          </note>
          <note>
            Villkoren för företagande är också den viktigaste delen i en
            politik för utveckling i hela landet. Det gäller inte minst villkoren
            för de små företagen och för entreprenörerna.
          </note>
          <note>
            De stora företagens huvudkontor ligger nästan undantagslöst i
            storstäderna. Forskning och utveckling koncentreras. Produktion
            förläggs till andra länder.
          </note>
          <note>
            För framtiden kan vi inte längre sätta vårt hopp till att ett
            litet fåtal stora företag ska skapa jobb. I stället måste vi ha
            en tilltro till tillväxt i de små företagen.
          </note>
          <note>
            Det har också bäring på den kritik från oppositionens sida som
            i dag riktas mot förändringarna i skatteutjämningssystemet. En
            fungerande och långtgående skatteutjämning är nödvändig för att
            upprätthålla service och samhällsfunktioner i hela landet.
          </note>
          <note>
            En utveckling där utjämningen tappar legitimitet och stöd i stora
            delar av landet hotar på sikt hela systemet. Det är därför rimligt
            att regeringen vidtagit föreslagna förändringar.
          </note>
          <note>
            Men det får inte stanna där. Nästa steg måste vara en mer omfattande
            översyn där också stärkt skattekraft för kommuner och regioner
            i hela landet är en viktig utgångspunkt. Jag tänker vara med om
            den processen och se till att vinsterna kommer hela landet till
            del.
          </note>
          <note>
            Fru talman! Regeringen är på rätt väg när man lämnar den småskaliga
            regionalpolitiken där politiker försöker detaljstyra utvecklingen
            genom att styra också de små budgetposterna. Vi är nu i stället
            på väg att få en strukturellt riktig politik där den politiska
            och ekonomiska kraften läggs på att skapa förutsättningar för
            tillväxt. I det ingår också att skapa förutsättningar för ett
            förnyat grepp mellan det offentliga, det privata och den ideella
            sektorn.
          </note>
          <note>
            Just så har vi gjort i min hemby, Trångsviken. Under ett och
            samma tak har vi i bygdegården samlat kommunala och privata verksamheter
            med service till företag, post, restaurang och bibliotek listan
            kan göras ännu längre. De finns fysiskt nära varandra, och all
            service går att få på ett ställe. Men det viktiga därmed är den
            dynamik som uppstår när man i de offentliga och de privata verksamheterna
            börjar tala med varandra och börjar samverka. Man löser problem
            tillsammans i stället för att var för sig tackla dem i olika företag
            eller hos olika myndigheter.
          </note>
          <note>
            Konklusionen är att det hänger på människorna. Det vi som politiker
            kan göra är att skapa förutsättningar. Tillväxten måste skapas
            lokalt.
          </note>
          <note>
            I ljuset av det vill jag gärna se en konkurrensutsättning av
            offentlig verksamhet. Mångfalden och privatiseringarna behövs,
            inte främst av ideologiska skäl, utan därför att mångfalden av
            aktörer och det nödvändiga samarbetet mellan offentliga och privata
            aktörer skapar en dynamik som stärker också den ekonomiska utvecklingen.
          </note>
          <note>
            Vi i Centerpartiet ser framför oss kraftfulla satsningar i den
            riktningen. Det kan till exempel vara investeringar i ett hållbart
            energisystem eller en samverkan mellan offentliga och privata
            aktörer för att skynda på och öka utrymmet för nödvändiga investeringar
            i infrastruktur. Fler exempel finns.
          </note>
          <note>
            Fru talman! Sverige är just nu inne i en mycket stark konjunkturfas.
            Statsskulden minskar, och överskotten i de offentliga finanserna
            växer. Det förtjänar att nämnas att Socialdemokraterna har del
            i dessa framgångar. Men de framgångarna hade inte kommit utan
            ett stabilt ramverk som garanterat finanspolitisk stabilitet i
            såväl låg- som högkonjunktur.
          </note>
          <note>
            Därför kan jag inte låta bli att oroa mig över oppositionens
            bristande vilja att ta ansvar för de förutsättningarna just i
            opposition. Man angriper regeringen hårt men städar inte framför
            egen dörr.
          </note>
          <note>
            Det största oppositionspartiet redovisar inte sina beräkningar
            och inga inkomster, utgifter, utgiftstak eller beräkningar när
            det gäller statsskuldens utveckling. Det är ett aktstycke av politisk
            viljeinriktning men inget underlag för ett beslut rörande statens
            budget.
          </note>
          <note>
            Vänsterpartiet angriper själva ramverket för den stabila finanspolitiken.
            Tillsammans med ambitionen att försvaga de offentliga finanserna
            med i storleksordningen 40 miljarder kronor är det ett illavarslande
            besked till alla dem som vill att politiken ska ta ansvar också
            för kommande generationer.
          </note>
          <note>
            Miljöpartiet vill höja skatterna på arbete med ca 14 miljarder
            och totalt med uppemot 30 miljarder. En del av dessa pengar vill
            man i stället använda till att betala människor för att inte arbeta.
          </note>
          <note>
            Dock ska Miljöpartiet ha credit för att man gjort läxan och i
            sin motion redovisat siffror för hela den treåriga budgetperioden.
          </note>
          <note>
            Mest talande är emellertid bristen på samstämmighet mellan de
            olika alternativ som presenterats av partierna i opposition. Allt
            tal om samarbete och gemensamma tag till trots är det tre helt
            olika uppfattningar om Sveriges ekonomi som kommer till uttryck.
          </note>
          <note>
            Fru talman! Under sitt första år vid rodret har Allians för Sverige
            levererat konkreta resultat. Den förda politiken premierar arbete.
            Den bidrar till energiomställning och uthållig utveckling. Den
            lägger grunden för utveckling i hela Sverige. Den ger förutsättningar
            för företagande och en stigande välfärd.
          </note>
          <note>
            Vi vill ta steget från snack till verkstad. Vi skapar förutsättningar
            för nya riktiga jobb. Vi lägger grunden för en grön industripolitik
            och för export av svenskt miljötänkande. Vi skapar sådana villkor
            att mer än 200 000 aktiva småföretagares verksamhet i vårt land
            kan växa och skapa välstånd åt sig själva och åt vår gemensamma
            välfärd.
          </note>
          <note>
            Vi pratar kanske mindre. Men på mindre än nio månader har vi,
            vågar jag påstå, gjort en hel del. När bokslutet presenteras är
            det balansräkningen som fäller domen hur vackert förordet än må
            vara.
          </note>
          <note>
            Med detta yrkar jag, fru talman, bifall till utskottets förslag
            i betänkandet och avslag på reservationerna.
          </note>
          <note type="speaker">
            Anf. 100 PÄR NUDER (s) replik:
          </note>
          <note>
            Fru talman! Jag lyssnade mycket noga på vad Per Åsling hade att
            säga om skatteutjämningen i det förslag som ni i den borgerliga
            majoriteten snart uppenbarligen kommer att rösta igenom.
          </note>
          <note>
            Låt mig vara ofin nog och ännu en gång citera din partibroder
            Börje Hörnlund. Han har skrivit så här i Dagens Nyheter: I regeringens
            vårbudget finns också ett förslag om att framför allt de fattigaste
            småkommunerna skall avstå 500 miljoner till Stockholmsområdet
            på grund av att man där betalar löner över avtal. I Västerbottens
            inland ligger den sammanlagda kommunalskatten runt 34 kronor.
            I Stockholmsregionen är den genomsnittliga skatten cirka 30 kronor.
            Nu vill regeringen att dessa skattetyngda människor i våra glesbygdskommuner
            skall betala upp till 158 kronor per familjemedlem till Storstockholmskommunerna.
            Cirka hälften av dessa kunde sänka sin skatt för 2007, och allt
            tyder på nya stora skattesänkningar även nästa år. Höja skatten
            ytterligare i landsbygdskommunerna går inte, utan det gäller att
            avskeda folk. Jag hoppas verkligen att centerns riksdagsledamöter
            har kurage att sätta stopp för denna så kallade reform i avvaktan
            på en total översyn av skatteutjämningen.
          </note>
          <note>
            Varför, Per Åsling, har du inte kurage att sätta stopp för denna
            orättvisa politik i avvaktan på en total översyn?
          </note>
          <note type="speaker">
            Anf. 101 PER ÅSLING (c) replik:
          </note>
          <note>
            Fru talman! Tack för frågan, Pär Nuder! Det är bra att den här
            frågan nu lyfts upp på det här sättet.
          </note>
          <note>
            Låt mig börja med att säga att jag har tre utgångspunkter när
            det gäller det kommunala skatteutjämningssystemet.
          </note>
          <note>
            För det första gäller det att systemet i sig bidrar till tillväxt
            och utveckling. Tyvärr innehåller nuvarande system en del kontraproduktiva
            inslag, som kan vara direkt negativa.
          </note>
          <note>
            För det andra är det viktigt att vi har ett system som genererar
            reell utveckling, alltså tillskott till kommuner och regioner
            i hela landet.
          </note>
          <note>
            För det tredje gäller det att det finns en legitimitet. Tyvärr
            har inte det här systemet den legitimitet som krävs.
          </note>
          <note>
            Låt mig avslutningsvis säga, Pär, att jag noterar att vi här
            i riksdagen har ganska skilda utgångspunkter. När vi pratar om
            kommunal skatteutjämning noterar jag att skillnaderna kanske oftare
            beror på vilken del av landet man kommer från än på vilket parti
            man representerar.
          </note>
          <note>
            Vi har inom Centerpartiet stort fokus på de här frågorna. Vi
            har nu tillsatt en arbetsgrupp som kommer att ta fram ett nytt
            skattesystem, och det är ett arbete som kommer att ha hög prioritet
            inom Centerpartiet.
          </note>
          <note type="speaker">
            Anf. 102 PÄR NUDER (s) replik:
          </note>
          <note>
            Fru talman! Jag håller inte med Per Åsling om att skiljelinjerna
            i fråga om skatteutjämning går utifrån var man bor. Tvärtom brukar
            vi socialdemokrater kunna möta er centerpartister just i den här
            frågan. Men det är uppenbart att ni har dragit det kortaste strået
            i den borgerliga alliansen.
          </note>
          <note>
            Jag kan inte låta bli, Per Åsling, att till riksdagens protokoll
            läsa in konsekvenserna för din egen hembygd, Jämtlands län och
            Krokoms kommun, av det beslut som du nu ska vara med och fatta.
            Jag hoppas att Östersunds-Posten möter dig när du kommer hem till
            din hembygd.
          </note>
          <note>
            Det beslut som ni kommer att fatta innebär att Jämtlands län
            förlorar 28,3 miljoner kronor och att din hemkommun förlorar 3,2
            miljoner kronor.
          </note>
          <note>
            Först ska ni ta pengarna från de kommuner som har de högsta kommunalskatterna.
            De kan inte, precis som Börje Hörnlund säger, sänka skatten utan
            tvingas dra ned på verksamheterna. Sedan ska ni ha en stor översyn.
            Jag förstår inte logiken. Det gör uppenbarligen inte Börje Hörnlund
            heller.
          </note>
          <note>
            När vi nu är framme vid punkt 6 i det betänkande som ligger på
            riksdagens bord, när vi ska fatta beslut om den kommunala skatteutjämningen,
            har du möjlighet att visa kurage på det sätt som Börje Hörnlund
            förväntar sig av dig och de andra centerpartistiska riksdagsledamöterna.
          </note>
          <note type="speaker">
            Anf. 103 PER ÅSLING (c) replik:
          </note>
          <note>
            Fru talman! Jag vill säga till Pär Nuder att jag i mitt förra
            inlägg konstaterade att det här är en prioriterad fråga inom Centerpartiet.
            Jag har i mitt anförande också pratat om vikten av att kommuner
            och regioner får bra skattebaser.
          </note>
          <note>
            Jag vill tillägga att det arbete som vi i Centerpartiet nu startar
            också bygger på att bredda skattebaserna. Vi ser gärna att en
            återbäring, för att ta ett konkret exempel från vattenkraften,
            kan tas med som en ingrediens i ett nytt skattesystem.
          </note>
          <note>
            Det nuvarande kommunala skattesystemet är inte bra. Det har reviderats
            flera gånger, och det har karaktären av ett lapptäcke. De allra
            sämsta ingredienserna åtgärdas nu. Jag beklagar att vi är tvungna
            att göra den här förändringen nu, i den bemärkelsen att det hade
            varit bättre att ta ett helhetsgrepp. Men det kräver tid, och
            vissa reformer är det nödvändigt att genomföra omedelbart.
          </note>
          <note type="speaker">
            Anf. 104 MIKAELA VALTERSSON (mp) replik:
          </note>
          <note>
            Fru talman! Jag hade tidigare ett replikskifte med moderaten
            Ulf Sjösten om småföretagarnas villkor. Där fick jag ett icke-svar,
            så jag tänkte återkomma till den debatten.
          </note>
          <note>
            Ulf Sjösten sade att ni har en politik som skapar jobb och underlättar
            att starta och driva företag. Per Åsling sade i sitt anförande
            att ni vill gynna företagande och skapa arbete.
          </note>
          <note>
            Ulf Sjösten sade också att vi skulle återkomma till den här debatten.
            Men det är ju i dag som vi fattar beslut om de faktiska, konkreta
            förändringar som ni föreslår. Jag tar mig friheten att diskutera
            det just i dag, inte bara vad ni säger utan vad ni faktiskt gör.
          </note>
          <note>
            Anser Per Åsling att skattehöjningar är de förbättringar för
            småföretagare som du pratade om? Hur kan Centern, som kanske mer
            än något annat alliansparti sagt sig värna småföretag, stå bakom
            en kraftig skattehöjningssmäll för dessa småföretag? Hur kan ni
            försvara en sådan politik?
          </note>
          <note type="speaker">
            Anf. 105 PER ÅSLING (c) replik:
          </note>
          <note>
            Fru talman! Jag uppskattar att du lyfter upp den här frågan,
            Mikaela Valtersson. Jag är själv småföretagare och väl förtrogen
            med småföretagens villkor.
          </note>
          <note>
            Vi måste titta på den totala reformeringen och de åtgärder som
            alliansregeringen vidtar för att stimulera och underlätta företagande.
            Vad du gör, Mikaela, är att angripa en enskild post. Du angriper
            den generella nedsättningen av arbetsgivaravgifterna.
          </note>
          <note>
            Vill vi ha vassa instrument riktade mot småföretag är de generella
            bidragen, som riktas mot alla företag, inte bra. Riksdagens revisorer
            utredde under sin tid den här frågeställningen och kunde konstatera
            att varje nytt arbetstillfälle, om jag kommer ihåg rätt jag får
            göra den reservationen kostade 1 ½ miljon. Det visar att det är
            trubbigt system, som inte är effektivt.
          </note>
          <note>
            Det är därför som vi nu tittar på andra ingredienser i en företagarpolitik
            som ska vara mer effektiv. Jag vet att Maud Olofsson, vår näringsminister,
            i dag presenterar åtgärder för kvinnors företagande. Det kommer
            åtgärder för landsbygdsföretag. Det kommer åtgärder för att underlätta
            kapitalförsörjningen på företagarområdet. Det kommer förslag och
            åtgärder när det gäller kreditgarantiverksamhet. Det går att göra
            listan lång.
          </note>
          <note>
            Vi har stort fokus på småföretag, och jag känner mig komfortabel
            med den politik som regeringen för på det här området.
          </note>
          <note type="speaker">
            Anf. 106 MIKAELA VALTERSSON (mp) replik:
          </note>
          <note>
            Fru talman! Det är bra att Per Åsling känner sig komfortabel
            med politiken. Jag vet inte om varje småföretagare känner sig
            lika komfortabel med resultatet av er politik.
          </note>
          <note>
            Det var ett klargörande besked när Per Åsling sade att det inte
            är bra med generella arbetsgivaravgiftssänkningar, att det inte
            är bra med skattesänkningar för företag. Det var nog väldigt många
            som trodde att alliansen stod för just det, trodde att de såg
            problemen med att gå över tröskeln att våga anställa, att klara
            att anställa när man har väldigt små marginaler, och att det då
            har en betydelse vilken nivå arbetsgivaravgifterna har.
          </note>
          <note>
            Regelförenklingar och de andra sakerna som regeringen gör är
            bra. En del av dem är i rätt riktning. Vi har från Miljöpartiets
            sida länge drivit till exempel regelförenklingarna. Men det tar
            inte bort det faktum att man genomför en skattehöjning. Det är
            inte en liten del i en total politik, utan det är en väldigt konkret
            och faktisk verklighet i vardagen för väldigt många småföretag.
            Och det är mycket pengar.
          </note>
          <note>
            Jag skulle vilja fråga Per Åsling om ni inte anser att andra
            branscher än de som ligger inom den hushållsnära sektorn har något
            värde. Ett taxiföretag, en blomsteraffär, en klädbutik eller ett
            miljöteknikföretag har de inget värde för framväxten av företag
            i Sverige och för framtidens branscher?
          </note>
          <note type="speaker">
            Anf. 107 PER ÅSLING (c) replik:
          </note>
          <note>
            Fru talman! Jag tror att Mikaela vet svaret på den fråga hon
            ställer. Självklart har all företagsamhet, oavsett vilken bransch
            det är fråga om, en viktig del i tillskapandet av vår välfärd.
          </note>
          <note>
            Vad jag sade i mitt förra inlägg var att när det gäller att rikta
            insatser mot företag gäller det att hitta åtgärder som är verkningskraftiga
            och inte generella. Det var därför jag angrep den generella nedsättningen,
            för jag tror att du, Mikaela, kan hålla med mig om att för storföretagen
            har nedsättningen inte haft någon som helst inverkan, utan den
            har bara kostat pengar för samhället. Därför måste vi hitta nya
            former.
          </note>
          <note>
            Totalt sett bidrar den nu genomförda reformpolitiken till att
            företagens kostnader minskar och att de kan anställa fler. Den
            genomförda politiken innebär också att det blir lättare att anställa.
          </note>
          <note>
            Återigen: Jag tycker att de åtgärder som nu sätts in för att
            stimulera fler människor i företag, stimulera till fler företag
            och fokuseringen på entreprenörerna bakom företagen är en bra
            politik, och den ska vi fullfölja. Sedan kan det hända att saker
            och ting inte blir optimala när de praktiseras i verkligheten,
            men då måste vi vara beredda att förändra det. Vi driver en politik
            som är förankrad i verkligheten.
          </note>
          <note type="speaker">
            Anf. 108 ULLA ANDERSSON (v) replik:
          </note>
          <note>
            Fru talman! Ja, det pågår en förnyelse i många partier, och den
            nya Centern kanske är Stureplanscentern. Det kan man också se
            i deras praktiska politik med tanke på att de tidigare har stått
            för att hela Sverige ska leva och för regional utveckling.
          </note>
          <note>
            Jag ska ta upp några punkter om vad som har hänt.
          </note>
          <note>
            Vi har fått en förändring i det kommunala utjämningssystemet.
            Per Åsbrink säger att det kommunala utjämningssystemet inte har
            något stöd i landet. Ändå är de flesta remissinstanser faktiskt
            emot förändringarna. Sveriges Kommuner och Landsting har helt
            avvisat dem. Utredningen har inget underlag för sitt ställningstagande,
            säger man.
          </note>
          <note>
            Ni är med på förändringarna av fastighetsskatten, som främst
            gynnar storstadskommuner runt Stockholm.
          </note>
          <note>
            Ni är med på förändringen av förmögenhetsskatten. Jag tror att
            de flesta som betalar förmögenhetsskatt bor i storstadskommuner.
          </note>
          <note>
            Ni är för hushållsnära tjänster. Jag tror att de flesta som kommer
            att nyttja dem också bor i storstadskommunerna. Jag vet inte hur
            många i Östersund som i dag inte har råd att köpa tjänster som
            kommer att köpa dem hädanefter.
          </note>
          <note>
            Ni är med på en politik som innebär att man från första dagen
            som arbetslös måste söka jobb i hela landet.
          </note>
          <note>
            Ni gör stora indragningar i de infrastrukturplaner som var framlagda,
            bland annat i mitt hemlän.
          </note>
          <note>
            Visst, det skapas jobb, men arbetslösheten har blivit högre i
            glesbygdslänen. I glesbygdslänen har man också lägre inkomst och
            lägre utbildningsnivå. Ändå är ni med och gör stora neddragningar
            på komvux, stora neddragningar i socialförsäkringssystemen och
            vältrar över kostnader på kommunerna kommuner som redan i dag
            har svårt att upprätthålla den service som de borde ha för sina
            invånare.
          </note>
          <note>
            Jag vet inte hur det här rimmar med er inställning till att hela
            Sverige ska leva och en regionalpolitik värd namnet. Men det kanske
            du kan förklara för mig här i talarstolen i dag.
          </note>
          <note type="speaker">
            Anf. 109 PER ÅSLING (c) replik:
          </note>
          <note>
            Fru talman! Vi har, som jag hoppas framgick av mitt anförande,
            Ulla, ett fokus på att utveckla hela landet. Jag uppehöll mig
            ganska länge vid just behovet av att se till att områden som i
            dag har en lägre tillväxt får bättre villkor för att kunna optimera
            den nationella totala tillväxten. Det är angeläget för att vi
            ska få en större kaka att dela på, men det är också ur ett jämlikhetsperspektiv
            angeläget att ha fokus på hela landet och dess utveckling.
          </note>
          <note>
            Från mitt partis sida ser vi nu över skattebaserna. Vi gör en
            skatteöversyn, som jag relaterade till tidigare. Vi tittar nu
            också på hur vi ska kunna öka satsningarna på infrastruktur för
            att på så sätt stärka hela landet. Vi jobbar med att förbättra
            småföretagens villkor. En stor del av den regionalpolitik som
            nu bedrivs är att även småföretag får förbättrade villkor. Småföretagen
            är överrepresenterade i glesbygdsområdena.
          </note>
          <note>
            Det är en tydlig inriktning från Näringsdepartementets sida att
            lyfta fram entreprenörer och småföretag, och det är till gagn
            för hela landet.
          </note>
          <note type="speaker">
            Anf. 110 ULLA ANDERSSON (v) replik:
          </note>
          <note>
            Fru talman! Jag hör att Centerpartiet vill bedriva en politik
            som utvecklar hela landet och framför allt satsa på områden med
            lägre tillväxt, men det får jag inte att gå ihop med de förslag
            som ni lägger fram.
          </note>
          <note>
            Jag vet inte hur du kan koppla förändringar i det kommunala utjämningssystemet
            till förändringar i fastighetsskatten, som i alla fall inte jag
            tjänar en enda krona på. I och för sig kommer jag från Gävleborg.
            Det kanske är annorlunda i Jämtland. Men om jag kommer ihåg rätt
            finns det ett hus i Hofors där man tjänar på fastighetsskatteförändringen,
            och jag tror att det är samma sak i Dorotea.
          </note>
          <note>
            Kravet på att man första dagen som arbetslös ska söka jobb över
            hela landet, de sänkta ersättningsnivåerna, att arbetslösheten
            är mycket högre i glesbygdslänen, indragningarna på komvux, överföringen
            av kostnader till kommunerna på vilket sätt ger det en utveckling
            för att hela landet ska leva?
          </note>
          <note>
            Du säger att ni håller på med en skatteöversyn. I debatten om
            vårpropositionen i april använde jag ett bibelcitat som sedan
            också Börje Hörnlund använde. Jag ska återge det igen: Till var
            och en som har, åt honom skall varda givet, så att han får över
            nog, men den som icke har, från honom skall också tagas det han
            har.
          </note>
          <note>
            Jag undrar om det var detta som användes vid utformningen av
            fastighetsskatten. Jag undrar om det också användes vid utformningen
            av den skattepolitik som ni är med och verkställer.
          </note>
          <note>
            Jag undrar hur ni har det i Centerpartiet med regionalpolitiken
            och den ekonomisk fördelningen. Jag trodde er faktiskt om att
            ha hade lite andra åsikter och andra värderingar än Moderaterna
            och Kristdemokraterna. Men i dag är ni ju blåare än Moderaterna
            i många stycken. Jag undrar hur det känns i ett centerhjärta.
          </note>
          <note>
            I Norge till exempel har Centerpartiet en helt annan ingång.
            Man är emot privatiseringar eftersom de slår mot välfärden. Och
            den moderata utredning som har gjorts här i Stockholm visar på
            att privatiseringar leder till lägre löner, färre anställda, sämre
            kvalitet och till och med mindre valfrihet. Den utredningen vill
            inte Moderaterna använda eftersom den gav fel utfall. Men Centerpartiet
            kanske kan likna sina bröder och systrar i Norge.
          </note>
          <note type="speaker">
            Anf. 111 PER ÅSLING (c) replik:
          </note>
          <note>
            Fru talman! Den politik som bedrivs nu med fokusering på jobb,
            fokusering på att få människor i arbete, minska utanförskapet,
            stötta entreprenörer, stötta företag är en grundbult i den centralistiska
            politik med en satsning på hela landet som vi värnar.
          </note>
          <note>
            Det är bra för hela landet att vi genomför de här reformerna
            och underlättar på det sätt som vi gör nu. Det är speciellt angeläget
            att det underlättar för människor att få arbete i de bygder som
            har lägre tillväxt. Det är extra viktigt för företag i bygder
            som har lägre tillväxt att företagandet underlättas och att villkoren
            blir bättre. Som jag sagt tidigare är jag komfortabel med den
            här politiken, för den stärker hela landet.
          </note>
          <note>
            På skatteområdet får det ingalunda ses som att en reform för
            förmögenhetsskattförändring enbart gynnar storstadsregionerna.
            En sådan reform bidrar till att riskkapitalet ökar i hela landet.
            Det är bra för företagsamheten, det är bra för Sverige, och det
            bidrar till att den kaka som vi har att fördela växer.
          </note>
          <note type="speaker">
            Anf. 112 CHRISTER NYLANDER (fp):
          </note>
          <note>
            Fru talman! Vi har i dag hört många säga att Sveriges ekonomi
            är stark. Det ligger mycket i det.
          </note>
          <note>
            Riksgälden spår att vi får 130 miljarder i överskott i statens
            finanser i år. Statsskulden närmar sig under mandatperioden 25
            procent av bnp, vilket är en mycket låg siffra. Vi har fortfarande
            hög sysselsättning. SCB säger i dag att vi i maj nådde 3,9 procent
            öppet arbetslösa. Många fler unga har fått jobb det senaste året.
            Sjukfrånvaron är dessutom sjunkande och 7 procent lägre än i april
            förra året. Det är en mycket positiv utveckling.
          </note>
          <note>
            Många vill ta åt sig äran för denna positiva utveckling. Jag
            tror att man ska vara ärlig och säga att det framför allt är en
            stark internationell konjunktur som gör att det går mycket bra
            för Sverige i dag. Det är Kinas inträde på den globala marknaden,
            Indiens starka utveckling och USA:s utveckling de senaste åren
            som gör att vi har en internationell högkonjunktur som också Sverige
            mår bra av.
          </note>
          <note>
            Men det är klart att man också måste fundera på varför det i
            detta läge går särskilt bra för Sverige. Svaret är att det är
            mycket beroende på de strukturreformer som gjordes under 90-talet.
            Det handlar om skattereformen, EU-medlemskapet, avregleringar
            och konkurrens. Det handlar också om ramverket för statsfinanserna
            och den självständiga Riksbanken. Och inte minst viktigt är att
            vi har många duktiga och framgångsrika företagare.
          </note>
          <note>
            Det blir ofta för mycket tittande på konjunkturläget i dessa
            debatter. Men det man måste ställa sig frågan om är hur vi ser
            till att skapa en stark ekonomi på lång sikt.
          </note>
          <note>
            De flesta bedömare, kanske alla, är överens om att alliansens
            jobbpolitik också gör sitt till. Det är svårt att säga exakt vilka
            effekter detta ger, men man måste nog säga att det handlar om
            tiotusentals fler jobb i det konjunkturläge vi befinner oss i.
            Det ger människor en chans att gå från bidrag till jobb, till
            ökad frihet och större marginaler i vardagen. För liberaler är
            detta mycket välkommet.
          </note>
          <note>
            Regeringen är inriktad på att använda denna högkonjunktur på
            bästa möjliga sätt till att varaktigt höja sysselsättningen. Därför
            är det mycket positivt att ungdomsarbetslösheten just nu minskar
            kraftigt. Skillnaden i sysselsättningsgrad mellan svenskfödda
            och utlandsfödda minskar också.
          </note>
          <note>
            Tidigare högkonjunkturer har kommit och gått men utanförskapet
            har bestått. Nu ser vi hur denna högkonjunktur innebär förändring.
            Som någon sade tidigare är vi för första gången på länge färre
            än en miljon människor som lever på sociala ersättningar. Under
            mandatperioden ska vi ned till 900 000. Nu måste vi ställa oss
            frågan hur vi når längre. Hur når man ännu längre när det redan
            är på väg åt rätt håll?
          </note>
          <note>
            Läget just nu är att konjunkturen går in i en lugnare fas. Flera
            företag börjar få problem att hitta rätt arbetskraft, men det
            blir fortsatt fler och fler jobb. Antalet sysselsatta ökar med
            runt 184 000 mellan 2006 och 2009 enligt Konjunkturinstitutet.
          </note>
          <note>
            Det är viktigt att förvalta denna situation på bästa möjliga
            sätt på både kort och lång sikt. På kort sikt handlar det om att
            inte dra på sig varaktiga utgifter som man sedan inte har råd
            med när tiderna blir sämre så som Sverige har gjort så ofta förut.
            Det handlar också om att förlänga expansionsfasen så att fler
            får jobb under dessa goda tider och får chans att etablera sig
            på arbetsmarknaden.
          </note>
          <note>
            Det handlar också om att undvika överhettning. Eftersom den debatten
            har varit uppe lite smått under eftermiddagen vill jag referera
            till Konjunkturinstitutet som kom med sin prognos i går, tror
            jag. Man bedömer att det är i det närmaste en neutral finanspolitik
            20072009. En förklaring till att den inte bedöms vara mer expansiv
            20072008, trots att budgeten för dessa år långt ifrån är fullt
            ut finansierad, är att vissa av regeringens åtgärder också stimulerar
            ekonomins långsiktiga produktionskapacitet. Det är så viktigt
            att både öka produktionskapaciteten totalt sett och också använda
            expansionsfasen nu till att låta fler människor etablera sig på
            arbetsmarknaden.
          </note>
          <note>
            Frågan blir också hur vi ser till att fortsätta öka arbetsutbudet.
            Jobbskatteavdraget har förmodligen haft en tydlig effekt. Men
            man måste nog också fundera på om det bara är ekonomiska incitament
            som behövs.
          </note>
          <note>
            Många människor i detta land står långt utanför arbetsmarknaden.
            Nu införs jobb- och utvecklingsgarantin. Folkpartiet tror att
            den är bra, men vi tror också att vi kommer att behöva utveckla
            den ytterligare eftersom det är många människor som behöver mycket
            hjälp för att komma tillbaka till jobb.
          </note>
          <note>
            Nu införs också jobbgarantin för unga. Den måste kanske också
            utvecklas ytterligare. Man måste också titta på att utveckla lönebidrag.
          </note>
          <note>
            Trots att det går så bra har vi fortfarande många som är långt
            från arbetsmarknaden. Därför måste ytterligare åtgärder göras.
          </note>
          <note>
            Att läget nu börjar bli ansträngt understryker vikten av att
            göra saker som ökar arbetskraftsutbudet nu och på lång sikt.
          </note>
          <note>
            Fru talman! Låt oss titta på hur oppositionen hanterar detta
            läge. Miljöpartiet vill i sin budgetmotion framför allt att vi
            ska jobba mindre. Flera åtgärder i deras motion går ut på att
            människor ska sluta arbeta, ta friår eller göra något helt annat.
            De vill minska arbetskraftsutbudet i ett läge där företagen redan
            har svårt att hitta rätt arbetskraft.
          </note>
          <note>
            Vänsterpartiet vill å sin sida anställa 150 000 människor i offentlig
            sektor. De vill ha en mångmiljardsatsning på byggsektorn som redan
            nu är överhettad. Dessutom vill de bryta ned det finanspolitiska
            ramverket och ta bort alla restriktioner på utbudssidan det som
            har varit så viktigt för att se till att Sveriges ekonomi är hållbar
            på lång sikt.
          </note>
          <note>
            Socialdemokraterna säger att de oroas över överhettning. Strax
            därefter ger de tre nya löften nya utgifter, nya utgifter och
            nya utgifter.
          </note>
          <note>
            Bilden av oppositionen är att de varnar för överhettning och
            samtidigt leker med fyrverkeripjäser och utgifter. Det blir naturligtvis
            inte hållbart.
          </note>
          <note>
            Man ska väl också markera att oppositionen är splittrad. När
            vi satt i opposition fick vi på borgerlighetens sida alltid frågan
            varför vi inte skrev ihop oss. Det gjorde vi ofta. Nu ställs frågan
            till den nuvarande oppositionen. Varför skriver ni inte ihop er?
            Möjligen är de överens om att de ska höja skatten för vanligt
            folk. Då är det bäst att vi berättar för lärare, sjuksköterskor,
            metallare och städare att det enda som oppositionen just nu vill
            tillsammans är att de ska få betala mer skatt.
          </note>
          <note>
            Fru talman! I det läge som Sverige befinner sig måste man också
            fundera på vad som behövs på lång sikt. Det är viktigt att använda
            de goda tiderna till att rusta Sverige för framtiden. Utmaningarna
            finns där, och de känner vi väl till. Sämre tider kommer. Det
            var någon som citerade Bibeln om sju goda år och sju fattiga år.
            Vi vet att de kommer, och vi ska inte bli överraskade när det
            blir sämre tider. Vi ska därför inte dra på oss utgifter nu som
            vi inte kan klara när det går sämre.
          </note>
          <note>
            Den globala konkurrensen kommer förmodligen att tillta. Demografin
            kommer att ställa oss inför nya utmaningar. Därför är det så viktigt
            att använda försäljningen av statliga företag, som debatterades
            i förmiddags, till att minska statsskulden. På så sätt gör vi
            oss mindre sårbara när demografiproblemet slår till.
          </note>
          <note>
            Klimatförändringarna kommer också att innebära nya utgifter.
            Mikaela Valtersson beskrev på många sätt situationen bra även
            om vi inte alls har samma förslag till lösningar.
          </note>
          <note>
            Framtida generationer ger oss ett uppdrag. De ber oss att värna
            de välståndsbildande krafterna. De ber oss att införa ett skattesystem
            som gör att det lönar sig att arbeta, studera och starta företag
            men också att vara miljövänlig. De ber oss att se till att sysselsättningen
            varaktigt höjs och att vi använder de goda tiderna till att minska
            utanförskapet. De ber oss att reparera de revor i välfärdssystemet
            som finns trots att vi har haft mycket pengar i statskassan de
            senaste åren. Jag tänker särskilt på äldreomsorgen där mycket
            måste göras.
          </note>
          <note>
            Det vi ska göra är att fundera på de saker som gör att det går
            extra bra för Sverige nu. Vad kan vi göra för att se till att
            det också går bra för Sverige om 1015 år?
          </note>
          <note>
            Någon tog tidigare upp i debatten att man kan vara bekymrad över
            situationen för ungdomarna i dag. De ska bli spjutspetsen i det
            Sverige som ska konkurrera om framtidens jobb och investeringar.
            Tidigare mandatperioder såg vi hur ungdomsarbetslösheten ökade
            kraftigt. Den fördubblades på fyra år. Vi har sett hur skolresultaten
            successivt har dalat i relation till andra länder. Och vi vet
            att fortfarande mår många ungdomar dåligt. Andelen barn och ungdomar
            som uppger sig ha psykiska eller psykosomatiska symtom har ökat.
            Behovet av barnpsykiatrisk vård och förskrivning av antidepressiva
            läkemedel ökar också. Särskilt oroande är läget för tjejer.
          </note>
          <note>
            Ska man rusta Sverige för framtiden måste man se till att göra
            så mycket man kan för att ungdomsgenerationen ska må bra. Då handlar
            det om att se till att minska ungdomsarbetslösheten och om att
            se till att Sverige får en ny skolpolitik. Det handlar också om
            att våga satsa på barn- och ungdomspsykiatrin, och det var mycket
            bra att socialministern häromdagen lanserade en satsning på 240
            miljoner kronor för att bygga ut BUP. Men mer behövs. Att återge
            ungdomarna hopp om framtiden är en av de viktigaste sakerna som
            Sverige kan göra för att stärka våra möjligheter framöver.
          </note>
          <note>
            Det är också viktigt att slå vakt om ett bra klimat för företagandet.
            Sverige har ett ganska bra klimat för stora företag. Det måste
            bli bättre också för de små företagen och för entreprenörerna.
            Vi måste se värdet i att människor startar företag. Vi måste också
            se hur vi skapar flexibilitet och dynamik som gör att vi klarar
            oss bättre i omvärlden.
          </note>
          <note>
            Tidigare har Per Åsling med flera tagit upp vad som nu görs för
            företagandet. Jag, och säkert också Per Åsling, tror att mer behöver
            göras även på det området.
          </note>
          <note>
            Fru talman! Det har varit en lång debatt. Vi kommer tillbaka
            till många av de här frågorna i tilläggsbudgeten senare. Jag vill
            bara slutligen slå fast att det är viktigt att alliansen använder
            de goda tiderna till att på kort sikt se till att fler kommer
            in och får jobb och att på lång sikt se till att Sveriges framtida
            möjligheter stärks.
          </note>
          <note>
            Det handlar om jobb och företagande. Det handlar om utbildning.
            Det handlar om välfärd och att slå vakt om statsfinanserna. Det
            är så man stärker Sverige i globaliseringstider.
          </note>
          <note>
            Med detta yrkar jag bifall till utskottets förslag.
          </note>
          <note>
            I detta anförande instämde Gunnar Andrén, Hans Backman och Ulf
            Nilsson (alla fp).
          </note>
          <note type="speaker">
            Anf. 113 MIKAELA VALTERSSON (mp) replik:
          </note>
          <note>
            Fru talman! Folkpartiet vill ju hålla fanan högt i utbildningspolitiken.
            Man tar sig an de stora problemen som att få rätt att beslagta
            mobiler och mp3-spelare. Samtidigt skär man ned på den kommunala
            vuxenutbildningen med 600 miljoner. Ingen satsning på studenter
            aviseras från alliansen.
          </note>
          <note>
            Ska det vara lönsamt att studera i Folkpartiets Sverige, eller
            är det rättning i leden och kommandopolitik som kommer att skapa
            fler självständigt tänkande individer som vill bli framtidens
            entreprenörer?
          </note>
          <note>
            Utvecklingen av pedagogiken i skolan har länge varit att elever
            ska tränas i självständigt arbete och kritiskt tänkande. Man ska
            kunna stödja deras utveckling till vuxna individer som kan, vågar
            och vill pröva idéer och utveckla framtidens arbetstillfällen.
            De idéerna kanske aldrig har nått Folkpartiets högkvarter.
          </note>
          <note>
            Från Miljöpartiets sida vill vi ha ett samhälle som uppmuntrar
            kunskap och viljan att lära sig mer, som ger människor nya livschanser
            och inte tvingar alla att ha tänkt ut den exakta planen för hela
            sin framtid när man har fyllt 15.
          </note>
          <note>
            Hur ska det vara möjligt att skaffa sig mer och bättre kunskaper
            i framtiden när regeringen så kraftigt skär ned i vuxenutbildningen?
          </note>
          <note type="speaker">
            Anf. 114 CHRISTER NYLANDER (fp) replik:
          </note>
          <note>
            Fru talman! Vi inte bara vill hålla fanan högt i skol- och utbildningspolitiken.
            Vi gör det också. Det är få departement och få ministrar i denna
            regering som levererar så mycket som utbildningsministern och
            skolministern gör just nu.
          </note>
          <note>
            Jag tycker att det är bra att Miljöpartiet i sina motioner och
            reservationer lyfter fram och berömmer regeringen för lärlingsutbildningen
            som nu införs. Jag tycker att det är bra att ni berömmer satsningen
            på KY som är på väg.
          </note>
          <note>
            Jag ska gärna svara när det gäller studiemedel. Det står i budgetpropositionen
            2007 att regeringen har för avsikt att under mandatperioden se
            över både belopp och inkomstgränser för studenter. Vi tror att
            det är viktigt för studenterna och deras möjlighet att lyckas
            i studierna att de har en god ekonomi.
          </note>
          <note>
            Alliansen har en samlad skolpolitik som ska stärka Sverige i
            globaliseringens tid. På oppositionssidan är den ganska splittrad.
            Ni står för helt olika skolpolitik. Miljöpartiet är ibland med
            oss och ibland med de andra. Vänsterpartiet vill förbjuda läxor.
          </note>
          <note>
            Nu är det viktigt att låta alliansen fortsätta reformeringen
            av skolpolitiken. Det är få saker som är så viktiga om vi ska
            klara Sveriges långsiktiga konkurrenskraft som att se till att
            vi har ett skolsystem som fungerar. Därför satsar vi tidigt på
            läsa-skriva-räknagarantier. Därför inför vi betyg tidigare så
            att man tidigare fångar upp dem som har behov. Vi kommer om en
            liten stund att i tilläggsbudgeten diskutera en jättestor satsning
            på lärarnas fortbildning. Vi tror att det är viktigt för Sverige
            att höja statusen på läraryrket. Dessutom är det många åtgärder
            på gymnasiet.
          </note>
          <note>
            Så genomför man en politik som stärker Sverige långsiktigt.
          </note>
          <note type="speaker">
            Anf. 115 MIKAELA VALTERSSON (mp) replik:
          </note>
          <note>
            Fru talman! Jag förstår att Christer Nylander vill tala om allt
            annat än den kommunala vuxenutbildningen och räkna upp andra reformer.
            Det kommer säkert ett stort antal reformer från Utbildningsdepartementet
            i dessa dagar. I min värld är det inte bara antalet som räknas
            utan också kvaliteten.
          </note>
          <note>
            Studenter är helt uppenbart inte en prioriterad grupp. När man
            pratar om eventuella reformer handlar det om att de ska ha möjlighet
            att jobba mer, inte att man ska höja studiemedlen och ge människor
            en mer dräglig levnadssituation och möjlighet att studera.
          </note>
          <note>
            De som vill skaffa sig mer och fördjupad kunskap möts av nedskärningar
            i komvux. Det var den frågan som jag ställde till Christer Nylander.
            Hur kan man försvara att man inte vill skapa ett samhälle som
            gynnar att man skaffar sig mer och fördjupad kunskap? Ni brukar
            fokusera på kunskap. I det här fallet slår man undan fötterna
            på den kommunala vuxenutbildningen. Hur rimmar det med en kunskapspolitik
            och värdering av skolan?
          </note>
          <note type="speaker">
            Anf. 116 CHRISTER NYLANDER (fp) replik:
          </note>
          <note>
            Fru talman! Mikaela Valtersson har rätt i att vi slår vakt om
            kunskap och skola. Hon har också rätt i att komvux måste justeras
            efter konjunkturen. Så har det alltid varit. Man kan inte ha lika
            stort komvux oavsett hur arbetsmarknaden ser ut. Därför har gamla
            regeringar och gamla majoriteter i denna riksdag minskat komvux
            när det behövs fler människor på arbetsmarknaden. Därför gör också
            denna regering så. Det är inte någon större dramatik i det. Vi
            gör precis så som Socialdemokraterna och Miljöpartiet har gjort
            tidigare. Man anpassar komvux efter det arbetsmarknadspolitiska
            läget.
          </note>
          <note>
            För att stärka komvux funderar vi på att ge varje människa rätt
            att på komvux läsa upp inte bara grundskolekompetens utan också
            gymnasiekompetens. Jag tror att det är viktigt eftersom kunskap,
            precis som Mikaela Valtersson säger, är en viktig konkurrenskraft
            framöver.
          </note>
          <note>
            När det gäller studenters ekonomi skriver regeringen i budgetpropositionen
            att man under mandatperioden ska se över både belopp och inkomstgränser.
            Jag tror att det är viktigt. Studenter behöver en hyfsad ekonomi
            när de pluggar för att kunna göra bra ifrån sig.
          </note>
          <note>
            Det är också viktigt att man stimuleras att få in en fot på arbetsmarknaden.
            Många studier visar att om man under studietiden och ungdomstiden
            får in en fot på arbetsmarknaden är det lättare att få jobb när
            man har studerat färdigt.
          </note>
          <note>
            Kvalitet är viktigt. De reformer som nu kommer från Utbildningsdepartementet
            har inte bara hög kvalitet i de egna förslagen utan är också helt
            inriktade på kvalitet i skolan och utbildningssystemet.
          </note>
          <note>
            Mikaela Valtersson kanske inte alltid håller med, men hon ska
            vara glad att skolpolitiken och utbildningspolitiken nu är högt
            prioriterad.
          </note>
          <note type="speaker">
            Anf. 117 PÄR NUDER (s) replik:
          </note>
          <note>
            Fru talman! Christer Nylander sade ingenting om karensdagen i
            sitt anförande. Jag efterlyste att han eller någon annan skulle
            träda fram och sätta klackarna i marken och säga: Nej, det blir
            ingen ytterligare karensdag.
          </note>
          <note>
            Nu har du chansen att lämna ett besked på den punkten.
          </note>
          <note>
            Jag vill diskutera en annan sak med dig, som du och jag har pratat
            om tidigare, nämligen de sociala försäkringarna. Av tradition
            brukar Folkpartiet och Socialdemokraterna vara överens om att
            vi ska ha försäkringar som omfattar så många som möjligt. Därför
            måste man höja det så kallade taket så att fler omfattas av framför
            allt sjukförsäkringen. Där bidrog ju ni folkpartister till att
            sänka taket så fort ni kom in i värmen i Rosenbad.
          </note>
          <note>
            Senast vi diskuterade det här hänvisade du till statsfinanserna
            och utvecklingen på arbetsmarknaden och att det var restriktioner
            för att man inte kunde återställa taket till en nivå som är rimlig
            för att man ska få legitimitet kring den generella välfärdspolitiken.
          </note>
          <note>
            Sedan dess har, precis som du sade från talarstolen, arbetsmarknaden
            förbättrats ytterligare och statsfinanserna stärkts ännu mer.
            Därför vill jag ställa två alternativa frågor till dig. Du behöver
            inte svara på bägge. Du kan svara på en av dem.
          </note>
          <note>
            Hur mycket bättre ska statsfinanserna bli och hur mycket starkare
            ska utvecklingen vara på arbetsmarknaden innan ni bidrar till
            att taket i sjukförsäkringen höjs? Det är den första alternativa
            frågan.
          </note>
          <note>
            Den andra frågan är: Hur litet ska Folkpartiet bli innan ni sätter
            klacken i marken och säger att ni inte sitter kvar i regeringen
            om ni inte får denna hjärtefråga genomförd?
          </note>
          <note type="speaker">
            Anf. 118 CHRISTER NYLANDER (fp) replik:
          </note>
          <note>
            Fru talman! Folkpartiet liberalerna jobbar för Sveriges skull,
            inte i första hand för sin egen skull. Vi jobbar för att stärka
            Sverige och vi tror att det är viktigt att Folkpartiet finns för
            att göra just detta.
          </note>
          <note>
            Jag noterade att Pär Nuder i sitt anförande bekymrade sig. Han
            sade ungefär att det går bra för Sverige, och ändå så går det
            så dåligt för regeringen. Efter det sade han att det gick bra
            för Sverige också förra året.
          </note>
          <note>
            Ja, men det gick inte så bra för den regeringen heller. Den avsattes
            och det tillsattes en ny regering en regering som har ett tydligt
            jobbfokus.
          </note>
          <note>
            Vi har haft den här frågan varje gång som jag och Pär Nuder har
            mötts i en debatt. Folkpartiet står upp för bra socialförsäkringar.
            Vi tycker att de ska fungera på ett bra sätt. Vi vill också att
            de ska förbättras ytterligare. Vårt fokus är just nu på jobb.
          </note>
          <note>
            Den här regeringen jobbar, till skillnad från den förra, på så
            sätt att vi fyra partier försöker komma överens om saker och ting.
            Vi ställer inte ultimatum till varandra utan vi lyfter upp egna
            frågor och sedan diskuterar vi oss samman. I de här debatterna
            fortsätter Lars Leijonborg och andra folkpartister att jobba för
            en bra socialförsäkring därför att vi tycker att det är viktigt.
          </note>
          <note>
            Samma svar blir det för frågan om karensdagar. Jag svarar gärna
            på den frågan också. Vi fyra partier försöker tillsammans forma
            en politik för jobb. I den diskussionen dyker många nya idéer
            upp. Före detta finansministern känner väl till att när Finansdepartementet
            förbereder budgetpropositionen dyker det upp många olika idéer
            från tjänstemännen. Ibland säger man ja, och ibland säger man
            nej.
          </note>
          <note>
            När det gäller karensdagarna har Lars Leijonborg tydligt sagt
            att han ifrågasätter behovet av en sådan reform. Folkpartiet har
            tidigare tydligt framfört att vi inte tycker att karensdagar är
            en bra form av besparing. Jag delar den åsikten, men åtgärder
            för jobb behöver vidtas. Då fungerar de fyra partierna i samarbetet
            så att vi lyssnar på varandra och försöker hitta gemensamma lösningar
            på problemen.
          </note>
          <note type="speaker">
            Anf. 119 PÄR NUDER (s) replik:
          </note>
          <note>
            Fru talman! Det var väl lite halvkvädet. Det var inte direkt
            någon Ture Königson, som gav ett tydligt besked om hit men inte
            längre. Jag håller med Christer Nylander om att man ska vara försiktig
            med att ställa ultimatum i politiken. Men emellanåt måste man
            faktiskt sätta ned foten: Hit men inte längre.
          </note>
          <note>
            Nu har vi en stark utveckling på arbetsmarknaden. Nu har vi urstarka
            offentliga finanser. Om det inte är nu som man ska återställa
            de sociala försäkringarnas legitimitet bland breda tjänstemannagrupper,
            när ska man göra det, Christer Nylander? Det är precis nu ni har
            möjlighet. Jag tror, dessvärre, att Folkpartiet kommer att dra
            det kortaste strået även den här gången. Ni har starka krafter
            i regeringen som inte gillar den generella välfärdspolitiken.
          </note>
          <note>
            När din partivän Tobias Krantz var ute med en icke-nyhet på DN
            Debatt om att ni vill höja taket i sjukförsäkringen gick Stefan
            Attefall ut någon timme senare och sade att det inte blir så.
            Så kommer det heller inte att bli. Ni kommer att dra det kortaste
            strået. Vi har inte fått något besked på den punkten.
          </note>
          <note>
            Låt mig ta upp en annan fråga som Christer Nylander själv var
            inne på, nämligen de ungas situation. Jag sade i mitt inledningsanförande
            att vi kan glädjas åt de nya siffrorna från SCB om att ungdomsarbetslösheten
            har sjunkit. Ändå finns 43 000 arbetslösa ungdomar. Jag måste
            ändå erkänna att utvecklingen går åt rätt håll. Men på en punkt
            i denna brinnande högkonjunktur går det åt fel håll, nämligen
            att antalet långtidsarbetslösa ungdomar ökar procentuellt lavinartat.
            De har ökat med 6 500, samtidigt som den generella ungdomsarbetslösheten
            sjunker. Berätta vad det beror på. Om du inte berättar det i detalj
            kan jag för riksdagens protokoll berätta. Det beror på de neddragningar
            som ni har gjort i arbetsmarknadspolitiken. Ni säger en sak, men
            ni gör en annan sak. Det är de långtidsarbetslösa som får betala
            priset.
          </note>
          <note type="speaker">
            Anf. 120 CHRISTER NYLANDER (fp) replik:
          </note>
          <note>
            Fru talman! Den som lyssnade noga lade märke till att Pär Nuder
            sade att ungdomsarbetslösheten har sjunkit kraftigt. Ändå är det
            skrämmande många, 43 000 människor, som är arbetslösa. Det är
            problemet. Vi övertog en situation där arbetslösheten var hög,
            inte bara för ungdomar utan också för många andra personer på
            arbetsmarknaden.
          </note>
          <note>
            Jag är bekymrad för de ungas situation därför att många av dem
            som var arbetslösa under lång tid mår dåligt nu. Därför inför
            vi nu en jobbgaranti för ungdomar, som vi tror är rätt modell
            för att stärka ungas situation på arbetsmarknaden.
          </note>
          <note>
            Vi får väl se vem som får rätt, Pär Nuder eller jag, i de framtida
            budgetförhandlingarna. Jag är optimist om att Folkpartiet har
            en stark ställning i regeringen, en av fyra. Det visar inte minst
            de framgångar vi har haft med att genomföra skolpolitiken.
          </note>
          <note>
            Precis som Pär Nuder vill jag också få noterat till protokollet,
            att med tanke på att Pär Nuder hela tiden har varnat för överhettning
            har de saker han har tagit upp i replikerna handlat om nya utgifter
            och åter nya utgifter.
          </note>
          <note type="speaker">
            Anf. 121 LARS JOHANSSON (s):
          </note>
          <note>
            Fru talman! Fram tills nu har den ekonomiska utvecklingen varit
            framgångsrik under riksdagsåret. Men jag vill säga tills nu. Nu
            kan man faktiskt fundera på hur det kommer att bli framöver med
            tanke på Riksbankens beslut i dag om att höja reporäntan och prognosen
            som pekar på att räntorna under de kommande åren kommer att öka
            ytterligare. Det beror bland annat på att den borgerliga riksdagsmajoriteten
            förbereder sig för nya ofinansierade skattesänkningar. Men för
            regeringen är det naturligtvis oerhört oroande att man under de
            tolv månaderna sedan maj för ett år sedan då Statistiska centralbyrån
            gjorde en väljarundersökning nu har tappat 8 procent. Det är ett
            och halvt borgerligt parti.
          </note>
          <note>
            Det är inte konstigt att människor har reagerat mot den orättvisa
            politik som regeringen företräder. Man känner inte igen politiken
            från valrörelsen. Framför allt gör man inte det när det gäller
            skattepolitiken. Det märks inte minst på den skattepolitik som
            bär namn från Skattebetalarnas Förening, Timbrohögern och nyliberala
            hökar inom Svenskt Näringsliv. De håller i taktpinnen och önskar
            ännu mer av skattesänkningar för människor med goda inkomster.
          </note>
          <note>
            Nu väntar ytterligare förslag på skattesänkningar. Jag ska nämna
            fyra av dem. Den första handlar om att förmögenhetsskatten nu
            ska avskaffas för de familjer som har en förmögenhet över 3 miljoner
            kronor. Det är de som i fortsättningen inte ska betala någon skatt
            på sin förmögenhet. Dessutom diskuteras i regeringen att införa
            skatteamnesti för obeskattat kapital eller gömt kapital utomlands.
            Jag har ställt frågor till såväl statsministern som Kristdemokraternas
            ledare. Han hade skatteamnesti som en viktig valfråga inför valet
            i höstas. Det senaste beskedet från förra veckan var att det är
            en fråga som diskuteras och att man ska återkomma. Med andra ord
            diskuteras även skatteamnesti i regeringen för människor med stora
            förmögenheter som de har gömda utomlands.
          </note>
          <note>
            Fastighetsskatten ska sänkas kraftigt. Jag har låtit Swedbank
            räkna ut hur mycket det innebär för ett hus med ett taxeringsvärde
            på 5 miljoner kronor i Stockholmsområdet. Det handlar om 35 500
            kronor om året. Detta sker medan 40 procent av landets villaägare
            inte får någon skattesänkning över huvud taget. Däremot får alla
            som säljer ett hus och får en reavinst vara med och betala för
            de kraftiga skattesänkningarna.
          </note>
          <note>
            Regeringen planerar dessutom under mandatperioden att ta bort
            värnskatten. Det leder till att en person med 720 000 i årslön
            får 12 000 kronor mindre i skatt. Samtidigt har regeringen lagt
            fram förslag på, och riksdagen nyligen beslutat om, det mest generösa
            avdragssystemet i Europa för höginkomsttagare som köper hushållstjänster.
            Det är intressant. Samtidigt har de borgerliga partierna talat
            om att förenkla skattesystemet, att det ska bli fler enkla regler.
            Skatteverket har tagit till sig detta och sagt att det ska bli
            enkla regler i framtiden, att fler och fler människor ska kunna
            deklarera med hjälp av IT. Nu tvingas Skatteverket ta fram en
            omfattande broschyr för hur detta nya system med avdragsrätt för
            hushållstjänster ska se ut. Skatteverket har nyligen kommit ut
            med en sådan broschyr, som jag läste häromdagen. Jag läste också
            tidningen Expressen den 18 juni där Lars Lindström skrev följande
            under rubriken Alla vd:ar får råd med skoputsare:
          </note>
          <note>
            Snart halveras kostnaden för barnflickan i källaren i Djursholm,
            städerskan i våningen i Cannes och trädgårdsmästaren till villan
            i Marbella. Men framför allt får näringslivets höjdare äntligen
            råd att anställa en skoputsare.
          </note>
          <note>
            I den trevliga skriften Skatteverkets information om skattelättnader
            för hushållstjänster finns alla detaljer om det nya hushållsavdraget
            som införs 1 juli. En del av reglerna gör att man undrar för vem
            avdraget är ämnat.
          </note>
          <note>
            Alla vet hur viktigt det är för en vd på toppnivå att ha blanka
            dojor och hur svårt det är att få tag i pålitligt folk numera.
            Jag antar att det är därför som regelverket specifikt anger putsning
            av skor som avdragsgillt.
          </note>
          <note>
            Lars Lindström avslutar med följande:
          </note>
          <note>
            Det enda som är något oklart i konstruktionen är hur det kan
            bli fler svenska jobb av att staten subventionerar hushållstjänster
            i utlandet. Om man inte plockar med sig en skoputsare från Sverige,
            förstås.
          </note>
          <note>
            Det är ett exempel på den reaktion som nu finns på det förslag
            som regeringen nyligen har lagt fram och som den borgerliga riksdagsmajoriteten
            har trumfat igenom. Det är fråga om oerhört generösa avdragsvillkor
            för höginkomsttagare som köper hushållstjänster. Det är inte att
            undra på att väljarna drar öronen åt sig och börjar undra vad
            det är för regering vi har fått och vad det var för regering vi
            gav förtroende i höstas.
          </note>
          <note>
            Fru talman! Det finns också ett annat fördelningspolitiskt perspektiv
            på den orättvisa skattepolitiken. Unga människor under 30 år missgynnas
            konsekvent av politiken. Sänkningen av fastighetsskatten gynnar
            främst äldre, som har sin boendekarriär bakom sig. Man tar också
            bort finansieringen av räntestöd och investeringsstöd till nya
            bostäder, vilka i första hand gynnar unga familjer.
          </note>
          <note>
            Borttagandet av förmögenhetsskatten gynnar främst den äldre generationen.
            Åldersgruppen 1930 år utgör närmare 18 procent av befolkningen,
            men betalar bara 1 ½ procent av förmögenhetsskatten. Värnskattens
            borttagande gynnar dem som har gjort inkomstkarriär. Den nyligen
            beslutade höjningen av trafikförsäkringen missgynnar i första
            hand unga förare. Den genomsnittliga höjningen av premien är på
            700 kronor per år, men den är väsentligt högre för den unge bilägaren,
            inte minst i storstadsområdena.
          </note>
          <note>
            Moderaterna lovar nu nya skattesänkningar till låg- och medelinkomsttagarna.
            Det har också framkommit i dagens debatt. Jag har uppfattat det
            som att det blir ungefär 500 kronor i månaden. Men låt er inte
            luras av de blå dunsterna, kom ihåg det! Det var samma diskussion
            i höstas när man skulle sänka inkomstskatterna. Vilka fick betala
            sänkningen? Det fick löntagarna göra själva genom att fackföreningsavgiften
            höjdes och a-kassan blev dyrare och att man inte fick avdragsrätt.
          </note>
          <note>
            Nu är det samma situation igen. Nu talar man om att man ska sänka
            inkomstskatter för låg- och medelinkomsttagare. Vid sidan om frågan
            om vad som händer när det blir högre ränta och högre inflation,
            som gör att det blir mer luft i plånboken i framtiden, handlar
            det nu också om att vara med och finansiera andra systemskiften.
            Ett exempel är frågan om trafikförsäkringen. Det är ett första
            steg som tas nu i år. Nästa steg ska tas nästa år. Då handlar
            det om en fördubbling av trafikförsäkringen. Det blir upp till
            8 000 kronor om året i ökad kostnad för en trafikförsäkring för
            en normal svensk bil. Den typen av kostnadsökningar drabbar naturligtvis
            människor med låg- eller medelinkomst. Dessutom ska man vara med
            och finansiera en andra karensdag. Så det blir inte så mycket
            av de resurserna för vanliga löntagare.
          </note>
          <note>
            Fru talman! Man kan sammanfatta effekten av den förda och planerade
            skattepolitiken på följande sätt. Jag har ett exempel med familjen
            Rikeman, som jag kallar den. De har en villa som är taxerad till
            5 miljoner kronor och en beskattningsbar förmögenhet på 2 miljoner
            kronor. Makarna Rikeman är välavlönade. Mannen tjänar 1,2 miljoner
            kronor om året. Hustrun tjänar 720 000 kronor om året. Familjen
            köper hushållstjänster för 200 000 kronor om året. Med borttagandet
            av värnskatten blir den sammanlagda skattesänkningen 212 640 kronor
            om året. Det är lika mycket som en välavlönad yrkesarbetare har
            i disponibel inkomst efter skatt om året. Det är en blå fördelningspolitik.
          </note>
          <note>
            Det är den orättvisa skattepolitiken som människor reagerar mot
            och har fått upp ögonen för. Vi är naturligtvis som socialdemokrater
            oerhört upprörda över att riksdagsmajoriteten utan hänsyn till
            viktiga principer om skatt efter bärkraft och breda skattebaser
            river upp den ena skatten efter den andra. Det finns heller inget
            helhetsperspektiv på konsekvenserna av den förda skattesänkarpolitiken.
            Man kan exempelvis ställa sig frågan hur välfärden ska finansieras
            vid en lågkonjunktur.
          </note>
          <note>
            Avslutningsvis vill jag därför säga att vi socialdemokrater vill
            föra en skattepolitik efter bärkraft. Vi kommer att finansiera
            en bra välfärd för alla i både låg- och högkonjunktur. Så tar
            vi ansvar för Sverige.
          </note>
          <note>
            Jag yrkar bifall till reservationerna 1, 4 och 9.
          </note>
          <note>
            (Applåder)
          </note>
          <note>
            I detta anförande instämde Christin Hagberg, Hans Olsson, Raimo
            Pärssinen och Britta Rådström (alla s).
          </note>
          <note type="speaker">
            Anf. 122 MARIE ENGSTRÖM (v):
          </note>
          <note>
            Fru talman! Alliansen har under det första regeringsåret ideligen
            pratat om att man ska sänka skatten för låg- och medelinkomsttagare.
            Det är de som ska bli vinnare på alliansens politik. Men när man
            gör bokslut över vad ni hittills har åstadkommit i alliansen är
            det personer med stora förmögenheter som har blivit de verkliga
            vinnarna. Sjuka, arbetslösa och ensamföräldrar är exempel på människor
            som i stället har fått se sin ekonomi gröpas ur. Dessutom har
            inkomstskillnaderna mellan män och kvinnor ökat under alliansens
            regeringsår. Och som om detta inte var nog är det kanske ytterligare
            karensdagar i antågande.
          </note>
          <note>
            Förslagen i vårbudgeten har egentligen inte inneburit någon kursändring.
            Nu eldar alliansen på ytterligare med slopad förmögenhetsskatt,
            omlagd fastighetsskatt, avdrag för hushållstjänster, införande
            av trafikförsäkringsskatter och en avisering om ett ytterligare
            jobbskatteavdrag. Inte nog alltså med att villaägarna i högtaxerade
            områden gör ett jätteklipp. Man kan dessutom få någon som klipper
            häcken eller en grillmästare som är subventionerad av staten.
            Skulle man ha en villa utomlands gäller statens erbjudande även
            där.
          </note>
          <note>
            Alliansen har hittills kört med en väldigt tydlig retorik. Företagande
            och arbete ska gynnas och utanförskapet ska minskas. Men det ni
            i praktiken har lyckats med är en rejäl omfördelning av förmögenheter
            till människor som redan är välbeställda. Min fråga till alliansens
            företrädare blir: På vilket sätt menar ni att just sänkta egendomsskatter
            och subventioner till rika människor skulle skapa fler jobb?
          </note>
          <note>
            Och inte nog med det: Alliansens fastighetsskatteomläggning innebär
            en gigantisk omfördelning, där storstadsområdena blir vinnare.
            I det fallet talar statistiken sitt tydliga språk. Stockholmsområdet
            och andra storstadsområden gynnas, medan till exempel Värmland,
            Gävleborg, Norrbotten, Västerbotten och Jämtland missgynnas. Majoriteten
            av vanliga villaägare med normala hus och låg fastighetsskatt
            blir egentligen förlorare. De ska med den höjda reavinstskatten
            betala det som ägarna till de dyra husen vinner på omläggningen.
          </note>
          <note>
            Sänkta fastighetsskatter eldar också på huspriserna. Att kapitaliseringseffekten
            har lurat bakom hörnet har vi varit medvetna om hela tiden. Nu
            kommer den att bli en realitet. Tillsammans med regeringens övriga
            förslag är risken stor att detta eldar på och att vi får en högre
            inflation. Till och med OECD tycker att fastighetsskatten i Sverige
            egentligen inte är speciellt hög internationellt sett.
          </note>
          <note>
            Att alliansen nu vill ta bort kapitalskatter är väl ett tecken
            på att det är den gamla vanliga högern som är konstruktören bakom
            regeringspolitiken. Jag kommer ihåg budskapet under valrörelsen
            från de borgerliga riksdagsledamöterna i mitt hemlän. Då fick
            jag höra högtidliga deklarationer om att resurser till infrastruktur
            och landsbygdsutveckling var det som gällde. Vart har de pengarna
            tagit vägen? När de rika har fått sitt är det förstås inget över
            till infrastruktur, utbildningssatsningar och annat som är viktigt
            för välfärd och företagande.
          </note>
          <note>
            Ni gör också ett stort nummer av satsningar på småföretag och
            sänkta arbetsgivaravgifter för att ge unga människor jobb. Men
            enligt LO-tidningen skulle en sådan sänkning av arbetsgivaravgifterna
            till exempel ge McDonalds ett rejält tillskott. Man pratar om
            uppåt 50 miljoner kronor. Det som är kanske mest uppseendeväckande
            är att stödet kan ges utan att man ställer några som helst krav
            på att man ska anställa unga människor. Man får stödet, och sedan
            kan man göra vad man vill. Man kan till exempel öka vinsten.
          </note>
          <note>
            McDonaldspengarna verkar inte vara något annat än en praktfull
            felsatsning. Det är egentligen ett tydligt exempel på det som
            vi ibland med skattespråk kallar dödviktskostnad. Tror verkligen
            alliansen att rena subventioner till företag skulle minska ungdomsarbetslösheten?
            Hade det inte varit bättre att satsa pengarna på arbetsmarknadsutbildning
            riktad till ungdomar som står utanför arbetsmarknaden?
          </note>
          <note>
            När det var partiledardebatt häromveckan lyssnade jag på vad
            näringsministern sade. Hon sade att alliansregeringen gigantiskt
            har förbättrat företagsklimatet, för att referera henne. Sedan
            räknade hon upp en lång rad åtgärder. Det handlade om reformering
            av 3:12-regler, att ta bort sjuklöneansvar, som hon uttryckte
            det, och att råda bot på regelkrånglet.
          </note>
          <note>
            Kan ni i alliansen verkligen säga att det ni hittills har gjort
            är gigantiskt? Jag tycker att det har varit ganska klent med förslagen.
            Både företagare och deras organisationer tycker samma sak. Kritiken
            har inte låtit vänta på sig. Man har inte förenklat tillräckligt.
          </note>
          <note>
            Kritiken mot era höjda arbetsgivaravgifter har heller inte varit
            nådig, för att inte tala om de uteblivna forskningssatsningarna
            inom ramen för Forska och väx. Det har tydligen inte funnits någon
            politisk vilja att rätta till de misstagen som man redan har gjort
            där.
          </note>
          <note>
            Reformering av 3:12-reglerna påbörjade vi förra mandatperioden
            i samarbetet mellan Miljöpartiet, Vänsterpartiet och Socialdemokraterna.
          </note>
          <note>
            Inte har man väl tagit bort sjuklöneansvaret, som näringsministern
            säger. Det var medfinansieringen som man tog bort. Det var i och
            för sig okej. Men från Vänsterpartiets sida menar vi att även
            sjuklöneperioden skulle kunna tas bort för de mindre företagen.
            Det tror vi kanske skulle gynna unga människors möjligheter att
            komma in på arbetsmarknaden. Vi tror att det skulle ge både nöjda
            företagare och fler människor i arbete.
          </note>
          <note>
            Det vi tycker är okej är att ni har ändrat momsredovisningsperioden
            för mindre företag. Ändå måste man kanske ge de företag en känga
            som agerat på ett sådant sätt att de mindre företagen har hamnat
            i en ansträngd likviditetssituation. Egentligen tycker jag att
            näringslivet självt kunde ha löst problemet. Men nu har vi löst
            det åt de mindre företagen.
          </note>
          <note>
            Fru talman! För en vecka sedan debatterade vi miljöfrågor i skatteutskottet.
            Det var ett utlåtande till regeringen om en grönbok som avsåg
            marknadsbaserade styrmedel inom miljöpolitiken. Det var ett väldigt
            bra innehåll i den grönboken tyckte vi från Vänsterpartiets sida.
          </note>
          <note>
            Det som var roligt var att vi egentligen från alla partier var
            helt eniga om de åtgärder som fanns med där. Det vi var eniga
            om var att det är nödvändigt med en miljöskattereform med skatteväxling
            och en ökning av koldioxidskatterna.
          </note>
          <note>
            När det gäller handeln med utsläppsrätter var vi eniga om att
            vi måste ställa mycket större krav på systemet. Utsläppsbubblorna
            ska bli mindre samtidigt som utsläppsrätterna ska auktioneras
            ut. Vi var överens om att stimulera företag att använda miljövänlig
            teknik och att skydda den biologiska mångfalden.
          </note>
          <note>
            I mångt och mycket kan man tycka att det innebär en kursändring
            från alliansens sida. Jag vill ställa en fråga till alliansens
            företrädare. När får vi se de konkreta förslagen? Kommer de i
            höstbudgeten? På vilket sätt kommer ni nu att ta ert ansvar tillsammans
            med oss i miljöfrågorna och i klimatfrågorna?
          </note>
          <note>
            Debatten har satt tydliga spår här i kammaren. Nu har vi på något
            sätt kommit in i en ny tidräkning när det gäller miljö- och klimatfrågorna.
            Nu är det upp till bevis från alliansens sida. Nu är det inte
            bara vackra ord som gäller. Nu gäller det också att komma med
            de konkreta förslagen.
          </note>
          <note>
            Fru talman! Jag står bakom de bifallsyrkanden som Ulla Andersson
            tidigare har gjort i den här debatten.
          </note>
          <note type="speaker">
            Anf. 123 HELENA LEANDER (mp):
          </note>
          <note>
            Fru talman! Jag tänkte ta vid där Marie Engström slutade i den
            angenäma debatten om ekonomiska styrmedel i miljöpolitiken som
            vi hade i förra veckan. Utskottet var rörande enigt om att vi
            behöver ekonomiska styrmedel i miljöpolitiken. Samma partier som
            i valrörelsen talat om behovet av sänkta bensinskatter skrev plötsligt
            under på att koldioxidskatten är det mest effektiva sättet att
            minska utsläppen. Det var en glädjande omsvängning.
          </note>
          <note>
            Till och med det parti som sagt rakt ut att miljö inte är någon
            prioriterad fråga börjar kanske inse att vi inte kan blunda för
            miljöproblemen. De partier som gärna sjunger marknadens lov börjar
            kanske inse att vi faktiskt kan utnyttja marknadens krafter och
            genom ekonomiska styrmedel kan se till att det blir lönsamt att
            vara miljövänlig.
          </note>
          <note>
            Tyvärr ser vi inte mycket av den omsvängningen i den ekonomiska
            vårpropositionen. Bortsett från en miljöbilsbonus som blir ett
            slag i luften utan en tydlig prisskillnad mellan fossila och förnybara
            drivmedel lyser de ekonomiska styrmedlen med sin frånvaro.
          </note>
          <note>
            Det kanske man inte ska lasta skatteutskottets majoritet för.
            Vårpropositionen kom trots allt före utskottets utlåtande om styrmedlen.
            Kanske har man ändrat uppfattning sedan dess. Det är i så fall
            mycket välkommet. Jag kan bara inte låta bli att tycka lite synd
            om utskottets majoritet som blir tvungen att rösta för en budget
            som saknar de ekonomiska styrmedel som man nu talar så positivt
            om.
          </note>
          <note>
            Eller tvungna och tvungna, det finns förstås alternativ. Som
            av ett lyckligt sammanträffande har Miljöpartiet tagit fram en
            reservation som innehåller en hel del av de ekonomiska styrmedlen.
            Vi kombinerar höjda skatter på miljöområdet med sänkta skatter
            på arbete. Det är både sänkta inkomstskatter för låg- och medelinkomsttagare
            och sänkta arbetsgivaravgifter.
          </note>
          <note>
            Miljöskatterna inriktas främst på transportområdet. Det är där
            vi ser en oroväckande ökning av koldioxidutsläppen. Ska vi få
            människor att köra på biobränsle räcker det inte med en miljöbilsbonus.
            Om miljöbilen verkligen ska köras på biobränsle måste det vara
            billigare än att köra med fossilt bränsle.
          </note>
          <note>
            Därför föreslår vi höjda skatter på bensin och diesel. I motsats
            till miljöbilsbonusen bidrar det inte bara till en övergång till
            fler miljöbilar utan också till mer bränslesnåla bilar och minskade
            transporter överlag. Kombinerar man det dessutom med en kilometerskatt
            för lastbilar kan vi verkligen börja se resultat.
          </note>
          <note>
            Så sent som i går kom Naturvårdsverket med en rapport där man
            hade tittat på olika styrmedel på transportområdet. Man såg att
            en kilometerskatt och höjda drivmedelsskatter skulle kunna minska
            koldioxidutsläppen med 477 000 ton. Det är inte så illa. Dessutom
            skulle sysselsättningen öka.
          </note>
          <note>
            Vi har också en hel del gamla godingar på styrmedelsområdet som
            jag inte ska gräva ned mig alltför djupt i. Jag tror ändå att
            vi kan konstatera att det finns ett budgetalternativ där miljöåtgärderna
            inte bara handlar om vackra ord utan också om kraftfulla verktyg.
          </note>
          <note>
            Jag förväntar mig förstås inte att majoriteten ska svälja allt
            det med hull och hår. Men jag förväntar mig faktiskt att vi kommer
            att få se lite mer av ekonomiska styrmedel i höstens budget. Skulle
            det vara så att ni lånar något förslag från oss är det helt okej.
          </note>
          <note>
            Fru talman! Jag tänkte nu bli en sådan där gnällig oppositionspolitiker
            och klaga på alliansens fördelningspolitik. Det har redan väldigt
            förtjänstfullt gjorts i den här debatten. Jag ska därför inte
            bli jättelångrandig.
          </note>
          <note>
            Man kan konstatera att av de skattesänkningar som genomförs med
            vårpropositionen går nästan hälften till den tiondel som redan
            tjänar mest. Det är inte en vettig fördelningspolitik. Visst finns
            det problem med både förmögenhetsskatten och fastighetsskatten.
            Men dem löser man inte med detta formidabla penningregn över dem
            som redan har mycket.
          </note>
          <note>
            Ska man göra någonting åt förmögenhetsskatten ska det finansieras
            av just de förmögna. Ska man göra någonting åt fastighetsskatten
            får man göra det på ett ansvarsfullt sätt som inte skapar olyckliga
            fördelningseffekter eller minskar rörligheten på bostadsmarknaden.
          </note>
          <note>
            Vi tycker inte att det är rimligt att de största skattesänkningarna
            går till dem som redan har. Därför säger vi nej till regeringens
            slopade förmögenhetsskatt och omgjorda fastighetsskatt.
          </note>
          <note>
            Jag säger omgjorda och inte slopade fastighetsskatt. Den vanliga
            människan med ett vanligt hus kommer snart att inse att det att
            man byter namn till avgift egentligen inte innebär att man får
            lägre skatt.
          </note>
          <note>
            Även jobbskatteavdraget går framför allt till dem som redan tjänar
            mycket. Det blir lite konstigt om man säger att det ska vara lönsamt
            att gå från bidrag till arbete och därför genomför de största
            skattesänkningarna för dem som redan tjänar mycket. De tjänar
            redan i dag på att gå från bidrag till arbete.
          </note>
          <note>
            Vi föreslår därför att man trappar ned jobbskatteavdraget för
            dem som tjänar över 20 000 kronor i månaden. På så sätt får vi
            råd att finansiera reformer som går till dem som missgynnas av
            regeringens politik.
          </note>
          <note>
            Jag skulle kunna fortsätta en bra stund till. Men jag tror att
            det redan nu står ganska klart att det finns ett huvudalternativ
            till regeringens icke-politik på miljöområdet och regeringens
            omvända Robin Hood-politik på fördelningsområdet. Det vill jag
            rösta för. Därför yrkar jag bifall till reservation nr 3.
          </note>
          <note type="speaker">
            Anf. 124 LENNART HEDQUIST (m):
          </note>
          <note>
            Fru talman! Jag yrkar bifall till finansutskottets förslag i
            betänkande FiU20. Jag ska beröra några skattefrågor.
          </note>
          <note>
            Inledningsvis kan jag notera att den regering vi har nu lägger
            fram många viktiga förslag på skatteområdet. Det råder ingen tvekan
            om att skattepolitiken successivt förändras. Den förändras på
            ett sätt som är gynnsamt för hela landet. Jag ska återkomma till
            det.
          </note>
          <note>
            Detta innebär att skatteutskottets roll har blivit extra betydelsefull
            denna mandatperiod. Det är utskottet som kommer att granska de
            olika skattelagarnas utformning. Där har vi en betydelsefull uppgift,
            och där har vi också möjligheter att när goda skäl framkommer
            påpeka förhållanden och få till stånd förändringar.
          </note>
          <note>
            Regeringens politik har haft en inriktning på att framför allt
            göra det mer lönsamt att vara i arbete. När de åtgärderna kommer
            till stånd är vi samtidigt i en arbetsmarknadssituation där fler
            verkligen kan få jobb. Det är också vad som nu har inträffat.
          </note>
          <note>
            Innebörden av regeringens politik har blivit att fler är i arbete,
            fler betalar skatt och färre är hänvisade till bidragssystemen.
            Det är ur samhällsekonomisk och statsfinansiell synpunkt en viktig
            effekt, för då får staten större resurser att kunna bedriva till
            exempel skola, omsorg och utbildning och satsa på viktiga samhällsområden.
            Men det skapas också ett utrymme för skattesänkningar som kommer
            alla till del.
          </note>
          <note>
            Den andra inriktningen av regeringens politik har varit att ta
            bort skadliga skatter skatter som är skadliga för hela landet.
            I det avseendet är det oerhört viktigt att förmögenhetsskatten
            kan slopas. Det råder förbluffande stor enighet bland ekonomer
            och bland betraktare av skattepolitik i olika länder om att det
            är viktigt att slopa förmögenhetsskatten. Många socialdemokrater
            har också uttalat genom åren att det är betydelsefullt.
          </note>
          <note>
            Nu kommer det avskaffandet. Det är inte för att gynna några få
            utan det är för att detta är en skadlig skatt. När den tas bort
            är det bra för hela landet och därmed bra för alla dess invånare.
          </note>
          <note>
            Socialdemokraterna gjorde ett selektivt borttagande av förmögenhetsskatten
            för de allra rikaste. Men vi tar bort förmögenhetsskatten för
            alla, och det kommer att ha gynnsamma effekter.
          </note>
          <note>
            Jag noterar nu att LO-ekonomen Dan Andersson framhåller betydelsen
            av att få en överenskommelse över blocken som bland annat skulle
            leda till att tanken på att återinföra förmögenhetsskatten skulle
            kunna skrinläggas. I det avseendet har han rätt. När Socialdemokraterna
            luftar tankar på att återinföra någon form av förmögenhetsskatt
            är det möjligen det som skulle kunna leda till att effekten av
            borttagandet av förmögenhetsskatten inte slår igenom fullt ut.
            Det är klart att många människor som planerar sin ekonomi, inte
            minst de som har kapital i utlandet, måste känna en säkerhet när
            det gäller att denna skatt nu är borta i Sverige och att kapital
            kan återvända, till exempel.
          </note>
          <note>
            Det är viktigt att ta bort skadliga skatter även om det ligger
            i sakens natur att det inte alltid får gynnsamma fördelningseffekter
            på kort tid när man tar bort skadliga skatter. Men det får gynnsamma
            fördelningseffekter på lång sikt eftersom det är bra för hela
            landet.
          </note>
          <note>
            Det tredje som är viktigt och som regeringen har sett som en
            uppgift som den hade ett tydligt väljarmandat för är att förändra
            den nuvarande statliga fastighetsskatten. Det beror på att den
            skatten har upplevts som orättvis och illegitim. Den förutvarande
            socialdemokratiske statsministern Göran Persson tillstår detta.
            Han är öppen med det när han säger att Socialdemokraterna förlorade
            valet på grund av fastighetsskatten. Jag tror kanske att det fanns
            andra ingredienser som var nog så betydelsefulla. Men det låg
            naturligtvis en sanning i detta; fastighetsskattens konstruktion
            upplevdes som illegitim. Därför var och är det nödvändigt att
            förändra den.
          </note>
          <note>
            Regeringen lägger nu fram ett förslag till hösten som kommer
            att innebära att fastighetsskattens konstruktion i grunden förändras.
            Samtidigt sker finansieringen inom ramen för boendebeskattningen.
            Jag tror att det är betydelsefullt att alla vässar sina argument
            när det nu inom någon vecka eller så kommer ut en promemoria om
            exakt hur det här ska gå till. Då kan vi se om det finns bättre
            vägar att finansiera en del av den tentativt föreslagna finansieringen.
            Det kanske till exempel är olyckligt, vilket skatteutskottet har
            framhållit, att höja reavinstskatten så dramatiskt som grundförslaget
            innebär. Det finns andra möjligheter att åstadkomma en finansiering
            som är både gynnsam och rättvis för helheten.
          </note>
          <note>
            Dessa dagar råkar det vara ettårsjubileum för Socialdemokraternas
            införande av sin sista skatt, nämligen förbränningsskatten på
            avfall. Jag är övertygad om att den socialdemokratiska regeringen
            egentligen inte tyckte att det var en särskilt bra skatt att införa.
            Den hade en konstruktion som innebar en starkt regressiv skatt
            på hushållen. Det har bara inneburit att de vanliga hushållen
            i vårt land har fått höjda sophämtningstaxor.
          </note>
          <note>
            Som vi skriver i skatteutskottets betänkande torde det råda fullständig
            enighet om att den här skatten, som påstods motiveras av miljöskäl,
            undergräver legitimiteten i hela systemet. Den har ju inte kunnat
            konstrueras på så sätt att den har några mätbara effekter, utan
            den har endast blivit just en pålaga för hushållen.
          </note>
          <note>
            Till detta vill jag framföra att skatten har fått en direkt negativ
            miljöeffekt på grund av konstruktionen. Vad som nu händer är att
            sopbilar med detta avfall åker kors och tvärs i landet. Sopbilar
            åker från Uppland upp till Sundsvall för att förbränna avfall
            där samtidigt som annat avfall åker ned från Dalarna, Hälsingland
            och Gästrikland till Uppsala för att förbrännas där. Det enda
            det leder till är en negativ miljöeffekt på grund av det transportarbete
            som denna skatt innebär. Den har ändå inte konstruerats med några
            sådana miljöeffekter.
          </note>
          <note>
            Jag tar upp detta inte bara därför att det är ettårsjubileum
            av en fullständigt onödig skatt utan därför att regeringen nu
            har att ta ställning till om man inte kan slopa skatten helt och
            hållet och i stället införa någon bättre miljöstyrande skatt.
            Jag hoppas att regeringen kommer fram till just detta att man
            kan ta goda skäl till att förändra även mindre skatter inom ramen
            för alla de skatter som vi har i vårt land.
          </note>
          <note type="speaker">
            Anf. 125 LARS JOHANSSON (s) replik:
          </note>
          <note>
            Fru talman! Jag tycker att det är frapperande att lyssna till
            skatteutskottets ordförande Lennart Hedquist. Han talar hela tiden
            om skadliga skatter. Han diskuterar över huvud taget inte varför
            vi behöver skatter för olika ändamål. Om man kan sin historia
            så vet man att förmögenhetsskatten infördes för ungefär 60 år
            sedan för att finansiera barnbidraget. Det var den dåvarande finansministern
            Ernst Wigforss som argumenterade för att de med goda inkomster
            skulle vara med och finansiera för barnfamiljer.
          </note>
          <note>
            Den typen av kopplingar finns alltid mellan olika skatter. Om
            man inte för fram den pedagogiken till folk vill man inte betala
            en utgift som man inte upplever att vi har glädje av i något annat
            avseende.
          </note>
          <note>
            Regeringen talar också precis som Lennart Hedquist. Skatter ska
            bort. De är farliga, de är inte nödvändiga och så vidare. Det
            är lätt att föra den agitationen när vi har en stark ekonomisk
            tillväxt. Men vi kan så småningom komma i ett läge där vi har
            en lågkonjunktur och där statens finanser inte är desamma som
            just nu. Då kommer problemen att bli mångfaldigt större om man
            inte har några skatter som kan finansiera den gemensamma välfärden.
          </note>
          <note>
            Jag vill avslutningsvis ställa en fråga till Lennart Hedquist.
            Anser inte även Lennart Hedquist att det är besvärande med den
            skattepolitik som nu presenteras och som jag presenterade ett
            exempel på där familjen Rikeman får en skattesänkning på totalt
            drygt 212 000 kronor om året? Det är inte det som de borgerliga
            partierna för ett år sedan önskade väljarnas förtroende för.
          </note>
          <note type="speaker">
            Anf. 126 LENNART HEDQUIST (m) replik:
          </note>
          <note>
            Fru talman! Man kan gå tillbaka till den förra mandatperioden.
            Då kunde vi ställa den typen av frågor till Socialdemokraterna:
            Anser ni inte det vara besvärande att ni har lagt fram förslag
            som innebär jättestora skattesänkningar för miljardfamiljerna
            i vårt land?
          </note>
          <note>
            Om vi nu inte ska vara alltför populistiska vill jag säga att
            det är klart att förmögenhetsskatten inte har varit skadlig genom
            åren. Förmögenhetsskatten har, bland annat ur fördelningspolitisk
            synpunkt, kanske varit en legitim skatt under en väldigt lång
            följd av år, framför allt samtidigt som det fanns förmögenhetsskatter
            i andra länder. Men sedan kommer man plötsligt till ett läge där
            andra länder har slopat förmögenhetsskatten och förmögenhetsskatten
            leder till att stora summor pengar rinner ut från vårt land för
            att arbeta i andra länder. Då måste man fundera på om det inte
            är bra för hela landet, för alla i vårt land, att ta bort en sådan
            skatt som så uppenbart är skadlig för folkhushållet, även om den
            har framräknade fördelningspolitiska effekter. Självfallet har
            den det, men jag tror att det råder en ganska stor enighet, som
            jag sade, om att den just nu tillhör de skatter som är direkt
            skadliga.
          </note>
          <note>
            Sedan är det en självklarhet att jag tycker att väldigt många
            skatter är betydelsefulla, framför allt för att de ska finansiera
            den välfärd som vi bygger vårt välfärdssamhälle på.
          </note>
          <note type="speaker">
            Anf. 127 LARS JOHANSSON (s) replik:
          </note>
          <note>
            Fru talman! Problemet är bara att den förmögenhetsskatt på 5
            miljarder som vi för närvarande har ska tas bort enligt vad som
            nu står i regeringens vårproposition. Men detta finansieras inte
            fullt ut. Det är det jag tycker är bekymmersamt. Riksbanken höjer
            räntan för att kyla ned ekonomin, och då presenterar regeringen
            förslag på skattesänkningar som inte är fullt ut finansierade.
            Det är den ena sidan av saken.
          </note>
          <note>
            Den andra sidan av saken som gäller förmögenhetsskatten är att
            visst finns det människor som har kapital utomlands. Många av
            dem som har kapital utomlands äger svenska företag, men de äger
            dem genom att de har placerat sina pengar i skatteparadis utomlands.
            Jag har förstått att det är därför som Kristdemokraterna och nuvarande
            statsrådet Göran Hägglund säger att för att få tillbaka det kapitalet,
            för att det ska vara någon poäng med att ta bort förmögenhetsskatten,
            måste man också införa en skatteamnesti. Då är min fråga till
            Lennart Hedquist: Kommer ni att presentera en proposition i höst
            som innehåller förslag på att införa en skatteamnesti för de människor
            som har gömt kapital utomlands eller kanske till och med har glömt
            att skatta för det?
          </note>
          <note type="speaker">
            Anf. 128 LENNART HEDQUIST (m) replik:
          </note>
          <note>
            Fru talman! Lars Johansson vet väldigt väl att det inte pågår
            något arbete i Regeringskansliet med syfte att skapa en amnesti
            i samband med borttagandet av förmögenhetsskatten på samma sätt
            som det inte pågick något arbete i Regeringskansliet under socialdemokratisk
            ledning för att skapa en skatteamnesti i samband med att man tog
            bort arvs- och gåvobeskattningen. När en skatt försvinner ägnar
            sig vårt skatteverk framför allt åt att handlägga den skattelagstiftning
            som är aktuell. Någon skatteamnesti finns alltså inte se fram
            emot.
          </note>
          <note>
            Men däremot tycker jag att det är allvarligare att Socialdemokraterna,
            genom att hänge sig åt tankar på att återinföra förmögenhetsskatten,
            möjligen kan åstadkomma att effekten av borttagandet av förmögenhetsskatten,
            detta att kapital rinner tillbaka till landet, försvåras. En och
            annan kan, felaktigt förvisso, tro att Socialdemokraterna åter
            ska komma i regeringsställning och då också återinföra förmögenhetsskatten.
          </note>
          <note>
            Lars Johansson har tidigare tagit upp en rad smärre sidoeffekter
            av förslag på att ändra i skattelagstiftningen där EU-regler gör
            att vi att måste åstadkomma att reglerna blir möjliga att hänföra
            till hela Europa. Det viktiga är att se till helheten när man
            ändrar i skattelagar. Ger det goda effekter för hela landet? Det
            är utifrån detta som vår regering arbetar.
          </note>
          <note type="speaker">
            Anf. 129 MARIE ENGSTRÖM (v) replik:
          </note>
          <note>
            Fru talman! Jag har ett par frågor till Lennart Hedquist, och
            jag ställde några frågor från talarstolen också.
          </note>
          <note>
            Den första gäller inkomstskatterna. Ni säger hela tiden att ni
            vill gynna låg- och medelinkomsttagare med era förslag. Jag vill
            höra om Lennart Hedquist verkligen tycker att ni gör det. Alla
            fördelningsanalyser vi får läsa vittnar ju om någonting helt annat.
          </note>
          <note>
            Min andra fråga rör fastighetsskatten. Lennart Hedquist säger
            att er skattepolitik ska gynna hela landet, men när man tittar
            på er fastighetsskatteomläggning tycker jag att man ganska klart
            och tydligt kan se ett annat mönster. Jag tycker alltså inte att
            det stämmer.
          </note>
          <note>
            En professor som heter Sven Olof Lodin har skrivit en intressant
            debattartikel i Dagens Nyheter där han väldigt hårt kritiserar
            ert förslag till höjning av reavinstskatten som ett sätt att betala
            den här skattesänkningen i Danderyd, Djursholm och liknande ställen.
            Vad säger Lennart Hedquist om det?
          </note>
          <note>
            Det är inte bara den kritiken som Sven Olof Lodin tar fram. Han
            pratar också om någonting som Vänsterpartiet har tagit upp förut,
            nämligen de uppskov med reavinstskatten som man kan få när man
            byter bostad. Han menar att i framtiden skulle man lika gärna
            kunna slopa den här typen av uppskov. Vi bygger egentligen ett
            stort berg med vinster som egentligen aldrig blir beskattade eller
            blir beskattade efter väldigt många år.
          </note>
          <note>
            När jag lyssnade på Lennart Hedquists anförande lät lite grann
            som om Lennart Hedquist slirade i de här frågorna och kanske har
            några andra idéer. Har Vänsterpartiets idéer slagit rot någonstans
            hos alliansen?
          </note>
          <note type="speaker">
            Anf. 130 LENNART HEDQUIST (m) replik:
          </note>
          <note>
            Fru talman! Nej, det är nog inte Vänsterpartiets idéer som slår
            rot. Men Sven Olof Lodin är en mycket kompetent och kunnig professor
            i skatterätt som har intressanta förslag. När man gör denna stora
            omläggning av fastighetsskatten bör man titta på olika sidoeffekter.
            I det ingår naturligtvis nivån på reavinstbeskattningen. I det
            ingår hur man stimulerar människor som inte behöver skjuta upp
            skatten att betala den. Då är tanken på ränteläggning eller avgift
            på uppskov någonting som kan övervägas.
          </note>
          <note>
            Jag är övertygad om att nu, när den promemoria som vi har om
            fastighetsbeskattningen går ut på remiss, kan väldigt många komma
            med intressanta synpunkter. Jag hoppas att regeringen noggrant
            överväger olika förslag till finansiering.
          </note>
          <note>
            Beträffande fördelningseffekter som Marie Engström är inne på
            är det bara att konstatera att regeringens skattepolitik är utomordentligt
            förmånlig för låg- och medelinkomsttagare när det gäller inkomst
            av arbete. Det är ju det vi har lagt krutet på! Det är de skattesänkningarna
            som är stora för vanliga människor.
          </note>
          <note>
            Sedan är det ju alldeles självklart att drar man in effekter
            av fastighetsskatteomläggningen eller borttagandet av förmögenhetsskatten
            som är helt andra frågor får man ju den typen av effekt där, men
            man ska inte blanda ihop effekterna. För vanliga människor är
            det viktigt att frukten av eget arbete i vanliga inkomstlägen
            blir större. Det är vad vi har åstadkommit och vad vi kommer att
            fortsätta att åstadkomma med utvidgningen av jobbskatteavdraget.
          </note>
          <note type="speaker">
            Anf. 131 MARIE ENGSTRÖM (v) replik:
          </note>
          <note>
            Fru talman! Självklart är det viktigt att ha ett jobb. Vi har
            aldrig påstått någonting annat. Min fråga var snarare av följande
            karaktär: Underkänner Lennart Hedquist de fördelningsanalyser
            som ligger till grund för de påståenden som vi och även andra
            partier för fram i debatten? Det är lite grann det diskussionen
            handlar om.
          </note>
          <note>
            Låt mig återgå till fastighetsskatten. Vi menar att här finns
            ett stort berg av vinster som många gånger kanske inte ens blir
            beskattade. Vi har fört fram det i tidigare debatter och då bara
            fått till svar att det inte ska införas någon flyttskatt. Vi menar
            att handlar det om en reavinst ska den också beskattas.
          </note>
          <note>
            Nu har en professor lyft fram detta i en DN-artikel, och då blir
            frågan genast väldigt mycket mer intressant. Man börjar från alliansens
            sida att slira när det gäller detta, och man tycker att någonting
            måste göras.
          </note>
          <note>
            Det är intressanta tankegångar, och det är framför allt en rättvisefråga,
            för många menar att det system vi har i dag med uppskov många
            gånger kan leda till inlåsningseffekter. Det kan vara svårt för
            unga människor att ta sig in på den typen av bostadsmarknad och
            så vidare. Vi känner till hela problematiken, som också finns
            i utlandet, med att byta fastigheter. Den frågan är väl egentligen
            inte riktigt klar.
          </note>
          <note>
            Eftersom jag har en liten stund kvar tänkte jag också upprepa
            en annan fråga som jag ställde från talarstolen. Det är en konkret
            fråga: På vilket sätt skapar sänkta kapitalskatter fler jobb?
          </note>
          <note>
            Ni för en diskussion om att sänkt skatt på arbete skulle skapa
            fler jobb, men på vilket sätt skulle sänkta kapitalskatter ge
            fler jobb?
          </note>
          <note type="speaker">
            Anf. 132 LENNART HEDQUIST (m) replik:
          </note>
          <note>
            Fru talman! Jag tror att Marie Engström egentligen vet svaret
            på den frågan. Sparande skapar välstånd, och en bra kapitalbildning
            leder i sig till ökat välstånd i ett land och skapar mer jobb.
            Om detta tror jag att vi inte behöver tvista.
          </note>
          <note>
            Marie Engström vet ju väl att vi från skatteutskottet redan innan
            Sven-Olof Lodin kom med sin artikel har efterlyst alternativa
            finansieringsmöjligheter för omstruktureringen av fastighetsskatten.
          </note>
          <note>
            Jag har själv pekat på tre olika ingredienser varav en är just
            att man avgiftsbelägger uppskov, alltså skattekrediten. Därmed
            skulle man kunna få effekten att fler som har möjlighet betalar
            det uppskovet. Sedan kan man naturligtvis tänka sig att man får
            se över hela detta med uppskovsmöjligheterna och i vilka situationer
            man ska ha rätt till sådant uppskov.
          </note>
          <note>
            Det som vi har fått väljarnas mandat för i samband med valet
            är dock att omedelbart åstadkomma de förändringar av fastighetsskatten
            som gör den mer legitim för alla. Den löper ju amok nu med taxeringsvärden,
            och den upplevs som väldigt orättvis. Det är det som nu ska åtgärdas.
          </note>
          <note>
            Sedan finns det naturligtvis möjligheter att ändra på andra sätt
            i skattelagstiftningen också. Förändring av ett skattesystem är
            ju en process där man inte kan göra allt på en gång.
          </note>
          <note type="speaker">
            Anf. 133 HELENA LEANDER (mp) replik:
          </note>
          <note>
            Fru talman! Lennart Hedquist hävdar envist att förbränningsskatten
            inte har fått några miljöeffekter. Jag skulle väldigt gärna ta
            del av den utvärdering som visar det, för jag tycker inte att
            det känns intuitivt. Om man gör det dyrare att förbränna avfall
            verkar det högst rimligt att man i så fall ökar det mer miljövänliga
            omhändertagandet, om det nu är att man rötar organiskt avfall
            till biogas eller att man sorterar ut förpackningar så att de
            går till återvinning.
          </note>
          <note>
            Givetvis kan det bli som Lennart Hedquist säger att sophämtningsavgifterna
            för hushållen blir högre, men man får inte glömma att det kompenseras
            av sänkta inkomstskatter för framför allt dem som tjänar lite.
          </note>
          <note>
            Det innebär att hushållen egentligen inte går med förlust, men
            däremot lönar det sig för dem att sortera sitt avfall bättre.
            Det torde rimligtvis vara bra för miljön.
          </note>
          <note>
            Som förbränningsskatten är konstruerad försöker man dessutom
            att gynna de förbränningsanläggningar som också tar vara på möjligheterna
            att utvinna el när man bränner avfall och inte bara bränner för
            värme.
          </note>
          <note>
            Vi är båda från Uppsala, Lennart Hedquist och jag. Där har vi
            sett hur Vattenfall trots diskussionerna om förbränningsskatt
            byggde en helt ny anläggning där man inte hade möjlighet att utvinna
            el. Sedan skatten införts har man dock börjat föra diskussioner
            om att bygga om anläggningen för att kunna ta vara på möjligheten
            att utvinna el. Ska vi nu riva upp den skatten kommer det inte
            att bli någonting av det.
          </note>
          <note>
            Hur ser Lennart Hedquist på det?
          </note>
          <note type="speaker">
            Anf. 134 LENNART HEDQUIST (m) replik:
          </note>
          <note>
            Fru talman! Det är bra att vi tar upp den frågan också! Det är
            väl bara att notera att införandet av denna sopförbränningsskatt
            bara fick effekten att sophämtningstaxorna i landet höjdes. Det
            är klart att Helena Leander kan säga att hushållen fick jobbskatteavdrag
            och en skattesänkning via det, men det var ju inte meningen att
            jobbskatteavdraget skulle gå till att finansiera höjda soptaxor.
          </note>
          <note>
            Miljöpartiet och Helena Leander är ju svaret skyldiga när det
            gäller vilken miljöeffekt detta har givit. Jag har inte hört någon
            hävda att det haft någon miljöeffekt. Eftersom ingen har kunnat
            hävda det har jag dragit slutsatsen att någon sådan inte finns.
          </note>
          <note>
            Däremot har det haft precis den effekt som Helena Leander antyder,
            nämligen att på grund av att det hanteras olika i olika sopförbränningsanläggningar
            har visst avfall gått till sopförbränningsanläggningar som är
            konstruerade för motkraft och producerar el samtidigt medan annat
            avfall har gått till fjärrvärmeanläggningar. Effekten av detta
            har blivit, som jag antydde, att man åker med soporna kors och
            tvärs i landet beroende på hur upphandlingen av sopmängden går
            till.
          </note>
          <note>
            Detta är för landet rena Ebberöds bank! Att förbränna sopor har
            varit en av Sveriges bästa tekniker internationellt. Folk har
            kommit hit och tittat på dessa fina sopförbränningsanläggningar,
            och därför är det synd och skam att vi inte utnyttjar vårt know-how
            till att utveckla den tekniken ytterligare utan i stället lägger
            en skatt på detta som gör att det till exempel blir relativt förmånligare
            att deponera eller göra någonting annat miljöovänligt med det.
          </note>
          <note>
            Miljöpartiet bör vara de som går i spetsen för att få bort denna
            skatt som de i och för sig var de främsta att försöka få in.
          </note>
          <note>
            Har man goda skäl till det ska man ändra sig, och jag tycker
            att ni har goda skäl nu. Vi bör ta fram en annan, bättre miljöskatt.
          </note>
          <note type="speaker">
            Anf. 135 HELENA LEANDER (mp) replik:
          </note>
          <note>
            Fru talman! Det finns redan en deponiskatt och ett förbud mot
            deponi av organiskt avfall, så jag tror inte att Lennart Hedquist
            behöver oroa sig för att avfallet ska gå till deponi. Vill vi
            utveckla tekniken med sopförbränning är detta ett utmärkt exempel
            hur man genom denna skatt får förbränningsanläggningar som också
            tar vara på möjligheten att utvinna el och inte bara producera
            fjärrvärme, i Uppsalas fall till och med för kråkorna.
          </note>
          <note>
            Jag tycker att det är skillnad på att en reform inte har hunnit
            utvärderas och att säga att den därmed inte har gett några miljöeffekter.
            Påstår Lennart Hedquist att det inte finns några miljöeffekter
            vill jag se en utvärdering som visar det i stället för att bara
            få höra att bristen på utvärderingar innebär att det inte haft
            några miljöeffekter.
          </note>
          <note>
            För tydlighets skull vill jag säga att jobbskatteavdraget faktiskt
            är alliansens påfund. På vår tid fanns ett höjt grundavdrag som
            gick till alla oavsett om man hade arbete eller inte. Det innebar
            att de ökade kostnaderna för hämtningen av hushållsavfall kompenserades
            på ett progressivt och bra sätt.
          </note>
          <note>
            Jag tror alltså inte att Lennart Hedquist behöver oroa sig för
            att hushållen dukade under när man på detta sätt fick möjlighet
            att bidra till att avfallet tas om hand på ett bättre sätt än
            att bara brännas upp.
          </note>
          <note type="speaker">
            Anf. 136 LENNART HEDQUIST (m) replik:
          </note>
          <note>
            Fru talman! Nu hade införandet av den skatten, som var väldigt
            beklaglig, ingenting med grundavdragets förändring att göra. Helena
            Leander ger mig nästan anledning att svara att sopförbränningsskatten
            blev ett slags pensionärsskatt. Pensionärerna fick enbart den
            höjda soptaxan medan övriga i alla fall fick jobbskatteavdrag
            och därmed en skattesänkning. Detta blev väldigt illa för den
            gruppen.
          </note>
          <note type="speaker">
            Anf. 137 JÖRGEN JOHANSSON (c):
          </note>
          <note>
            Fru talman! Den här debatten är något av en skolavslutning för
            riksdagen och för alliansregeringens första år. Det är också en
            debatt där det är dags att göra en resumé utifrån årets händelser,
            och för mig som företrädare för alliansen blir det fråga om att
            kommentar de alternativa budgetar som oppositionen har lagt fram
            eller vi kanske ska säga: inte förmått att lägga fram.
          </note>
          <note>
            Fru talman! Från Centerpartiet och alliansen prioriterar vi att
            skapa arbete åt alla och att bryta utanförskapet, vilket klart
            och tydligt genomsyrar alliansregeringens aviserade förslag i
            vårbudgeten. Stimulanserna för att få människor i arbete har därför
            varit omfattande, men mycket kvarstår att göra.
          </note>
          <note>
            En intressant fråga, som jag vill lyfta fram, är nystartsjobben,
            som under några månader har gett 9 000 nya jobb. Det är riktiga
            jobb, och av dem har en tredjedel gått till utlandsfödda personer
            och 12 procent till funktionshindrade. Vi har alltså fått in grupper
            på arbetsmarknaden som under förra regeringens styre stod allra
            längst ut. Alliansregeringen ser alltså de människor som den förra
            regeringen valde att inte se.
          </note>
          <note>
            I dag har vi de lägsta arbetslöshetssiffrorna som vi sett på
            16 år. Vi ser dessutom en ekonomisk utveckling där lågavlönade
            kvinnor får en löneutveckling, netto, som vi inte sett på många
            år, för att inte säga decennier. Det går alltså bra för Sverige,
            och den utvecklingen ska vi försöka behålla. Det innebär bland
            annat att vi måste få det civila samhället att blomstra.
          </note>
          <note>
            Vid sidan av det skifte som nu skett och synen på framtiden behöver
            vi ett värderingsskifte. Vi behöver fler entreprenörer, fler företagare
            och fler som vågar satsa satsa på framtiden i Sverige och på ett
            kreativt liv i en global värld. Det här kan verka stort och främmande,
            men det är inte det som alla i samhället ser: behovet av att uppmuntra
            nya idéer, behovet av att möjliggöra för människor att våga satsa
            på sina idéer och behovet av att peppa människor för att få fram
            den produktion som gör Sverige unikt och placerat i framkant i
            en global ekonomi. För att nå det här behöver vi ett värderingsskifte
            inte den dömande framtoning som alltför ofta har präglat svensk
            samhällsanda.
          </note>
          <note>
            Fru talman! Vad har då oppositionen gjort? Ja, analyserar vi
            motionen i vårpropositionen så kan vi konstatera att det inte
            är särskilt mycket tänkande med substans i. I stället är det alltför
            ofta beklämmande att läsa oppositionens framlagda budgetmotioner,
            i synnerhet Socialdemokraternas som jag ser det substanslösa alternativ.
          </note>
          <note>
            De har suttit i regeringsställning i tolv år. Trots mångårigt
            styre har de fortfarande svårigheter att redovisa sina konkreta
            förslag. Det här är inte bra. Det är så illa att RUT, riksdagens
            utredningstjänst, avböjt från att försöka analysera de fördelningspolitiska
            effekterna i Socialdemokraternas motion på grund av den knapphändiga
            redovisningen.
          </note>
          <note>
            Jag konstaterar att man behöver mer övning i oppositionsrollen,
            och från alliansen kommer vi att ge er ett stort utrymme för den
            övningen.
          </note>
          <note>
            Fru talman! Verkligheten är den att under sitt tolvåriga styre
            har Socialdemokraterna inte lyckats skapa fler riktiga jobb. De
            har lämnat ett enormt utanförskap i arv efter sig. Trots den verkligheten
            är det märkligt att Socialdemokraterna hävdar att deras framlagda
            budget leder till ekonomisk stabilitet och tillväxt, minskade
            orättvisor, ökad trygghet samt sänkt arbetslöshet.
          </note>
          <note>
            Fru talman! Regeringens huvuduppdrag är att ta över där den socialdemokratiska
            regeringen har misslyckats genom att föra en ekonomisk politik
            för att varaktigt lösa sysselsättningsproblemet. Skattepolitiken
            har därför inriktats på att försäkra arbetsutbudet och minska
            arbetslösheten genom att göra det mer lönsamt att arbeta, göra
            det lättare för företagen att anställa och förbättra villkoren
            för expansion och nyetablering av företag. Jobbskatteavdraget
            är en av regeringens reformer som syftar till att skapa riktiga
            jobb. Det är alltså någonting annat än de plusjobb som regeringen
            föreslår.
          </note>
          <note>
            Sammantaget menar jag att den socialdemokratiska oppositionen
            bör bli tydligare med att visa vilka satsningar man vill avisera,
            hur de ska få genomslag och framför allt hur de ska finansieras,
            med stöd av utförliga analyser och data.
          </note>
          <note>
            Fru talman! Trots alla positiva signaler i dagens samhälle återstår
            många utmaningar för alliansen att genomföra. Det gäller stimulans
            av företagen, det gäller arbetet med att minimera arbetslösheten
            och det gäller att fortsätta gå från bidragssamhället till ett
            samhälle där alla ges rätten att själva styra över sina liv. Det
            gäller också värderingsskiftet, där vi stimulerar de goda idéerna
            hos entreprenörer och ser dem som hjältar som garanterar välfärden.
          </note>
          <note>
            Fru talman! Alliansens vårproposition tar andra steget på en
            väg väljarna gett oss förtroende att gå, nämligen vägen till ett
            långsiktigt hållbart samhälle. Det gäller såväl ekonomiskt och
            miljömässigt som värdemässigt.
          </note>
          <note>
            Med de orden yrkar jag bifall till utskottets förslag till beslut
            och avslag på samtliga motioner.
          </note>
          <note type="speaker">
            Anf. 138 LARS JOHANSSON (s) replik:
          </note>
          <note>
            Fru talman! Men Jörgen Johansson, så enkelt är det inte. Från
            det att vi fick en socialdemokratisk regering efter 1994 års borgerliga
            fiasko skapades det 378 000 jobb till årsskiftet. Det är alltså
            fel att påstå att den tidigare socialdemokratiska regeringen inte
            skapade nya jobb. Det är det ena jag vill säga.
          </note>
          <note>
            Det andra jag vill säga är detta: Jörgen Johansson tog upp frågan
            om kvinnolönerna. Jag tycker att det är oerhört positivt att LO
            inför årets avtalsrörelse har visat kurage och sammanhållning
            för att prioritera just låglönegrupperna, framför allt på kvinnosidan.
            Man har visat sin solidaritet internt inom LO, och andra grupper
            har fått stå tillbaka, just därför att de lågavlönade kvinnorna
            skulle få ett rejält lönelyft. Det är precis så ett samhälle ska
            byggas.
          </note>
          <note>
            Hur kan Jörgen Johansson då stå här och försvara den orättvisa
            skattepolitik som den borgerliga regeringen företräder? Jag tog
            exemplet med familjen Rikemans skattesänkning på 212 000 kronor.
            Det finns ingen löntagare, oavsett hur mycket ni pratar om dessa
            jobbavdrag, som får skattesänkningar i närheten av de enorma skattesänkningar
            som höginkomsttagare och människor med goda förmögenheter får
            med den politik som Jörgen Johansson företräder.
          </note>
          <note>
            Jag har faktiskt noterat att Jörgen Johansson själv har gått
            ut och sagt att man kanske ska se upp när det gäller värnskatten,
            men jag har också sett att Jörgen Johansson har blivit tillrättavisad
            av sin partiledning, som har sagt att värnskatten ska bort under
            mandatperioden. Den infördes ju när vi hade samverkan mellan Socialdemokraterna
            och Centern, just därför att höginkomsttagarna ska vara med och
            bidra till den offentliga sektorns finansiering.
          </note>
          <note type="speaker">
            Anf. 139 JÖRGEN JOHANSSON (c) replik:
          </note>
          <note>
            Fru talman! Det är rätt att man införde det här 1995/96. Man
            skulle ta bort det vid millennieskiftet. Det gjordes, men sedan
            återinförde Socialdemokraterna den 5-procentiga skatten, som felaktigt
            kallas värnskatten.
          </note>
          <note>
            Vad jag har sagt är att det står i vårpropositionen att värnskatten
            ska avskaffas när det ekonomiska utrymmet så medger. Det håller
            jag med om. Värnskatten ska avskaffas. Men då är ju frågan: När
            finns det ekonomiska utrymmet?
          </note>
          <note>
            Vi kan titta på den situation vi har i dag för vårt vägnät med
            eftersatt underhåll i storleksordningen 20 miljarder. Så länge
            vi har den situationen kan vi inte säga att vi har det ekonomiska
            utrymmet för att ta bort värnskatten.
          </note>
          <note>
            Nu är det ju så att vi inte öronmärker pengar till exempelvis
            reparation av våra vägar, om det nu sker den här valperioden eller
            om det sker efter valet. Men vi kan inte säga att vi har det ekonomiska
            utrymmet förrän detta eftersatta underhåll är åtgärdat.
          </note>
          <note>
            När det gäller kvinnolönerna förmådde man inte under den socialdemokratiska
            regeringens tid att få ett sådant utfall. Men jag tycker att det
            är positivt att man under en alliansregering får det. Tillsammans
            med jobbavdraget ger detta det största lönelyftet netto för kvinnor
            på många år. Detta kan man inte bortse från. Om man tittar på
            den grupp som har mindre än 20 000 kronor i månaden är det 330
            000 kvinnor i offentlig sektor i den gruppen som vi talar om.
          </note>
          <note type="speaker">
            Anf. 140 LARS JOHANSSON (s) replik:
          </note>
          <note>
            Fru talman! Problemet är att väldigt mycket av detta så kallade
            jobbskatteavdrag innebar, som jag tidigare har redovisat, att
            man fick högre kostnader. Inte minst inom Kommunalarbetareförbundet
            har väldigt många reagerat mot de högre a-kasseavgifterna som
            man nu får betala och som också de lågavlönade kvinnorna får betala.
            Väldigt mycket av skattesänkningen för dessa grupper äts alltså
            upp av kostnadsökningar som samma regering har lagt på dem.
          </note>
          <note>
            Jag tycker att det är positivt att man har visat solidaritet.
            Och det är det som jag efterlyser i skattedebatten också. Skatterna
            för innevarande år sänks med ungefär 65 miljarder, och skatterna
            kommer att sänkas ännu mer kommande år enligt den plan som har
            redovisats i vårpropositionen.
          </note>
          <note>
            De reformer som är på väg handlar om att ta bort förmögenhetsskatten,
            kraftigt sänka fastighetsskatten för människor med stora villor
            i storstadsområdena och att införa avdrag för hushållsnära tjänster
            för stora belopp, tiotusentals kronor. För höginkomsttagarna handlar
            det om enorma summor som man inte har kunnat drömma om. Och inget
            annat land i Europa har infört så enormt generösa system. Detta
            är ni med och tar ansvar för nu. Och då är hela poängen att det
            är människor med höga inkomster som får väldigt kraftiga skattesänkningar
            sammantaget.
          </note>
          <note>
            När vi tittar på politiken samlat nu, som vi kan göra i slutet
            av detta riksdagsår, ser vi effekterna. Och bristen i regeringens
            nuvarande skattepolitik är att man inte tar hänsyn till helheten
            och till att samhället måste bygga på solidaritet människor emellan
            genom livet. Och då får man en sådan här politik som framför allt
            hökarna i svenskt näringsliv har ropat efter under många år.
          </note>
          <note type="speaker">
            Anf. 141 JÖRGEN JOHANSSON (c) replik:
          </note>
          <note>
            Fru talman! Det kan vara värt att göra en analys och gå tillbaka
            under de tio senaste åren och titta på hur den tidigare regeringen
            har lyckats med att ge låglönegrupperna extra mycket pengar netto
            i lönekuvertet. Jag är helt övertygad om att när Lars Johansson
            gör denna översyn kommer han att konstatera att man inte vid något
            tillfälle har fått så mycket pengar kvar som nu. Detta kan man
            ändå inte bortse från.
          </note>
          <note>
            Sedan håller jag med om att man visst har fått högre kostnader
            också. Men när denna analys har gjorts av RUT har man också räknat
            med kostnaderna. Men trots dessa kostnader innebär detta netto
            den största höjningen under ett stort antal år.
          </note>
          <note>
            Jag tycker att man sedan borde gå vidare. Jag har tillsammans
            med Lars Johanssons partikamrater privatiserat 42 procent av primärvården
            i mitt hemlän, vilket har inneburit att de kvinnor som jobbar
            inom primärvården har fått ett mycket tydligt lönelyft på grund
            av att det helt plötsligt fanns fler arbetsgivare. Det blev alltså
            en marknad för dessa sjuksköterskor och undersköterskor. Vi ska
            inte bortse från den delen heller. Jag tycker inte att det är
            positivt att Socialdemokraterna inte har anammat detta tidigare
            och verkligen sett till att vi inom offentlig sektor får fler
            privata alternativ. Det skulle öka kvinnolönerna rejält.
          </note>
          <note type="speaker">
            Anf. 142 MARIE ENGSTRÖM (v) replik:
          </note>
          <note>
            Fru talman! Jag begärde också replik när Jörgen Johansson talade
            om kvinnors positiva löneutveckling. Det gjorde jag med tanke
            på vad er skattepolitik innebär. De förändringar som ni gjorde
            i höstas och de förändringar som ni nu aviserar innebär att 60
            procent av skattesänkningarna tillfaller männen medan kvinnorna
            får 40 procent. Det är en väldigt sned fördelning. Det är framför
            allt en väldigt sned fördelning om man tänker på att de ekonomiska
            skillnaderna mellan kvinnor och män har varit stora tidigare.
            Och ni spär på dessa ekonomiska skillnader. Då är det väldigt
            intressant att höra Jörgen Johansson stå och tala om den positiva
            ekonomiska utvecklingen för kvinnorna. Det som händer när vi har
            alliansregeringen är att kvinnors ekonomiska utveckling försämras
            år efter år. Och den kommer förmodligen att försämras ytterligare
            när vi får se effekterna av de sänkta egendomsskatterna som ni
            nu aviserar i vårbudgeten, alltså förmögenhetsskatt, fastighetsskatt
            och så vidare.
          </note>
          <note>
            Tidigare har vi haft fördelningsanalyser i budgetpropositionerna
            där vi väldigt klart och tydligt har kunnat se hur skatter och
            transfereringar har minskat de ekonomiska skillnaderna mellan
            kvinnor och män. Men nu, såvitt jag förstår, kommer vi år från
            år att få se hur dessa skillnader i stället kommer att öka med
            regeringens politik.
          </note>
          <note type="speaker">
            Anf. 143 JÖRGEN JOHANSSON (c) replik:
          </note>
          <note>
            Fru talman! Jag konstaterar ändå, som jag sade tidigare, att
            vi har 880 000 kvinnor i offentlig sektor. 330 000 av dessa kvinnor
            tjänar under 20 000 kronor per månad. De har under ett stort antal
            år tillbaka inte fått så pass mycket netto i plånboken som de
            får nu.
          </note>
          <note>
            Marie Engström vet att situationen är sådan att om man har en
            högre lön får man också mer pengar kvar. Det är en situation som
            vi trots allt har. Så var det under den tidigare regeringens tid.
            Och det var än värre då. Vi konstaterar att brytpunkten då låg
            vid drygt 30 000 kronor. Jag tycker därför att vi ändå har gjort
            ett stort framsteg med den politik som nu förs.
          </note>
          <note>
            Förmögenhetsskatten har diskuterats mycket här i dag. Men jag
            tycker att man ändå kan konstatera, precis som Lennart Hedquist
            tidigare var inne på, att förmögenhetsskatten har varit en skadlig
            skatt. Det har varit en frivillig skatt. Och jag är helt övertygad
            om att ingen kommande regering kommer att återinföra den. Jag
            vill också betona det som Lennart Hedquist uppmanade Socialdemokraterna
            till, nämligen att det är olyckligt om de går ut och aviserar
            att de ska återinföra den eftersom det innebär att de pengar som
            vi förhoppningsvis ska få hem från utlandet inte kommer hem. Och
            vi behöver dessa pengar som riskvilligt kapital här hemma i Sverige.
          </note>
          <note type="speaker">
            Anf. 144 MARIE ENGSTRÖM (v) replik:
          </note>
          <note>
            Fru talman! Vad gäller förmögenhetsskatten vet vi att mellan
            60 och 70 procent i decil 10 betalar förmögenhetsskatt. Fördelningspolitiskt
            är det alltså inte något fel på den skatten. Sedan kan det finnas
            vissa problem med skatten, framför allt att vi inte kan beskatta
            kapital som inte finns inom landet. Sedan har ni en väldigt stor
            övertro på att det helt plötsligt ska komma hem en massa kapital
            till landet som insatskapital i företag. Jag tror att den förhoppningen
            är ganska starkt överdriven. Möjligtvis förs det kanske inte ut
            så mycket kapital efter ett borttagande av förmögenhetsskatten.
            Det kan jag möjligen tillstå.
          </note>
          <note>
            Jag ska övergå till kvinnors löneutveckling. Jörgen Johansson
            sätter inte lönerna i offentlig sektor, men han har ett avgörande
            inflytande över skattepolitiken. Jörgen Johansson är med och styr,
            och Jörgen Johansson tillhör en majoritet i den här kammaren som
            de facto försämrar kvinnors ekonomiska villkor. Vi har svart och
            vitt på det. Det är alltså ingenting att snacka om.
          </note>
          <note>
            Jag tänkte att jag skulle försöka hinna ta upp ytterligare en
            fråga som jag ställde från talarstolen. Den gäller de olika förslagen
            inom miljöpolitiken. Många av dessa förslag är skatteförslag.
            Nu har vi sett att ni kan tänka er att fortsätta med en skatteväxling
            och komma med den typen av förslag. Jag skulle vilja höra om det
            kommer någonting i höstbudgeten om detta. Och i så fall: Vilka
            miljöskatteförslag kommer ni att ta fram då?
          </note>
          <note type="speaker">
            Anf. 145 JÖRGEN JOHANSSON (c) replik:
          </note>
          <note>
            Fru talman! Marie Engströms vet att jag inte aviserar den typen
            av förslag. Jag gör det lika lite som Marie Engström för ett år
            sedan. Det är inte så det går till.
          </note>
          <note>
            Lennart Hedquist tog tidigare upp förbränningsskatten. Den kommer
            naturligtvis att diskuteras, och det kommer något alternativ till
            den. Låt oss vänta och se.
          </note>
          <note>
            Vad gäller kvinnolönerna förstår jag inte Marie Engströms infallsvinkel.
            Vi kan konstatera att kvinnorna under det här året kommer att
            få mer kvar i plånboken än på många år. Hur kan man då säga att
            vi inte har en positiv fördelningspolitik gentemot kvinnorna?
            Jag tycker att det är ett underligt resonemang.
          </note>
          <note>
            Vad gäller förmögenhetsskatten är det fråga om vilka signaler
            vi sänder ut. Sänder vi ut signalen att vi ska återinföra förmögenhetsskatten
            kommer det naturligtvis inte hem några pengar. Så är det.
          </note>
          <note>
            Av de 30 OECD-länder som har slopat förmögenhetsskatten har 23
            utfärdat någon form av fribrev så att man får föra hem pengar
            utan att riskera att bli efterbeskattad. Personligen tycker jag
            att erfarenheter från de länderna visar att vi också borde göra
            det. Framför allt är Österrikes agerande mycket positivt. Jag
            känner till finansministerns syn på detta. Han delar inte min
            uppfattning. Jag vill betona det. Det talas om att det bereds
            någon form av amnesti i Finansdepartementen, men så är det alltså
            inte.
          </note>
          <note type="speaker">
            Anf. 146 LENNART SACRÉDEUS (kd):
          </note>
          <note>
            Herr talman! Jag ber att från kristdemokratisk sida få yrka bifall
            till förslaget i finansutskottets betänkande nr 20 och samtidigt
            yrka avslag på reservationerna.
          </note>
          <note>
            I denna skatterunda har vi skatteutskottets ledamöter fått tillfälle
            att koncentrera diskussionen på just skatterna. Skatterna har
            en grundläggande funktion, inte minst därför att intäktssidan
            är mycket viktig i den ekonomiska helheten.
          </note>
          <note>
            Det finns en rad grundläggande skattepolitiska principer, som
            skatt efter bärkraft, likviditetsprincipen och legalitetsprincipen.
            I socialistiskt politiskt tänkande finns en annan grundprincip
            inom det skattepolitiska området som handlar om den socialpolitiska
            beskattningsprincipen. Den grundtanken handlar om att skattepolitiken
            har som syfte att åstadkomma en omfördelning av ägande och inkomster.
            Den går tillbaka på att socialismen principiellt sett egentligen
            har en negativ inställning till det privata ägandet. Man har negativ
            inställning till det man kallar för förmögenhetsuppbyggnad. Man
            har negativ inställning till att det finns skiftande inkomst-
            och förmögenhetsförhållanden i samhället. Den typen av mångfald
            i ett samhälle med olika löner och förmögenheter sammanfattas
            i den mer renläriga socialismen med ordet orättvisor, oavsett
            hur denna förmögenhet har byggts upp eller hur den används och
            brukas. Det spelar i det sammanhanget ingen roll om en fastighetsägare
            har byggt upp sitt hus eller köpt sitt hus med ärligt förvärvade
            pengar eller har fått sitt hus. En fastighetsskatt är en skatt,
            och den är riktad mot privat ägande. Varför inte säga rakt ut
            som det är?
          </note>
          <note>
            Om slopandet av fastighetsskatten är orättvist måste rimligtvis
            den nuvarande fastighetsskatten vara rättvis enligt oppositionens
            sätt att argumentera. Frågan är hur länge den var rättvis. Var
            fastighetskatten rättvis redan före begränsningsregeln, eller
            var den orättvis då och blev rättvis därefter? Var fastighetsskatten
            orättvis innan begränsningsregeln infördes men blev rättvis i
            efterhand? När inträdde rättvisan? När försvann orättvisan?
          </note>
          <note>
            Har fastighetsskatten varit rättvis om den legat på 2 procent
            av taxeringsvärdet, eller inträder rättvisan vid 1,5 procent eller
            1 procent? Är det ena rättvist och det andra orättvist? Handlar
            det inte om en fallande skala, på ett mer mjukt övergående sätt,
            där man kan säga att det är värden där det inte skiljer sig så
            mycket åt vad gäller vad som är rättvist eller orättvist men att
            vi använder detta begrepp väldigt kraftfullt i den politiska debatten?
          </note>
          <note>
            Ja, hur har den fastighetsskatt som oppositionen bedömer har
            varit rättvis varit konstruerad? Det har varit en skatt som har
            följt marknadsvärdet, en kapitalistisk princip hur marknaden och
            hur priserna utvecklas. Det betyder att grannens husaffär har
            avgjort taxeringsvärdet för ditt hus du som inte har sålt ditt
            hus 75 procent av marknadsvärdet. Därmed har det också påverkat
            skattens storlek.
          </note>
          <note>
            När vi talar om begreppet rättvisa ett viktigt men svårt begrepp,
            och det är inte självklart hur det ska definieras måste likheten
            inför lagen vara en bärande princip. Men här har hus beskattats
            helt olika beroende på var de har legat och inte om de varit olikvärdiga
            i standard eller boende. Dessutom har storleken på inkomsten haft
            en roll enligt regelverket. Norska eller danska husägare med noll
            inkomst i Sverige har fått den lägsta skatten, och vanliga svenskar
            med låg inkomst som bara bott på fel ställe i vårt land har i
            de absolut mest ömmande fallen tvingats att sälja sina hus och
            sommarstugor.
          </note>
          <note>
            Allt har ytterst berott på vilket marknadsvärde huset har haft,
            inte boendestandarden. Husen har kanske inte varit märkvärdiga,
            men de har legat på fel ställe och grannen har sålt. I princip
            har det blivit lite av: Nåde dig om du har bott i fel område,
            om du inte haft löpande inkomster att betala med. Har detta varit
            rättvist?
          </note>
          <note>
            Områden kring kusterna i vårt land har i någon bemärkelse dränerats
            på folk med låga inkomster när fastighetspriserna har skjutit
            fart och fastighetsskatten därmed farit i väg. De rika har kunnat
            bära detta, visst har de gjort det. Men var har rättvisan funnits
            för dem som ärvde sitt hus eller växte upp i det hus där föräldrarna
            en gång hade levt? De var fattiga, de var obemedlade, men det
            hade blivit ett attraktivt område, och de kunde inte bära denna
            fastighetsskatt. Är detta rättvisa? Var går gränsen mellan rättvisa
            och orättvisa?
          </note>
          <note>
            Jag tror att vi ska vara försiktiga med att i den politiska debatten
            ställa olika grupper mot varandra. Jag vill betyga för alla i
            den här kammaren, inte minst för landets största parti som så
            länge innehaft regeringsmakten, att ni vill väl. Jag är helt övertygad
            om det. Ni talade mycket och ofta om att vi i vårt land ska hålla
            samman och att grupp inte ska ställas mot grupp. Men i samma kammare
            och i samma politiska system som ni framför dessa grundläggande
            och som jag tycker fina principer blir det ändå väldigt mycket
            att ställa Danderyd mot Norrland, Stockholms skärgård mot förorterna,
            Bohuslän mot den inre delen av vårt land. De rika ska ställas
            mot de andra, medelinkomsttagare eller människor med begränsade
            medel eller ingen förmögenhet alls.
          </note>
          <note>
            Visst finns det en politisk tradition av klassretorik. Det finns
            en politisk tradition av att grupp ska ställas mot grupp. Men
            vi ska ändå vara varsamma med språket. Någonstans är de här gränserna
            inte särskilt tydliga. Vi ska vara rädda om varandra och inte
            skapa ett samtalsklimat där vi segregerar och ställer grupper
            mot varandra.
          </note>
          <note>
            Visst är avundsjukan en del av politiken och en del av att vara
            människa. Ingen människa är befriad från detta. Jag är inte befriad
            från den själv. Men jag tror att vi ska vara aktsamma med att
            använda ett politiskt språk som befrämjar avundsjukan och gör
            att den blir en bärande princip för vad man tycker är rätt och
            fel. Vi vill ändå inte ha klasskillnader i vårt samhälle? Vi vill
            väl inte ha segregation i vårt samhälle? Vi vill ha ett samhälle
            som blir bra för alla. Får vi det samhället genom att ställa grupp
            mot grupp?
          </note>
          <note>
            Den andra principen som vi kristdemokrater ville ta upp kring
            fastighetsskatten gäller att det är en skatt på löpande inkomster
            som faktiskt inte finns. Fastighetsskatten beskrivs som en kapitalinkomst
            där huset sägs generera intäkter.
          </note>
          <note>
            Nu känner kanske inte ens mina motdebattörer i denna debatt någon
            enda ägare av en bostadsrätt eller ett hus som har sett röken
            av dylika intäkter. Det brukar talas om fiktiva intäkter, på kanslispråk.
            Men pengarna för det hus som har stigit i värde finns inte i handen
            förrän du har sålt det, och då är fastighetsskatten borta. Då
            handlar det i stället om en eventuell realisationsvinstbeskattning.
          </note>
          <note>
            Vi kristdemokrater har vänt oss mot att fiktiva intäkter har
            beskattats. Ska det vara fiktiva intäkter ska det också vara fiktiva
            skatter, det vill säga skatten ska avskaffas. Så vill vi göra
            med fastighetsskatten. Vi vill konstitutionellt också föra den
            till kommunerna där den hör hemma. Där ligger också ansvaret.
          </note>
          <note>
            Vi vill ha en fastighetsskatt som är överblickbar och som inte
            är på högre nivå än att människor, även låginkomsttagare, kan
            bära detta.
          </note>
          <note>
            Herr talman! Jag ser att tiden går, och midsommarhelgen närmar
            sig.
          </note>
          <note>
            Vi måste ställa samma etiska och moraliska krav och samma rättvisekrav
            på lagstiftning och lagstiftare som vi ställer på varandra i vardagslivet.
          </note>
          <note>
            Vi ska vara medvetna om att andra människors egendom, som vi
            beskattar, är deras kära egendom, och det är deras kära intäkter.
            Vi kan inte ta människors intäkter och människors egendom genom
            beskattning med mindre än att vi mycket noga har tänkt efter utifrån
            vilka principer som skatt tas ut.
          </note>
          <note>
            Vi menar att de skattepolitiska principerna har saknats så som
            fastighetsskatten har varit konstruerad i vårt land.
          </note>
          <note>
            Herr talman! Med detta vill jag avsluta mitt anförande.
          </note>
          <note type="speaker">
            Anf. 147 LARS JOHANSSON (s) replik:
          </note>
          <note>
            Herr talman! Jag vill börja med att gratulera Lennart Sacrédeus
            till att ha blivit 50 plus, med tre dagar. Det är glädjande att
            du kunde slita dig från tårtkalaset för att komma hit och lyssna
            på oss andra och delta med ett inspirerande inlägg.
          </note>
          <note>
            Det demokratiska samtalet är viktigt, Lennart. Även om jag är
            en demokratisk socialist diskuterar vi inte skattepolitik utifrån
            att man ska konfiskera människors tillgångar. Vad vi diskuterar
            är en skatt efter bärkraft och att vi ska ha ett skattesystem
            som innebär att vi har skatt på inkomst, skatt på konsumtionsvaror,
            skatt på kapital. Det är när man börjar rycka undan enskildheter
            i ett sådant system som precis det som Lennart Sacrédeus talar
            om uppstår, att det blir motsättningar i samhället.
          </note>
          <note>
            Det är det som är problemet med den skattepolitik som regeringen
            nu företräder.
          </note>
          <note>
            Vi måste komma tillbaka till en diskussion om hur ett svenskt
            skattesystem ska se ut utan att man rycker undan enskilda skatter
            lite här och där. Vi måste se på skattesystemet samlat. Jag hoppas
            att Lennart Sacrédeus vill medverka i en sådan diskussion. Jag
            upplever att vi under det här första riksdagsåret med den borgerliga
            regeringen har kommit väldigt långt ifrån en sådan diskussion.
          </note>
          <note>
            Jag tror också att Lennart Sacrédeus är medveten om att vi före
            valet faktiskt hade en diskussion om att det fanns saker i det
            dåvarande skattesystemet som skulle justeras och att vi därför
            var beredda att göra en total skatteöversyn för att se vad som
            skulle behöva göras i framtiden.
          </note>
          <note>
            Ingenting av detta har den nuvarande regeringen gjort, utan man
            rycker undan skatt efter skatt. Framför allt sker det med en inriktning
            som gynnar människor med höga inkomster och kapital.
          </note>
          <note type="speaker">
            Anf. 148 LENNART SACRÉDEUS (kd) replik:
          </note>
          <note>
            Herr talman! Först vill jag varmt tacka Lars Johansson för dessa
            lyckönskningar, för att jag fyller 50 år och tre dagar. Det är
            vänligt att lyckönska även efter tre dagar. Tack så mycket för
            det!
          </note>
          <note>
            Jag vill också tacka för den ton med vilken Lars Johansson bemötte
            mitt inlägg.
          </note>
          <note>
            Jag och vi kristdemokrater tror också på behovet av en bred skattepolitisk
            diskussion. Det är en styrka om det svenska välfärdsbygget kan
            baseras på breda skattepolitiska överenskommelser där de fyra
            allianspartierna tillsammans med Socialdemokraterna kan hitta
            en långsiktighet, oavsett vilken sida som styr vårt land.
          </note>
          <note>
            Jag är övertygad om att det som Dan Andersson i dag säger i en
            av svenskt näringslivs viktigaste tidningar jag är inte beredd
            att göra reklam för en speciell tidning här om breda skattepolitiska
            överenskommelser är rätt och riktigt.
          </note>
          <note>
            När det gäller de skattereformer som vi inom alliansen har gjort
            tror jag inte riktigt att Lars Johansson räknar med att ni kommer
            att gå till val på att återinföra fastighetsskatten som den har
            sett ut, på att återinföra förmögenhetsskatten och på att ta bort
            jobbavdraget. Det kommer inte att stå i ert valmanifest att en
            röst på er socialdemokrater innebär att man får allting tillbaka.
            Det kommer det inte att göra, Lars.
          </note>
          <note>
            I det läget måste det finnas ett kompromissutrymme mellan oppositionen
            och regeringssidan för att man ska kunna hitta breda skatteöverenskommelser.
            Det kommer att vara bra långsiktigt för välfärden.
          </note>
          <note>
            Låt mig mycket kort tala om detta med skattebasen! Vi kristdemokrater
            medverkar till att skattebaserna bevaras. Vad gäller förändringarna
            inom fastighetsskatteområdet är det en total finansiering inom
            bostadssektorn som sådan.
          </note>
          <note>
            Var det skatt efter bärkraft när fattiga människor fick lämna
            sina hus därför att grannen hade sålt dyrt?
          </note>
          <note type="speaker">
            Anf. 149 LARS JOHANSSON (s) replik:
          </note>
          <note>
            Herr talman! Kan jag uppfatta detta som att ni inte kommer att
            lägga fram förslag i höst om att ta bort förmögenhetsskatten,
            att ni inte kommer att genomföra de förslag som ni tidigare har
            pratat om när det gäller fastighetsskatten och att ni inte kommer
            att ta bort värnskatten?
          </note>
          <note>
            Då är det naturligtvis ett utrymme för en diskussion. Men ni
            kommer aldrig att kunna gå till Socialdemokraterna och säga att
            ni först ska göra alla de här förändringarna som gynnar människor
            med höga inkomster och stort kapital och att ni sedan vill diskutera
            det framtida skattesystemet.
          </note>
          <note>
            Så går det inte till i politiken. Man måste faktiskt ha ett vitt
            papper att utgå från om man vill ha breda överenskommelser. Och
            det har ni hitintills inte visat det minsta intresse av.
          </note>
          <note>
            Jag kan ta upp ett exempel till. Ta det här förslaget om avdragsrätt
            för hushållsnära tjänster! Det har talats tidigare i debatten
            om att vi måste ha ett skattesystem som innebär att vi är klara
            över att vi tillhör EU, och inom EU måste vi ha gemensamma regler.
          </note>
          <note>
            Men varför lägger ni då fram ett sådant förslag som innebär att
            man får avdrag för hushållsnära tjänster även när det gäller fritidshus,
            lägenheter på Franska rivieran eller stenhus i Toscana? Om ni
            hade sagt att detta bara ska vara för permanentbostaden hade det
            bara gällt i Sverige. Men eftersom ni öppnar möjligheten för fritidshus
            eller andelslägenheter måste det gälla inom hela EU-området.
          </note>
          <note>
            Återigen visar ni då att ni vill anpassa er skattepolitik till
            människor med höga inkomster. Det är det som är problemet med
            den skatteprofil som ni för närvarande företräder.
          </note>
          <note type="speaker">
            Anf. 150 LENNART SACRÉDEUS (kd) replik:
          </note>
          <note>
            Herr talman! Jag tackar Lars Johansson för de synpunkter som
            har framförts även om jag beklagar att jag inte fick svar på den
            grundläggande frågan, om det var rättvist att låginkomsttagaren
            som bodde i ett område med höga fastighetsvärden tvingades gå
            från sitt hem. Var det rättvist?
          </note>
          <note>
            Jag har inte heller i tidigare debatter fått några svar på frågan
            om det var rättvisetanken som gjorde att socialdemokrater tog
            bort gåvoskatten och tog bort arvsskatten och gav Stefan Persson,
            huvudägare i Hennes &amp; Mauritz, total skattebefrielse vad gäller
            förmögenhetsskatten. Men det var en annan debatt. Låt oss ta det
            en annan gång, men det svaret återstår att ge.
          </note>
          <note>
            Självklart kommer alliansregeringen att fullfölja de förslag
            som har lämnats vad gäller förmögenhetsskatten och fastighetsskatten.
            Vi har gått till val på detta. På de punkterna kan Socialdemokraterna
            invänta att propositionen kommer att läggas fram.
          </note>
          <note>
            Lars Johansson säger att det ska finnas ett vitt papper när man
            ska träffa överenskommelser. Det vita papperet finns aldrig, eftersom
            det finns en befintlig lagstiftning. Det finns en verklighet i
            nuet.
          </note>
          <note>
            Det vita papperet är i så fall att ha en öppenhet att även förändra
            det som finns och inte säga att det vita papperet innebär att
            allt ska förbli vad det är, även skattepolitiskt.
          </note>
          <note>
            Vad gäller skatteavdragen för hushållsnära tjänster är gränsdragningarna
            där inte helt enkla. Det vet Lars Johansson. Men Lars Johansson
            och Socialdemokraterna har varit mycket sparsamma med att komma
            med bidrag för att över huvud taget införa avdragsrätt på hushållsnära
            tjänster. Ni avstod den debatten. Det tycker jag var olyckligt.
            Det du säger här antyder att ni gärna vill vara med och behålla
            det här systemet, med kanske delvis ändrat innehåll.
          </note>
          <note type="speaker">
            Anf. 151 HELENA LEANDER (mp):
          </note>
          <note>
            Herr talman! Jag är ledsen att behöva förlänga en redan lång
            debatt, men när Lennart Hedquist går upp i talarstolen och kommer
            med direkta felaktigheter utan att jag har någon chans att bemöta
            det för att jag inte har några fler repliker måste jag begära
            ordet.
          </note>
          <note>
            Tyvärr har Lennart Hedquist hunnit gå nu, vilket är lite synd.
            För jag skulle gärna vilja påminna honom om att det jobbskatteavdrag
            som han kallar en pensionärsskatt var alliansens påfund och inte
            Miljöpartiets. Det blir lite konstigt när Miljöpartiet får skulden
            för detta. Den skattesänkning som ingick i den gröna skatteväxlingen
            tillsammans med den förbränningsskatt som Lennart Hedquist kritiserade
            riktade sig mot alla, gammal som ung. Så jag tror att om det är
            kritik mot jobbskatteavdraget ska man rikta den mot annat håll.
          </note>
          <note>
            10 § Tilläggsbudget 1 för 2007
          </note>
          <note>
            Föredrogs
          </note>
          <note type="speaker">
            Anf. 152 ANNA LILLIEHÖÖK (m):
          </note>
          <note>
            Herr talman! Kammaren ska nu debattera finansutskottets betänkande
            som behandlar Tilläggsbudget 1 för 2007. Finansutskottet föreslår
            att riksdagen beslutar om förändrade anslag som avser kostnader
            under innevarande år med netto 1,9 miljarder.
          </note>
          <note>
            Vidare föreslås ändrade bemyndiganden, det som avser beslut som
            fattas i år men ger kostnader under år framöver. Det gäller beställning
            av ombyggnad av JAS-plan.
          </note>
          <note>
            På förekommen anledning av bemyndigande för Myndigheten för skolutveckling
            tar utskottet upp att det är oacceptabelt att statliga verksamheter
            gör framtida åtaganden utöver de bemyndiganden som beslutats av
            riksdagen.
          </note>
          <note>
            Om förutsättningarna för statens verksamheter och anslag ändras
            under budgetåret har regeringen möjlighet att begära att riksdagen
            beslutar om ändrade anslag. Den begäran ska motiveras noga.
          </note>
          <note>
            Budgeten för 2007 beslutades i december förra året. Exempel på
            förutsättningar som har förändrats sedan dess där tilläggsanslag
            föreslås är ökade anslag till kommunernas flyktingmottagande på
            grund av ett ökat antal flyktingar som söker sig till Sverige.
            Därutöver har regeringen infört nya riktlinjer, bland annat vad
            gäller mottagande av ensamkommande barn och åtgärder för att flyktingar
            snabbare ska kunna få arbete genom så kallade instegsjobb.
          </note>
          <note>
            En omfattande satsning på fortbildning för lärare medför att
            regeringen begär ökade anslag med nära ½ miljard. Andra större
            ökningar i anslag avser införandet av miljöbilspremie och trängselskatt
            i Stockholm.
          </note>
          <note>
            Till betänkandet finns tio reservationer anmälda.
          </note>
          <note type="speaker">
            Anf. 153 HANS HOFF (s):
          </note>
          <note>
            Herr talman! Det går mycket bra för Sverige, och det är något
            som vi alla har anledning att vara väldigt glada för. Vi har stark
            tillväxt. Vi har stora överskott i de offentliga finanserna. Vi
            har en statsskuld som minskar som andel av bnp. Nya jobb skapas
            i en takt som vi inte har upplevt på många år. Om detta beror
            på att landet i tolv år styrts av socialdemokratiska regeringar
            och en stark konjunkturutveckling eller om det beror på den borgerliga
            regeringens politik under åtta månader och en högkonjunktur överlåter
            jag till väljarna att själva bedöma.
          </note>
          <note>
            Jag vill yrka bifall till alla de reservationer som vi socialdemokrater
            har i betänkandet. Jag ska nämna några ord om de ställningstaganden
            som vi gör.
          </note>
          <note>
            Vi avvisar regeringens förslag att öka anslaget till Regeringskansliet.
            Detta anslag har i dag ett stort anslagssparande och att i det
            läget öka den ekonomiska ramen innebär att regeringen i stället
            för att vidta effektiviseringsåtgärder låter kostnaderna för Regeringskansliets
            administration öka.
          </note>
          <note>
            Vi avvisar regeringens planer på att inrätta ett finanspolitiskt
            råd, eftersom det redan finns aktörer som har till uppgift att
            ta fram kvalificerade underlag till regeringens prognoser samt
            att följa, utvärdera och kontrollera regeringens finanspolitik.
            Det är enligt vår mening alltid ytterst det svenska folkets valda
            företrädare i riksdagen som ska utvärdera den förda politiken.
          </note>
          <note>
            Vi avvisar också regeringens förslag att minska resurserna för
            biologisk mångfald.
          </note>
          <note>
            Herr talman! Det är vår bestämda mening att den politik för utförsäljning
            av statliga företag som regeringen bedriver är felaktig. Det är
            en mycket dålig affär för staten att avyttra aktierna i de nu
            aktuella statliga företagen. Regeringens agerande riskerar att
            medföra stora förluster för det svenska folket som ytterst är
            ägare till de statliga företagen. Det är företag som genom sina
            utdelningar årligen bidrar till staten med betydande inkomster.
            Staten byter en tillgång mot en annan och får inte en bättre ekonomisk
            ställning genom försäljning.
          </note>
          <note>
            Regeringens politik med försäljning av statliga företag är kritiserad,
            inte bara i riksdagen av oppositionen utan även av borgerliga
            riksdagsledamöter, ekonomer och inte minst av allmänheten. Vidare
            menar vi att den förödande kritik som Riksrevisionen lämnat om
            regeringens beredning av ärendet stärker oss i vår uppfattning
            att avvisa regeringens förslag om ytterligare medel på tilläggsbudgeten
            för försäljning av statliga företag.
          </note>
          <note>
            Herr talman! När det gäller regeringens mycket stora satsning
            på ytterligare 4,3 miljarder kronor till krigsmateriel är vi djupt
            bekymrade. I budgetpropositionen ska regeringen redovisa ett samlat
            ställningstagande till försvarets investeringsplan. De nu föreslagna
            satsningarna fanns inte redovisade i budgetpropositionen för 2007.
            Regeringen har heller inte redovisat någon ny samlad investeringsplan
            i vårpropositionen. Dessutom har ett enigt försvarsutskott vid
            upprepade tillfällen påtalat riksdagens behov av en transparent
            materielplanering och redovisning. Såväl försvarsutskottet som
            finansutskottet har pekat på betydelsen av att både regeringen
            och riksdagen grundligt bereder förslag till beställningsbemyndigande.
            Detta står alla partier bakom i betänkandet.
          </note>
          <note>
            Vi socialdemokrater anser därför att det är oansvarigt att riksdagen
            här i dag bemyndigar regeringen att fatta beslut som innebär behov
            av ytterligare framtida anslag om 4,3 miljarder kronor utan att
            riksdagen känner till Försvarsmaktens hela investeringsbehov.
            Detta mörkas genom dagens beslut. Vi socialdemokrater vill göra
            en samlad bedömning när regeringen i höstens budgetproposition
            redovisar de ekonomiska konsekvenserna av samtliga planerade beställningar
            de kommande åren.
          </note>
          <note>
            Herr talman! Riksdagens finansutskott är svenska folkets yttersta
            garant för en positiv ekonomisk utveckling och stabilitet. Finansutskottet
            har genom åren haft en mycket stor integritet. På förslag av Socialdemokraterna
            hösten 2003 avslog riksdagen regeringens förslag om att öka Försvarsmaktens
            materielanslag med 2,3 miljarder kronor. Bakom det beslutet stod
            alla partier utom Moderaterna.
          </note>
          <note>
            Bakgrunden var att riksdagen tidigare givit regeringen till känna
            att en utredningsperson eller kommitté skulle tillsättas för att
            genomföra en granskning av styr- och finansieringsformerna inom
            Försvarsmakten. Av riksdagens tillkännagivande framgick att granskningen
            särskilt borde fokusera på riksdagens och regeringens insyn och
            styrning samt på hur uppföljningen skulle förbättras. Man skulle
            också granska incitamenten i styrningen och finansieringen så
            att regelverk gav sparsamhet och effektivitet i Försvarsmakten.
          </note>
          <note>
            Att finansutskottet då avslog regeringens begäran om ytterligare
            2,3 miljarder kronor byggde just på bristen i riksdagens insyn
            i de bedömningar som hade föranlett den dåvarande regeringens
            förslag till ökade utgifter för krigsmateriel. Självfallet var
            detta inget beslut som den dåvarande försvarsministern eller för
            den delen regeringen uppskattade, snarare tvärtom. För dem som
            då satt i finansutskottet var beslutet lätt att ta, för riksdagens
            finansutskott måste ha greppet om landets ekonomi oavsett vilken
            regering som styr landet.
          </note>
          <note>
            Vi anser att dagens beslut där riksdagen bemyndigar regeringen
            4,3 miljarder kronor, utan att riksdagen vet innehållet i Försvarsmaktens
            hela investeringsbehov, är felaktigt. Riksdagens finansutskott
            borde i dag på samma sätt som gjordes 2003 ha avslagit regeringens
            begäran om ytterligare pengar till krigsmateriel.
          </note>
          <note>
            Herr talman! Vi hoppas att finansutskottet under den tid som
            är kvar av mandatperioden kommer att kunna återfå den starka ställning
            som utskottet tidigare haft i samhället.
          </note>
          <note>
            I detta anförande instämde Monica Green, Sonia Karlsson, Pär
            Nuder och Tommy Ternemar (alla s).
          </note>
          <note type="speaker">
            Anf. 154 ULLA ANDERSSON (v):
          </note>
          <note>
            Herr talman! Jag vill börja med att tacka kammarkansliet och
            finansutskottets kansli för ett väl genomfört riksdagsår. Jag
            vill också framföra en hälsning till finansutskottets kansli och
            säga att jag är imponerad. Ni har varit ett gott stöd i finansutskottets
            arbete.
          </note>
          <note>
            Nu ska vi diskutera en tilläggsbudget, och då är jag kanske inte
            lika glad och trevlig utan lite mer upprörd över de förslag som
            finns där.
          </note>
          <note>
            Det handlar om ökade satsningar på vapenexport, minskade anslag
            till bistånd, ytterligare nedskärningar av arbetsmiljöarbetet,
            indragningar för gravt hörselskadade och talskadade. I stället
            vill man experimentera med marknadslösningar inom välfärden, den
            hotade skogen får betala till det hotade havet och medborgarna
            ska betala hundratals miljoner för att bli av med sina tillgångar.
            Man skulle kunna säga att detta är en ganska bra sammanfattning
            av en högerpolitik.
          </note>
          <note>
            Ska Sverige som redan i dag är en av världens största vapenexportörer
            per capita stärka den inriktningen? Det tycker inte vi från Vänsterpartiet.
            Det måste anses förkastligt att man samtidigt som man stärker
            vapenexporten drar in på biståndet. Man hjälper till att bomba
            sönder ett land, och sedan tycker man att man kan vara med och
            bygga upp det men med lite mindre pengar än tidigare.
          </note>
          <note>
            Att det dessutom inte finns någon hotbild mot Sverige stärker
            inte precis regeringens intentioner med ytterligare mångmiljardsatsningar
            på befintliga JAS-plan. Vi konstaterar också att hälften av de
            69 toppmoderna JAS-flygplan som försvaret i dag förfogar över
            inte används. Därför är det inte ens ekonomiskt försvarbart att
            investera i ytterligare 31 plan.
          </note>
          <note>
            Ni kunde ändå ha hållit ihop er politik och gett ökade anslag
            till fler flygtimmar så att man åtminstone kan använda de plan
            som i dag står på marken. Men de gör ni inte. Hela underlaget
            är totalt undermåligt. Därför avvisar vi det också.
          </note>
          <note>
            Vi tycker att man i stället för dessa pengar till ökade satsningar
            på vapenexport skulle ha satsat på jämställdheten i försvaret.
            Visst, det pågår ett arbete, men det har långt ifrån kommit till
            vägs ände. Snarare tvärtom det skulle behövas väldigt mycket mer.
            Därför tycker vi att det är tråkigt att regeringen och majoriteten
            i utskottet väljer att satsa på vapenexport i stället för jämställdhet.
          </note>
          <note>
            Antalet asylsökande förväntas öka kraftigt de närmaste åren,
            bland annat med anledning av USA:s krigspolitik i Irak. Detta
            medför behov av ökade resurser för asylprocessen liksom för det
            kommunala flyktingmottagandet. Rätten till en fristad har Sverige
            skrivit under i många konventioner, och därför har vi också ett
            stort ansvar när människor söker sig hit. Det behövs ökade resurser.
            Det anser också regeringen, vilket i sig är bra. Men att ta från
            biståndet måste ändå anses förkastligt. Vilken del av biståndet
            är det man ska ta av? Är det katastrofbiståndet som ska minskas
            med 700 miljoner eller?
          </note>
          <note>
            Vi anser alltså att regeringen, eller åtminstone finansutskottets
            majoritet, borde tänka om. Men eftersom det är sommar ska jag
            väl också ge en eloge en eloge till de satsningar man gör på de
            kommuner som ska ta emot ensamkommande flyktingbarn. Vi hoppas,
            och det tror jag att vi är överens om här i kammaren, att det
            nu är fler kommuner som kommer att ställa upp. Just nu är det
            rätt förkastligt.
          </note>
          <note>
            Så har vi arbetsmarknadspolitiken som denna regering har totalförstört.
            I tilläggsbudgeten går man vidare med neddragningar. Man vill
            inte se att arbetsmiljöarbetet är centralt för att motverka ohälsa
            och olycksfall i arbetslivet och att det dessutom i hög grad är
            jämställdhetsfrågor, eftersom de arbetsplatser och yrken som är
            kvinnodominerade genererar mer arbetsrelaterad ohälsa. Vi vill
            stärka arbetsmiljöarbetet, och vi vill ha en nollvision när det
            gäller dödsfall i arbetslivet. Därför vill vi satsa på fler skyddsombud
            och ge Arbetsmiljöverket ytterligare resurser. Men i tilläggsbudgeten
            föreslås neddragningar.
          </note>
          <note>
            Det är en tydlig politisk linje, där man tycker att man kan öka
            företagens vinster. Samtidigt skär man ned på allt arbete som
            innebär förbättringar av arbetsmiljön. Alla försämringar inom
            arbetsmarknadspolitiken leder till urholkad trygghet för såväl
            arbetslösa som löntagare.
          </note>
          <note>
            Det är rätt talande att regeringen väljer att satsa pengar på
            en ny fusklag. Det är kanske så att man genom sig själv känner
            andra. Men det är väl inte riktigt det man har kommit fram till
            i den här regeringen, utan det är ett sätt att försöka möjliggöra
            nedskärningar i socialförsäkringssystemen. Det tycker vi är fel.
            Vi avvisar det förslaget, och därför avvisar vi även de satsningar
            man gör på förstärkningar på åklagarsidan av den anledningen.
          </note>
          <note>
            Vi vill i stället använda pengarna till att stärka åklagarnas
            kompetens inom området mäns våld mot kvinnor. Vi vill göra satsningar
            på familjevårdsenheter och bekämpning av människohandel. Dessutom
            behöver vi fler miljöåklagare. Men inte ens ett sådant förslag
            kan majoriteten i utskottet ställa sig bakom.
          </note>
          <note>
            Så har vi regeringens miljöpolitik som vi redan har debatterat
            i dag. Vad ska man säga när den hotade skogen där runt 2 000 hotade
            arter finns över hälften av de hotade arterna i Sverige ska betala
            till det hotade havet? Vi avvisar därför de nedskärningar man
            gör på anslagen till den biologiska mångfalden. Vi tycker att
            man ska satsa friska pengar på en frisk havsmiljö det ska inte
            ske på bekostnad av en skyddsvärd skog. Det behövs havssatsningar,
            och det behövs friska pengar. Ta inte från skogen till det hotade
            havet!
          </note>
          <note>
            Om ni behöver hjälp med att utforma en miljöpolitik är ni välkomna
            att höra av er. Det tycker vi att ni behöver.
          </note>
          <note>
            Det finns ett litet, litet anslag för elektronisk kommunikation.
            Den summan ska ge döva, gravt hörselskadade, talskadade och språkstörda
            möjlighet att kommunicera via ett kommunikationsnät. Men i stället
            för att använda pengarna till det tycker man i alliansregeringen
            att de ska gå till att experimentera med valfrihet av hjälpmedel.
            Vill man experimentera med välfärden kan man väl åtminstone låta
            bli att ta pengarna från döva, hörselskadade och talskadade.
          </note>
          <note>
            De statliga företagen har debatterats länge här i dag. Vi kan
            bara konstatera att regeringen väljer att privatisera vinsterna
            och socialisera förlusterna. Vi är helt emot dessa ideologiska
            utförsäljningar, eftersom de innebär en minskad demokrati och
            en sämre ekonomi. Det ger en sämre samhällsutveckling, det är
            sämre för den enskilda medborgaren, och det är sämre för samhället
            i stort. Vi anser inte att man ska betala hundratals miljoner
            för att bli av med sina gemensamma tillgångar. Här vill man använda
            ytterligare 100 miljoner i år.
          </note>
          <note>
            Herr talman! Jag vill till sist ta upp flytten av Riksantikvarieämbetet
            och Riksutställningar till Gotland. Detta har inneburit en kraftig
            ekonomisk försämring för dem, och vi tycker att de borde ha stöd
            i sin flytt. Vi hade därför förväntat oss att regeringen i denna
            tilläggsbudget skulle komma med ett sådant förslag. Nu har man
            inte gjort det, utan man lägger pengar 2008. Men det är i år flytten
            sker, och vi borde kanske ha hanterat detta i tilläggsbudgeten
            och inte, som finansutskottet har gjort, under FiU20.
          </note>
          <note>
            Till sist om det inte blir något replikskifte förstås vill jag
            önska er alla en trevlig sommar och tacka för detta första riksdagsår
            för min del!
          </note>
          <note type="speaker">
            Anf. 155 MIKAELA VALTERSSON (mp):
          </note>
          <note>
            Herr talman! Det har varit en lång debatt och en lång dag, så
            jag tänker bara väldigt kort beröra några få förslag. Jag har
            strukit det mesta av det jag tänkte säga.
          </note>
          <note>
            Regeringen vill bygga ut JAS-flottan. JAS-projektet har hittills
            kostat skattebetalarna över 100 miljarder kronor. Någon ytterligare
            satsning anser vi från Miljöpartiet inte är motiverad.
          </note>
          <note>
            Staten har under tidigare år köpt in för många JAS-plan, vilket
            har fått till följd att halva JAS-flottan inte används. Av 100
            flygplan som är tillgängliga för export har Saab endast lyckats
            sälja 28. Utbudet av JAS-plan på den internationella marknaden
            verkar vara större än vad efterfrågan är.
          </note>
          <note>
            Det är därför beklämmande att den borgerliga regeringen, precis
            som den förra socialdemokratiska gjorde, fortsätter att pumpa
            in miljarder av skattebetalarnas pengar i företagssubventioner.
            Projektet måste beskrivas som ett av de största resursslöserierna
            i svensk historia.
          </note>
          <note>
            Det är inte rimligt att vid nuvarande låga hotbild mot Sverige
            genomföra satsningar av miljardbelopp på befintliga JAS-plan.
            Det är inte försvarbart ur ekonomisk synvinkel att investera i
            31 nya plan.
          </note>
          <note>
            Solidaritet är en hörnsten i Miljöpartiets ideologi. Vi klarar
            i denna del av världen att använda 1 procent av bnp till andra
            delar av världen som är i större behov av pengar. Vi anser inte
            att flyktingmottagande ska konkurrera med bistånd. Regeringen
            minskar biståndsbudgeten med 700 miljoner. Vi anser att enprocentsmålet
            ska respekteras, och vi avvisar regeringens vilja att skära i
            biståndet genom att avräkna kostnaderna för flyktingmottagandet
            mot biståndsramen. I denna högkonjunktur ska inte flyktingmottagandet
            behöva ställas mot humanitärt bistånd.
          </note>
          <note>
            Regeringen tillämpar här samma logik som i miljöpolitiken: Om
            man gör en satsning tas det från ett annat viktigt område. Vi
            har i dag råd med både bistånd och ett humant flyktingmottagande.
          </note>
          <note>
            Miljöpartiet välkomnar regeringens förslag till en riktad satsning
            på miljöteknik, men vi vill bredda och utveckla satsningen ytterligare.
            Vi anser att satsningen på miljöteknik borde ha ett bredare fokus
            än bara export av miljöteknik. Vi skulle vilja att man skapar
            ett brett branschprogram för miljöteknikbranschen. I branschprogrammet
            kan man samarbeta med näringslivet och de fackliga organisationerna
            för att ta fram strategier för hur miljöteknikbranschen kan utvecklas
            och stödjas för en mer framträdande ställning i framtiden.
          </note>
          <note>
            Regeringen föreslår också minskade anslag till stöd för konvertering
            av direktverkande el. Minskningen används för att finansiera ökade
            anslag till solvärme. Man gör precis på samma sätt som i andra
            frågor man tar från ett område för att använda till ett annat.
            Jag undrar om regeringen inte borde komma på idén att i stället
            ta från miljöförstörande verksamhet? Vi anser att ökningen av
            anslagen till solvärme är bra, men den bör inte finansieras genom
            att man drar ned anslaget till stöd för konvertering av direktverkande
            el.
          </note>
          <note>
            Med det skulle jag bara vilja yrka bifall till Miljöpartiets
            reservationer nr 4 och nr 10.
          </note>
          <note type="speaker">
            Anf. 156 CHRISTER NYLANDER (fp):
          </note>
          <note>
            Herr talman! Den som försöker följa denna debatt utifrån tycker
            nog att den förändras hela tiden och handlar om väldigt många
            olika saker. Tilläggsbudgeten handlar om regeringens tillägg till
            den budget man lade fram för 2007. Efter valet 2006 när alliansen
            vann hade man bara ett fåtal dagar på sig att göra en fullständig
            statsbudget. Jag tycker nog att man fick med ganska mycket av
            det som vi hade lovat i valmanifestet, men i denna tilläggsbudget
            används möjligheten att ytterligare göra det som vi har lovat
            att genomföra.
          </note>
          <note>
            Tilläggsbudgeten har samma fokus som budgeten har och som den
            debatt vi har haft i eftermiddag har handlat om. Man får ändå
            säga att det läggs särskilt stor tyngd på skola och integration
            i tilläggsbudgeten.
          </note>
          <note>
            Skolan är, som vi har varit inne på många gånger, väldigt viktig
            för Sverige. Det är viktigt med en snabb omläggning av politiken
            just på detta område.
          </note>
          <note>
            Det handlar om att satsa tidigt i grundskolan, att våga utvärdera,
            att ändra betygssystemet, att förändra gymnasiet så att fler ungdomar
            får chansen att lyckas med sin utbildning, att införa lärlingsprogram
            och mycket mer.
          </note>
          <note>
            Just i tilläggsbudgeten läggs mycket kraft på att höja läraryrkets
            status. Regeringen inleder nu en omfattande satsning på lärarnas
            fortbildning. 3,6 miljarder kommer att satsas på fortbildning
            för lärare under perioden fram till 2010. Målet är att vidareutbilda
            30 000 lärare de närmaste fyra åren. Det är en väldigt stor satsning
            på någonting som är väldigt viktigt för Sverige.
          </note>
          <note>
            Regeringen har också ett mycket tydligt fokus på att varaktigt
            höja sysselsättningen. En viktig del i detta är att se till att
            integrationen fungerar bättre. Tilläggsbudgeten har därför ett
            omfattande integrationspaket. Vi ger extra incitament för kommuner
            och individer och kopplar jobb till sfi. En särskild satsning
            görs, som tidigare talare sagt, på ensamkommande barn.
          </note>
          <note>
            Nu införs också instegsjobb. Det är en subventionerad anställning
            som kopplas till att den anställde deltar både i jobb och i svenskutbildning.
            Jobben kombineras dessutom med en introduktion i det svenska samhället.
            Det är ett sätt att se till att integrationen fungerar bättre
            och ett sätt att se till att människor snabbare kommer i arbete
            när de kommer till Sverige.
          </note>
          <note>
            I tilläggsbudgeten finns också en mängd andra viktiga förslag.
            En miljöbilspremie införs. Kommunala hyresgarantier för personer
            med svag ställning på bostadsmarknaden införs. Förberedelser för
            en tandvårdsreform görs. Åklagarväsendet och domstolarna får mer
            pengar för att se till att rättskipningen fungerar bättre. Det
            är också mycket mer.
          </note>
          <note>
            Herr talman! Finansutskottet har flera gånger genom åren riktat
            tydlig kritik mot myndigheter som gör ekonomiska åtaganden utan
            riksdagens eller regeringens uttryckliga medgivande. Därför är
            utskottet oroat när så sker igen.
          </note>
          <note>
            Myndigheten för skolutveckling har ingått ekonomiska åtaganden
            utan att bemyndiganden har lämnats. Det gäller bidrag till skolutveckling
            i kommuner och hos andra skolhuvudmän.
          </note>
          <note>
            Detta är bekymmersamt. Utskottet är dock positivt till att det
            nu sker ett arbete i Regeringskansliet med att stärka den interna
            kontrollen och styrningen av myndigheterna.
          </note>
          <note>
            Vi vet också att den regering som nu sitter är mycket tydlig
            med att hålla ordning på statsfinanserna och reda i statens budget.
          </note>
          <note>
            Mot bakgrund av detta kan finansutskottet acceptera regeringens
            förslag att i efterhand ge ett bemyndigande.
          </note>
          <note>
            Herr talman! Med detta vill jag yrka bifall till utskottets förslag
            och därmed till tilläggsbudgeten.
          </note>
          <note type="speaker">
            Anf. 157 SIV HOLMA (v):
          </note>
          <note>
            Herr talman! Först och främst instämmer jag i Ulla Anderssons
            anförande. Jag och Ulla Andersson yrkar bifall till reservationerna
            4 och 9.
          </note>
          <note>
            Sedan måste jag uttrycka min stora förvåning över hur finansutskottet
            har behandlat kulturutskottets yttrande till tilläggsbudgeten.
          </note>
          <note>
            Utskottets yttrande redovisas som bilaga 8 i finansutskottets
            betänkande som handlar om tilläggsbudgeten, men det behandlas
            i ett helt annat betänkande, det vill säga betänkandet om riktlinjer
            för den ekonomiska politiken och budgetpolitiken.
          </note>
          <note>
            Det som kulturutskottet ser som en tilläggsbudgetfråga väljer
            finansutskottet att se som en fråga om riktlinjer för den ekonomiska
            politiken. Det är ett mycket märkligt förfarande.
          </note>
          <note>
            Vad jag har förstått hänvisar man till en strikt tolkning av
            budgetlagen. Faktum är att yrkandet som handlar om att medel bör
            tillföras 2007 har godkänts av kammarkansliet. Finansutskottet
            gör en egen tolkning. De väljer att behandla ett yrkande som avser
            2007 i ett betänkande som avser åren 20082010.
          </note>
          <note>
            Vän av ordning kanske säger: Men Vänsterpartiet har ju en ledamot
            i finansutskottet. Ja, och jag har full förståelse för att hon
            inte haft full uppmärksamhet på utskottsmajoritetens finlir.
          </note>
          <note>
            Vad handlar då Vänsterpartiets yrkande om? Vi anser att Riksutställningar
            och Riksantikvarieämbetet ska kompenseras fullt ut för de extra
            kostnader som omlokaliseringen till Gotland för med sig. För 2007
            har ännu inga medel betalats ut. Det är ett klart löftesbrott,
            eftersom dessa verksamheter har utlovats full ersättning för de
            extra kostnaderna.
          </note>
          <note>
            Visserligen har alliansregeringen aviserat 30 miljoner kronor
            2008, men det är också ett märkligt förfarande, och det av två
            skäl.
          </note>
          <note>
            Det ena skälet är att flytten pågår. Riksutställningar beräknas
            vara på plats under 2007. Riksantikvarieämbetet beräknas också
            vara på plats, i alla fall halva, under detta år.
          </note>
          <note>
            Det andra skälet är att det handlar om för lite pengar. Riksdagens
            utredningstjänst beräknar flyttkostnaderna till 113 miljoner kronor.
          </note>
          <note>
            Oavsett vilken uppfattning man har i själva omlokaliseringsfrågan
            anser Vänsterpartiet att verksamheterna som flyttas inte ska bli
            bestraffade med vare sig alltför lite pengar eller att de utbetalas
            först i efterskott.
          </note>
          <note type="speaker">
            Anf. 158 CHRISTER NYLANDER (fp) replik:
          </note>
          <note>
            Herr talman! Jag vill bara säga något kort, för jag tycker att
            Siv Holma förtjänar svar på sina frågor.
          </note>
          <note>
            Det finns en teknisk förklaring till detta. Det är inte alls
            så att Vänsterpartiets representant i finansutskottet har gjort
            någon miss. Principerna i riksdagens budgethantering är sådana
            att man i motioner med anledning av tilläggsbudgeten får väcka
            förslag om sådant som berörs av regeringen i dess tilläggsbudget.
            Eftersom regeringen inte har lagt fram något förslag på detta
            område i tilläggsbudgeten har finansutskottet valt att hantera
            denna fråga i FiU20 om riktlinjerna som brukligt är.
          </note>
          <note>
            I budgetpropositionen skriver regeringen dessutom att man på
            departementet just nu bereder frågan om att ge ytterligare bidrag
            för 2008 till de verksamheter Siv Holma tar upp. Det är kanske
            till och med så att man bedömer att man behöver göra det för 2007.
            Skulle så vara fallet kan regeringen återkomma i den andra tilläggsbudgeten
            för i år, det vill säga den som läggs fram i samband med budgetpropositionen
            för 2008.
          </note>
          <note type="speaker">
            Anf. 159 SIV HOLMA (v) replik:
          </note>
          <note>
            Herr talman! Jag förstod att det var en strikt tolkning av budgetlagen,
            men jag har logiskt sett oerhört svårt att förstå att när man
            får igenom ett yrkande som avser 2007 ska alltså finansutskottet
            behandla förslaget i ett betänkande som berör åren 20082010. Det
            får vara som det är, men det är en konstig ordning. Jag uppfattar
            det som att Vänsterpartiets yrkande godkändes och att det var
            för 2007.
          </note>
          <note>
            Det är oerhört märkligt att man i regeringen, som jag förstår
            har haft olika uppfattningar i frågan, ändå har kommit överens
            om att man ska stå för att flytten görs. På det sättet håller
            man verksamheterna på halster. Flyttningen sker under 2007. Riksutställningar
            ska vara färdigflyttade till Visby under det här året. Då är man
            njugg i sättet att behandla frågorna och ger medel först för 2008.
            Jag förstår inte logiken i det hela när det gäller både handläggningen
            och hur det faktiskt förhåller sig.
          </note>
          <note type="speaker">
            Anf. 160 CHRISTER NYLANDER (fp) replik:
          </note>
          <note>
            Herr talman! Det må vara så att Siv Holma har svårt att se logiken,
            men för finansutskottet är det viktigt att hålla fast vid principen
            att man bara kan motionera och yrka i förslag som regeringen har
            lagt fram i sin tilläggsbudget.
          </note>
          <note>
            Om vi hade släppt igenom detta fall och andra fall hade det till
            sist blivit en konstig budgetprocess i riksdagen. Därför är det
            viktigt att utskottet håller fast vid detta.
          </note>
          <note type="speaker">
            Anf. 161 SIV HOLMA (v) replik:
          </note>
          <note>
            Herr talman! Jag förstår att det är viktigt att hålla en ordning
            när det gäller tilläggsbudgeten och när det gäller de ekonomiska
            riktlinjerna, direktiven, för budgetpolitiken. Jag förstår det.
          </note>
          <note>
            Men i det här fallet yrkade Vänsterpartiet enbart på att medel
            bör tillföras 2007. Vi yrkade inte på den summa som krävdes. Där
            gav vi regeringen möjlighet att utföra det regeringen ska göra.
          </note>
          <note>
            Jag tycker att vi har följt de statuter som gäller, och kulturutskottet
            hade faktiskt en annan uppfattning i frågan. Vi var helt eniga
            om att skriva ett yttrande vad gäller tilläggsbudgeten.
          </note>
          <note>
            Överläggningen var härmed avslutad.
          </note>
          <note>
            11 § Indelning i utgiftsområden
          </note>
          <note>
            Föredrogs
          </note>
          <note type="speaker">
            Anf. 162 BERIT ANDNOR (s):
          </note>
          <note>
            Herr talman! Jag yrkar bifall till reservation nr 5.
          </note>
          <note type="speaker">
            Anf. 163 MARIANNE BERG (v):
          </note>
          <note>
            Herr talman! Det var kort och koncist från Berit Andnor, men
            jag är inte riktigt så kort.
          </note>
          <note>
            Herr talman! Jag vill här ta upp frågan om Integrationsverkets
            avveckling. Vänsterpartiet var tveksamt den dag det var aktuellt
            att inrätta Integrationsverket eftersom vi ansåg att säråtgärder
            ska användas i en så liten utsträckning som möjligt. Vi har klart
            deklarerat att vi anser att tiden är mogen för att gå vidare från
            den integrationspolitik som i alltför stor utsträckning har kommit
            att handla om just säråtgärder.
          </note>
          <note>
            Regeringens hantering av ärendet är mycket bristfällig. Det är
            ett hastverk utan ett klart och tydligt underlag. Högerregeringen
            vill i sin politik genomdriva det mesta i rasande fart. Det har
            vi sett vid flera tillfällen, och icke genomtänkta förslag klubbas
            igenom. Så är det också vad gäller nedläggningen av Integrationsverket.
            Beslut är fattat att verket ska avvecklas den 1 juli i år.
          </note>
          <note>
            Regeringen genomför avvecklingen utan att först ha löst enormt
            viktiga frågor. Det är frågor om vem som ska ta över de arbetsuppgifter
            verket i dag ansvarar för. Vänsterpartiet hade ett förslag om
            att verket skulle finnas kvar till den 1 juli 2008 för att på
            ett seriöst sätt kunna arbeta vidare med och klargöra vem som
            ska ta över verkets arbetsuppgifter. Bland de viktigaste uppgifterna
            finns att hantera kommunernas flyktingmottagande och kunskapsspridning.
            Dessa uppgifter, tillsammans med andra övergångsfrågor, hänger
            efter regeringens beslut nu i luften.
          </note>
          <note>
            Vänsterpartiets väl genomtänkta planering av Integrationsverkets
            avveckling fick vi inte gehör för. Regeringen väljer, som vanligt,
            att genomföra ett totalt ogenomtänkt förslag.
          </note>
          <note>
            Herr talman! Det råder inget som helst tvivel om att bostadsbidraget
            är ett viktigt bostadspolitiskt instrument. Sedan lång tid har
            staten haft två typer av ekonomiska medel som stöd för bostadspolitiken.
            Det är produktionsstödet i form av räntebidrag och investeringsbidrag
            samt konsumtionsstödet i form av bostadsbidrag. Sedan riksdagsmajoriteten
            i höstas fattade beslut om att helt avveckla produktionsstödet
            har givetvis bostadsbidragets betydelse som ett bostadspolitiskt
            medel ökat avsevärt.
          </note>
          <note>
            Vi vänsterpartister anser att bostadsbidraget inte ska avvecklas
            utan utvecklas som ett bostadspolitiskt instrument med syfte att
            ge ekonomiskt svaga hushåll möjlighet att efterfråga goda och
            tillräckligt rymliga bostäder. Det är en självklarhet för oss
            alla som bor i detta land.
          </note>
          <note>
            Bostadsbidraget innehar både en familjepolitisk och en bostadspolitisk
            målsättning. Dessa målsättningar bör förtydligas så att bidragen
            endast förhåller sig till de bostadspolitiska målen. Vänsterpartiets
            ambition i denna fråga går och det är inget knepigt med det i
            rak motsatt riktning mot vad regeringen har framfört i sitt förslag.
            Det är inget konstigt, men jag vill här tydliggöra att regeringens
            förslag är en strategi för att bidragen i fortsättningen främst
            eller eventuellt endast ska ses som ett familjepolitiskt medel.
          </note>
          <note>
            Högerns förslag kan inte ses på något annat sätt än att regeringen
            nu fullföljer sin ambition att starkt begränsa statens ansvarstagande
            för bostadspolitiken. Därför anser vi att bostadsbidraget ska
            kvarstå under utgiftsområde 18 som ett bostadspolitiskt instrument
            och inte, enligt regeringens förslag, överflyttas till utgiftsområde
            12, socialförsäkringar.
          </note>
          <note>
            Herr talman! Jag ställer mig bakom samtliga Vänsterpartiets reservationer
            i betänkandet, men jag väljer att i dag yrka bifall till reservationerna
            2 och 5.
          </note>
          <note type="speaker">
            Anf. 164 MIKAEL JOHANSSON (mp):
          </note>
          <note>
            Herr talman! För tids vinnande avstår jag mitt anförande och
            även att yrka bifall till samtliga reservationer från Miljöpartiet
            de gröna. Jag yrkar bifall till enbart reservation 4.
          </note>
          <note type="speaker">
            Anf. 165 PER BILL (m):
          </note>
          <note>
            Herr talman! Å alliansens vägnar yrkar jag bifall till utskottets
            förslag.
          </note>
          <note>
            Överläggningen var härmed avslutad.
          </note>
          <note>
            12 § Utlåtande angående en grönbok om allmänhetens tillgång till
            EU-dokument
          </note>
          <note>
            Föredrogs
          </note>
          <note type="speaker">
            Anf. 166 KARL SIGFRID (m):
          </note>
          <note>
            Herr talman! Det är många som har strukit sig i debatterna, vilket
            gör att jag kan tala extra länge!
          </note>
          <note>
            Intresset för att få ut offentliga handlingar från EU:s institutioner
            har varit stort. Det har ökat med 50 procent om året sedan den
            nuvarande öppenhetsförordningen trädde i kraft. När nu kommissionen
            föreslår en förändrad öppenhetsförordning välkomnar vi det. Vi
            förutsätter att processen ska resultera i ännu bättre möjligheter
            för medborgarna att ta del av EU:s handlingar.
          </note>
          <note>
            För att öppenheten ska vara en realitet krävs det framför allt
            att det formella regelverket är sådant att det ger medborgarna
            långtgående rättigheter, men det krävs också en effektiv administration
            och användbara lättillgängliga register. Definitionen av vad som
            är en officiell handling bör i samma anda vara så vid som möjligt,
            så att medborgarnas rätt till information inte kan kringgås.
          </note>
          <note>
            Precis som förra gången denna fråga låg hos riksdagen tycker
            vi att det är viktigt att alla handlingar registreras, även hemliga
            handlingar. Det är en förutsättning för att medborgare som vill
            utmana sekretessen ska kunna ha kännedom om vilka dokument som
            existerar, så att de också kan få sin sak prövad. Vi ser det som
            en självklarhet att institutionerna gör sitt bästa för att skapa
            register som är användarvänliga, lättillgängliga och fullständiga,
            liksom att EU:s organisation gör allt den kan för att snabbt och
            effektivt tillgodose de önskemål som finns om att få offentliga
            handlingar utlämnade.
          </note>
          <note>
            Jag yrkar på att riksdagen lägger utlåtandet till handlingarna
            och ser fram emot förslaget som kommer i oktober.
          </note>
          <note>
            13 § Följdändringar med anledning av bildandet av Sveriges Kommuner
            och Landsting, m.m.
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            14 § Sekretess för uppgifter i vissa säkerhetskopior
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            15 § Prövning av fråga om tillämpligheten av 2 kap. 12 § tredje
            stycket regeringsformen i visst fall (bet. 2006/07:FöU10)
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 167 BJÖRN LEIVIK (m):
          </note>
          <note>
            Herr talman! Jag tackar mina kolleger i utskottet för att de
            har gett mig tid att utveckla denna fråga, som är ganska väsentlig.
            Det rör våra lagar och grundlagar.
          </note>
          <note>
            Betänkandet KU25 är inte föremål för debatt eller votering. KU
            har på riksdagens vägnar prövat vilka lagar eller delar av lagar
            som i FöU10 kan anses omfattas av 2 kap. 12 § tredje stycket regeringsformen.
            Jag vill helt kort redovisa bakgrunden och KU:s slutsatser.
          </note>
          <note>
            I 2 kap. 1 § regeringsformen stadgas att varje medborgare gentemot
            det allmänna är tillförsäkrad yttrandefrihet, informationsfrihet,
            mötesfrihet, demonstrationsfrihet, föreningsfrihet samt religionsfrihet.
          </note>
          <note>
            I 2 kap. 6 § stadgas att varje medborgare är skyddad mot undersökning
            av brev eller annan förtrolig försändelse och mot hemlig avlyssning.
          </note>
          <note>
            I 2 kap. 12 § regeringsformen anges möjlighet för det allmänna
            att begränsa de i grundlagen angivna fri- och rättigheterna. När
            sådan begränsning föreslås genom lag eller ändring av lag kan
            lägst tio ledamöter yrka att förslaget ska vila i tolv månader.
            Riksdagen kan dock anta lagförslaget om minst fem sjättedelar
            av de röstande förenar sig om beslutet. Konstitutionsutskottet
            prövar på riksdagens vägnar om ett lagförslag innebär begränsningar
            av medborgarnas fri- och rättigheter.
          </note>
          <note>
            När det gäller betänkandet FöU10, En anpassad försvarsunderrättelseverksamhet
            , har riksdagen redan den 14 juni beslutat att lagen om signalspaning
            och lagen om elektronisk kommunikation såvitt avser utvidgning
            av tystnadsplikten för operatörer ska vila i tolv månader.
          </note>
          <note>
            KU har därefter efter hörande av Lagrådet behandlat frågan om
            även lagen om försvarsunderrättelse och ändringen i lagen om elektronisk
            kommunikation avseende trådoperatörers skyldigheter liksom ändringen
            i sekretesslagen är av sådan art att fri- och rättigheter begränsas
            och således kräver minst fem sjättedelars majoritet i riksdagen
            för att antas.
          </note>
          <note>
            Utskottet anser att sekretesslagen inte omfattas. Den kan således
            antas med enkel majoritet.
          </note>
          <note>
            Däremot anser utskottet att den del av lagen om försvarsunderrättelse
            som hänvisar till signalspaningslagen innebär begränsningar och
            således måste ha minst fem sjättedelar av riksdagens röster för
            att antas. Övriga delar av lagen kan antas på normalt sätt.
          </note>
          <note>
            När det gäller den del av lagen om elektronisk kommunikation
            som rör operatörer som äger tråd i vilka signaler förs över Sveriges
            gränser anser utskottet att lagparagrafen innebär sådana begränsningar
            att den kräver minst fem sjättedelar av rösterna för att antas.
          </note>
          <note>
            Herr talman! Utskottets prövning kan inte överprövas av riksdagen.
            Däremot står det ledamöterna fritt att anta de i FöU10 föreslagna
            lagarna och lagändringarna. Om minst en sjättedel av ledamöterna
            motsätter sig förslaget kommer dock förslaget att vila hos försvarsutskottet
            ett år räknat från den 11 juni 2007.
          </note>
          <note>
            Överläggningen var härmed avslutad.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 6
          </note>
          <note>
            Punkt 27
          </note>
          <note>
            Punkt 28
          </note>
          <note>
            Övriga punkter
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 2
          </note>
          <note>
            minst fem sjättedelar
          </note>
          <note>
            mindre än fem sjättedelar
          </note>
          <note>
            Punkt 4
          </note>
          <note>
            minst fem sjättedelar
          </note>
          <note>
            mindre än fem sjättedelar
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 juni
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Margareta Cederfelt
          </note>
          <note>
            Margareta Cederfelt
          </note>
          <note>
            Åsa Lindestam
          </note>
          <note>
            Anna Kinberg Batra
          </note>
          <note>
            Ronny Olander
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 juni
          </note>
          <note>
            Berit Andnor
          </note>
          <note>
            Louise Malmström
          </note>
          <note>
            den 20 juni
          </note>
          <note>
            Oskar Öholm
          </note>
          <note>
            Carina Hägg
          </note>
          <note>
            Carl B Hamilton
          </note>
          <note>
            Mats Johansson
          </note>
          <note>
            Maria Lundqvist-Brömster
          </note>
          <note>
            Kent Härstedt
          </note>
          <note>
            Andreas Norlén
          </note>
          <note>
            Désirée Liljevall
          </note>
          <note>
            Elina Linna
          </note>
          <note>
            Christina Axelsson
          </note>
          <note>
            Carina Hägg
          </note>
          <note>
            Kent Härstedt
          </note>
          <note>
            Kerstin Engle
          </note>
          <note>
            Hans Wallmark
          </note>
          <note>
            Fredrik Olovsson
          </note>
          <note>
            Lars-Ivar Ericson
          </note>
          <note>
            Margareta Persson
          </note>
          <note>
            Ulrika Carlsson
          </note>
          <note>
            Eva-Lena Jansson
          </note>
          <note>
            Siv Holma
          </note>
          <note>
            Catharina Bråkenhielm
          </note>
          <note>
            Maria Öberg
          </note>
          <note>
            Maria Öberg
          </note>
          <note>
            Christer Engelhardt
          </note>
          <note>
            Ulf Nilsson
          </note>
          <note>
            Michael Hagberg
          </note>
          <note>
            Lars Tysklind
          </note>
          <note>
            Christer Winbäck
          </note>
          <note>
            Veronica Palm
          </note>
          <note>
            Siv Holma
          </note>
          <note>
            Désirée Liljevall
          </note>
          <note>
            Phia Andersson
          </note>
          <note>
            Christina Axelsson
          </note>
          <note>
            Louise Malmström
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            20 § Avslutning
          </note>
          <note type="speaker">
            Anf. 168 TALMANNEN:
          </note>
          <note>
            Ärade riksdagsledamöter! Vi har just haft vårt sista inplanerade
            arbetsplenum för detta riksmöte. Vi bjuder dock på 17 spännande
            interpellationsdebatter under morgondagen.
          </note>
          <note>
            Jag sade inplanerade arbetsplenum. Det är nämligen så att riksmötet
            avslutas samma dag som nästa riksmöte öppnas. Det finns möjligheter
            att inkalla kammaren av en minoritet av kammarens ledamöter, regeringen
            eller talmannen.
          </note>
          <note>
            Jag vill dock efter dessa månader som har gått försöka summera
            något av det som hänt. Det är ingen tvekan om att höstens val
            innebar ett regeringsskifte, och det innebar också att en mycket
            stor andel av kammarens ledamöter byttes ut. Jag vågar säga att
            jag är mycket imponerad över den stora mängden nya ledamöter och
            deras insatser i kammaren och i debatten. De har mycket snabbt
            blivit varma i kläderna, kanske beroende på betydande erfarenheter
            från andra politiska församlingar, men förhoppningsvis också delvis
            beroende på en bra introduktion från riksdagsförvaltningen.
          </note>
          <note>
            Jag vill tacka er alla för ett roligt och innehållsrikt år tillsammans,
            och jag vill rikta ett särskilt tack för ett gott samarbete till
            mina talmanskolleger, gruppledarna och övriga ledamöter i riksdagsstyrelsen.
          </note>
          <note>
            Detta riksmöte har präglats av ett ganska hårt arbete, vilket
            inte minst kammarstatistiken anger. Den totala plenitiden kan
            uppskattas till ungefär 600 timmar, och det är ungefär i det häradet
            som plenitiden var under föregående eftervalsår efter 2002 års
            val.
          </note>
          <note>
            Man kan däremot säga att detta riksmöte har präglats av att vi
            haft ett mycket starkt utövande av kontrollmakten. Den har gått
            för högtryck. Över 200 timmar har ägnats åt interpellationsdebatter.
            Vi har också slagit ett annat rekord, och det gäller plenitiden
            på hittills 62 timmar för särskilt anordnade debatter, det vill
            säga aktuella debatter, remissdebatter, partiledardebatter, allmän
            debattimme med mera.
          </note>
          <note>
            Däremot har antalet utskottsbetänkanden och motioner gått ned
            till den lägsta nivån på väldigt många år. Om detta är bra eller
            dåligt överlåter jag till kammarens ledamöter att själva avgöra.
          </note>
          <note>
            Utifrån mina utgångspunkter tycker jag att den nya plenisalen
            har fungerat mycket bra. Detta i kombination med viss förnyelse
            av debattformerna, inte minst partiledardebatterna, har gett tätare
            och rappare replikskiften.
          </note>
          <note>
            Jag vill även notera att från och med detta riksmöte har alla
            samma rätt att ha sina politiska tjänstemän som bisittare i kammaren.
            Tidigare gällde detta bara för statsråd och partiledare. Nu har
            samtliga ledamöter samma rättigheter.
          </note>
          <note>
            Vi har även sett till att det finns möjligheter, som bekant,
            att dricka kaffe, och jag är själv väldigt stolt över att vi inte
            har fått en enda inrapporterad incident med spillt kaffe på mattan.
          </note>
          <note>
            Den här kammaren ska ju vara landets centrala debattarena. Därför
            tycker jag att det är särskilt glädjande att ungefär 70 procent
            av all debattid i kammaren i dag är tv-sänd. Vi har ett snitt
            på över 100 000 tv-tittare på vår debattid i kammaren. Det innebär
            att de flesta ledamöter möter fler åhörare i kammaren än de möter
            under hela mandatperioden i sin valkrets.
          </note>
          <note>
            Med detta tror jag att det följer en större uppmärksamhet på
            den politiska debatten och på vad vi säger och vad vi gör, men
            jag tror också att det stegvis ökar respekten för kammarens arbete.
          </note>
          <note>
            Jag är väl medveten om att det på senare tid har varit en diskussion
            om ordning och uppträdande i denna sal. Den har föranletts av
            olika yttringar och manifestationer med mera från olika ledamöter.
          </note>
          <note>
            Ordning och uppträdande i kammaren är som mycket annat reglerat
            i riksdagsordningen. Det är i riksdagsordningen 2 kap. 12 § talmännens
            favoritparagraf som det står: Ingen får vid ett sammanträde uttala
            sig otillbörligt om någon annan eller använda personligen förolämpande
            uttryck eller i övrigt i ord eller handling uppträda på ett sätt
            som strider mot god ordning.
          </note>
          <note>
            Det ankommer alltså enligt lagen, riksdagsordningen, på talmannen
            att avgöra och bedöma detta. Bryter en talare mot denna föreskrift
            får han eller hon en erinran av talmannen eller ett telefonsamtal
            efteråt. Om talaren inte rättar sig efter erinran kan han eller
            hon fråntas ordet och får inte yttra sig mer under pågående överläggning.
          </note>
          <note>
            Som ni väl noterat tillämpas dessa regler mycket restriktivt,
            och det är sällan mer än möjligen en erinran görs. Jag vill dock
            påtala att gruppledare och talmän är överens om att det är det
            talade ordet som bör stå i fokus i kammardebatterna. Vi ska vara
            försiktiga med olika typer av manifestationer och demonstrationer
            i plenisalen.
          </note>
          <note>
            Så länge en ledamot genom sitt agerande inte uppenbart bryter
            mot riksdagsordningen 2 kap. 12 § är det ytterst ledamoten själv
            som har att bedöma var gränsen för det egna agerandet går. Jag
            har ingen anledning att tvivla på att bedömningen sker med gott
            omdöme både nu och i framtiden.
          </note>
          <note>
            Jag tycker också att en hög närvaro i kammaren, inte minst från
            statsrådens sida, är viktig för att värna kammarens roll i demokratin
            som en central debattarena. Jag noterar att närvaron har blivit
            icke oväsentligt bättre, men det finns fortfarande tycker jag
            personligen en hel del i övrigt att önska, inte minst även på
            regeringsbänken.
          </note>
          <note>
            En väg till ökad närvaro tror jag bland annat går genom kammarfoajén.
            När ni, ärade ledamöter, återkommer senast i september kommer
            ni att se ett antal förändringar som har skett där då. Vi kommer
            att ha möblerat kammarfoajén med en del soffgrupper och fåtöljer
            bekväma sådana. Vi kommer också att för första gången i riksdagen
            ha byggt ett professionellt pressrum bakom kammarservice.
          </note>
          <note>
            Det kommer också att finnas möjligheter att logga in på datorer
            och förnya debattutskrifter av debattmanus via trådlös överföring
            till kammarservice. Det kommer också att finnas god tillgång till
            tidningar, kaffe och även en del tilltugg till självbetjäning
            för att höja blodsockerhalten för kammarens ärade ledamöter under
            en del längre debatter. Jag hoppas att detta kommer att innebära
            ökad närvaro i närheten av kammaren men också att vi återupprättar
            det som var Sammanbindningsbanans funktion mellan första och andra
            kammaren under tvåkammarriksdagens tid.
          </note>
          <note>
            Man får också säga att riksdagen blir alltmer av en åretruntriksdag.
            Jag vill då mycket tydligt påminna om att det redan i mitten av
            augusti ånyo finns möjligheter att avnjuta interpellationsdebatter
            i denna kammare. Från den 2 augusti går det bra att lämna in interpellationer,
            och det är på torsdagseftermiddagarna efter regeringssammanträdena
            denna möjlighet öppnas som en försöksverksamhet.
          </note>
          <note>
            Annars är det mycket i utvecklingen mot en åretruntriksdag som
            hänger samman med arbetet med EU-frågor. I nästa vecka kommer
            till exempel statsministern till EU-nämnden för att återrapportera
            från Europeiska rådets möte i helgen, och EU-nämnden har ytterligare
            tre inplanerade sammanträden under juni och juli månad enligt
            vad jag har förstått. Det finns även ett antal utskott som sammanträder
            senare under juni, juli och augusti.
          </note>
          <note>
            Jag vill även fästa er uppmärksamhet på möjligheten att påkalla
            arbetsplenum för en minoritet i kammaren för att utnyttja kontrollmakten
            över regeringen i samband med debatt om grönböcker och annat.
            För en majoritet kanske det inte alltid är så intressant, utan
            det är framför allt minoritetsskyddet detta handlar om, kanske
            i varje fall i första hand.
          </note>
          <note>
            Det innebär med andra ord att riksmötet inte är slut. Det är
            det först den 18 september, när vi öppnar på nytt. Men det innebär
            att vi förändrar arbetet stegvis, och det är EU-arbetet som påkallar
            dessa förändringar. Vi har ju påbörjat förändringarna den 1 januari
            detta år.
          </note>
          <note>
            Vi vet att utskotten har ett ambitiöst arbetsprogram för att
            förnya arbetsformerna och ta tag i EU-frågor, och vi vet att det
            har varit ett 20-tal saksamråd mellan fackministrar och respektive
            fackutskott om EU-frågor. Nio grönböcker och andra dokument har
            behandlats av utskotten. Av dessa har sju debatterats i kammaren
            och två föranlett votering i kammaren. Min bedömning är att detta
            ökar intresset, transparensen och möjligheten att följa debatten
            för det stora flertalet av de svenska medborgarna.
          </note>
          <note>
            Jag vill, som jag har sagt inför juluppehållet min inställning
            är naturlig att vi ska vara väldigt lyhörda för hur de nya arbetsformerna
            med EU-frågorna fungerar och vara mycket öppna för att justera
            formerna om det finns behov därtill och vi finner anledning att
            göra det i den utvärdering som kommer att ske.
          </note>
          <note>
            Vi känner redan till krav på att man ska förändra riksdagsordningen
            för att möjliggöra öppna utskottssammanträden, då saksamråd har
            kommit upp. Det handlar om lokaler för att kunna ha öppna utskottssammanträden
            också, liksom hur detta regleras i riksdagsordningen och möjligheten
            till stenografiska uppteckningar vid saksamråden, för att nämna
            några frågor.
          </note>
          <note>
            Ingen har väl heller undgått att märka att det pågår en hel del
            och ganska omfattande renoverings- och ombyggnadsarbeten i och
            kring riksdagens byggnader. Det är något vi kommer att få leva
            med de närmaste åren. Det är ju 25 år sedan riksdagen återflyttade
            till Helgeandsholmen, och en del ålderskrämpor har börjat upptäckas
            i byggnaderna. Det gäller därmed att kunna åtgärda dem samtidigt
            som kraven på byggnaderna förändras ganska påtagligt.
          </note>
          <note>
            Vi känner ett starkt behov av mer moderna och flexibla sammanträdeslokaler.
            Det har hänt inte minst med öppnande av en del av sammanträdena
            och en del av EU-frågorna, men det kommer också i och med ett
            nytt EU-ordförandeskap för Sverige senare att finnas ett ökat
            behov av lokaler för detta. Det finns ett principbeslut i riksdagsstyrelsen
            att bebygga den så kallade Puckeln mittemot Sagerska huset för
            att få ändamålsenliga konferensanläggningar för riksdagens olika
            typer av sammanträden.
          </note>
          <note>
            Vi kommer även, som en del av er har märkt inte minst jag själv
            att renovera ljudanläggningar, till att börja med i förstakammarsalen,
            där det blivit nya högtalare. Det är inte bara jag själv som har
            trott att jag närmast behöver hörapparat där utan även många andra
            med ganska normal hörsel. Vi hoppas att detta kommer att åtgärdas
            under sommaren. Faller det väl ut kommer vi att fortsätta även
            i kammaren.
          </note>
          <note>
            Vi genomför också och planerar för säkerhetshöjande åtgärder
            i husen, av naturliga skäl. Vi kommer att få ett nytt intranät
            under hösten. Det har upphandlats en ny resebyråtjänst, som jag
            hoppas ska fungera väl, och vi har startat ett ganska omfattande
            arbete för mångfald i riksdagens personalstyrka. Det handlar om
            funktionshindrade och etniska minoriteter och om jämställdhetsprogram
            med mera för att riksdagen ska vara en förebild som arbetsgivare.
          </note>
          <note>
            Vi har i dag på morgonen haft ett särskilt sammanträde med en
            pensionsberedningsgrupp. Det kan säkert intressera kammarens ledamöter
            att de nuvarande pensionsreglerna dessvärre inte är så bra för
            alla, och det gäller dem som inte är statstjänstemän. Alla dessa
            riskerar att förlora på detta och få sämre pensioner än andra.
            Vi har därför startat ett arbete med att förändra riksdagsledamöternas
            pensionsförhållanden i och med att ett byte av kollektivavtalsområde
            kan leda till upp till 1020 procent lägre ålderspension livet
            ut, och detta är inte acceptabelt i och med att alla ska kunna
            komma från olika områden. Oavsett detta ska man inte få någon
            försämring av pensionen, utan den ska vara likvärdig för alla.
          </note>
          <note>
            Under året har ett antal ledamöter naturligtvis även lämnat denna
            kammare. Jag noterar då att Sebastian Cederschiöld, Åsa Romson,
            Maria Borelius, Charlotte Nordström, Mikael Rosén, Johan Forssell
            och Carin Jämtin, som samtliga kom in i riksdagen efter valet
            också lämnade uppdraget i höstas efter ett antal dagar eller timmar
            i något fall veckor.
          </note>
          <note>
            Fyra ledamöter har lämnat riksdagen efter att ha suttit i riksdagen
            längre än en mandatperiod.
          </note>
          <note>
            Det är Peter Danielsson, som valdes in i riksdagen i samband
            med valet 2002. Här hamnade han först i bostadsutskottet och senare
            i utbildningsutskottet. Vid sidan av frågorna i detta utskotts
            beredningsområde var Peter Danielsson aktiv inom utbildningsområdet
            och i infrastrukturfrågor. Han drev exempelvis kravet på en fast
            förbindelse mellan Helsingborg och Helsingör.
          </note>
          <note>
            Peter Danielsson var också engagerad i alkoholfrågor. Exempelvis
            motionerade han om provsmakning och fabriksförsäljning av lokalt
            producerade alkoholhaltiga produkter. Peter Danielsson ville också
            underlätta för invandrare att bli statsråd genom att ta bort kravet
            på tio års medborgarskap.
          </note>
          <note>
            Peter Danielsson lämnade riksdagen i november och är nu kommunstyrelseordförande
            i Helsingborg.
          </note>
          <note>
            Torkild Strandberg valdes in i riksdagen för Folkpartiet 2002.
            Som ledamot i justitieutskottet engagerade han sig framför allt
            i kriminalpolitiska frågor. Torkild Strandberg var bland annat
            en tillskyndare av förslaget om buggning och preventiva tvångsmedel.
            Han ansåg att fängelserna borde vara drogfria och ivrade för att
            Kriminalvården skulle ge de intagna en utvecklande och meningsfull
            sysselsättning.
          </note>
          <note>
            Torkild Strandberg blev känd som en tydlig representant för sentensen
            att ställa krav är att bry sig. Han lämnade riksdagen i januari
            och är nu kommunstyrelsens ordförande i Landskrona.
          </note>
          <note>
            Catherine Persson kom in i riksdagen för Socialdemokraterna i
            januari 1996. Fram till 2002 var hon suppleant i utbildningsutskottet
            och socialutskottet och en period även i trafikutskottet. Efter
            2002 års val blev hon ordinarie ledamot i socialutskottet och
            suppleant i konstitutionsutskottet och efter höstens val i socialförsäkringsutskottet.
          </note>
          <note>
            Catherine Persson har varit särskilt aktiv i socialpolitiska
            frågor. Bland mycket annat värnade hon starkt för funktionshindrades
            villkor och drev frågor om personlig assistans och hjälpmedel.
            Hon satt också ordförande i Hjälpmedelsutredningen.
          </note>
          <note>
            Chatrine Persson har ett brett engagemang i hälso- och sjukvårdsfrågor.
            Hon drev bland annat frågan om att få tandvården erkänd som en
            del av sjukvården.
          </note>
          <note>
            Chatrine Persson har också varit en stark förkämpe för Skåne
            och sin valkrets Södra Skåne och Trelleborg. En av de frågor hon
            drivit hårdast är utbyggnaden av E 6 till Trelleborg. Detta är
            en fråga som hon fortsatt att driva i sin come back som Trelleborgspolitiker,
            nu som oppositionsråd.
          </note>
          <note>
            Under normala omständigheter skulle ytterligare en ledamot ha
            avtackats särskilt här. Men Göran Persson i Stjärnhov har ju redan
            avtackats rejält, såväl här i kammaren som på annat håll i riksdagen.
            Därför nöjer jag mig med att instämma i de tack- och lovord som
            då framfördes.
          </note>
          <note>
            Kära kolleger! Vid sidan av förtjänt vila och fortsatt del i
            arbete i riksdagen under sommaren innebär sommaren också ett ganska
            omfattande arbete i valkretsarna, där ju intresset för politik
            har ökat som vi kan se i opinionsundersökningarna. Det gäller
            inte minst ungdomar, och det är statistiken över antalet besökare
            här från skolor en indikator på.
          </note>
          <note>
            Skolbesöken i riksdagen är viktiga, och det är en lyckad verksamhet.
            Förvaltningen gör ett mycket bra jobb när det gäller detta, och
            många ledamöter ställer upp på detta.
          </note>
          <note>
            Det är viktigt dock att klasser från hela landet kan besöka oss.
            Därför har riksdagen beslutat att avsätta nya medel för att sponsra
            och hjälpa klasser från andra delar av landet än Stockholmsregionen
            att kunna komma hit och ta del av vad som sker här i huset.
          </note>
          <note>
            Jag noterar också att valdeltagandet bland förstagångsväljarna
            ökade kraftigt i förra årets val, från 70 till 76 procent, vilket
            är en internationellt mycket hög siffra för unga väljare. Detta
            är ett positivt trendbrott för den representativa demokratin och
            något som jag tror att vi alla har del i.
          </note>
          <note>
            Med dessa tecken, ljusa sådana, på den demokratiska himlen vill
            jag önska er alla en skön, lagom arbetsam sommar. Jag hoppas att
            det även ska finnas tid att ta en normal semester mellan de olika
            politiska debatterna och hoppas att få se er senast i samband
            med interpellationsdebatterna i augusti.
          </note>
          <note>
            Trevlig sommar!
          </note>
          <note type="speaker">
            Anf. 169 MARGARETA ISRAELSSON (s):
          </note>
          <note>
            Herr talman! Ärade kolleger! Här är gudagott att vara. Oh, vad
            kammarlivet i de nya stolarna är skönt!
          </note>
          <note>
            Men det var en kväll i juni, då när sommaren är som bäst, vi
            hörde röster ropa: Pappa kom hem, för vi längtar efter dig. Kom
            innan sommaren är slut, lilla pappa. För i sommarens soliga dagar
            vi längtar till skogar och hagar. Men kan vi, vill vi, törs vi?
            Ja, vi kan, vi vill och vi törs.
          </note>
          <note>
            En vänlig grönskas rika dräkt har smyckat dal och ängar här utanför.
            Och hela året drömde jag, om vår korta sommar drömde jag.
          </note>
          <note>
            Barfota utan strumpor och skor ska jag vandra med dig, så ta
            av dig skorna och hör min bedårande sommarvals! För jag har nya
            fräknar på prickigt sommarskinn, och därför vill jag sjunga att
            sommaren är min eller, i demokratins namn, vår.
          </note>
          <note>
            Så se den sköna sommaren, som jag har lovat dig, när fjäriln
            vingad syns på Haga.
          </note>
          <note>
            Mors lilla Olle i skogen gick, för uti vår hage där växa blå
            bär. Kom hit, här bjuder mamma på blåbär med socker och kylskåpskall
            fil! Men sommaren är kort. Det mesta regnar bort. Så någon längtar
            till Italien, till Italiens sköna land. I en röd liten stuga nere
            vid sjön vill någon annan bo.
          </note>
          <note>
            Och jag ska skriva en sommarvisa med sol och blomdoft i melodin,
            där björkarna susa sin milda sommarsång och älskliga blommor små
            sina kalkar nu öppnar på vår mark gullviva, mandelblom, kattfot
            och blå viol.
          </note>
          <note>
            Du lindar av olvon en midsommarkrans och hänger den om ditt hår.
            Stilla faller sommarskymning kring en gammal, gammal gård. Ljuvlig
            är sommarnatten.
          </note>
          <note>
            Jag trivs bäst i öppna landskap. Nära havet vill jag bo, så ta
            mig till havet där solen glimmar blank och trind, vattnet likt
            en spegel. Småningom uppblåser vind i de fallna segel, för vem
            kan segla förutan vind? En sjöman älskar havets våg, ja, vågornas
            brus.
          </note>
          <note>
            Håhå jaja, hör vad det blåser i träa i dag, blandat med dragspelslåt
            och dunket från en fiskebåt. Men en gång jag seglar i hamn.
          </note>
          <note>
            Jag tror, jag tror på sommaren. Men du ska inte tro det blir
            sommar ifall inte talmannen klubbar klart. Då blir ledamöterna
            fulla med sommar och bena blir fulla med spring. Men när sommaren
            är över, då sitter vi där och väntar vid vår stockeld medan timmarna
            skrida, medan stjärnorna vandra och nätterna gå.
          </note>
          <note>
            Till dess säger jag bara till talmannen, de vice talmännen, till
            riksdagsdirektören, till kammar-, utskotts- och partikanslierna
            samt all övrig personal här i riksdagen: Farväl, farväl! Vi komma
            väl snart igen.
          </note>
          <note>
            Från oss alla till er alla en riktigt skön sommar!
          </note>
          <note>
            21 § Kammaren åtskildes kl. 19.07.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
