<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--84</head>
          <docDate when="2007-03-29">2007-03-29</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:84
          </note>
          <note>
            Torsdagen den 29 mars
          </note>
          <note>
            Kl. 12:00 - 19:04
          </note>
          <note>
            1 § Anmälan om sammansatt konstitutions- och utrikesutskott (KUU)
          </note>
          <note>
            Från sammansatta konstitutions- och utrikesutskottet hade följande
            promemoria inkommit:
          </note>
          <note>
            Sammansatt konstitutions- och utrikesutskott
          </note>
          <note>
            3 bil.
          </note>
          <note>
            Konstitutions- och utrikesutskotten har enligt 4 kap. 8 § riksdagsordningen
            i separata beslut, av utrikesutskottet den 20 mars 2007 (bil.
            1) och av konstitutionsutskottet den 22 mars 2007 (bil. 2), överenskommit
            att genom deputerade i sammansatt utskott gemensamt bereda avsnitt
            4 Reflektionsperioden och det konstitutionella fördraget i skrivelse
            2006/07:85 Årsboken om EU Berättelse om verksamheten i Europeiska
            unionen under 2006 jämte eventuella motioner i motsvarande del.
          </note>
          <note>
            Till deputerade i det sammansatta utskottet har utsetts de i
            bifogade protokollsutdrag upptagna riksdagsledamöterna (bil. 2
            och 3).
          </note>
          <note>
            Det sammansatta utskottet, som benämns Sammansatta konstitutions-
            och utrikesutskottet (KUU), har vid konstituerande sammanträde
            denna dag utsett följande presidium:
          </note>
          <note>
            Göran Lennmarker (m), ordförande
          </note>
          <note>
            Berit Andnor (s), vice ordförande
          </note>
          <note>
            Bertil Wennberg
          </note>
          <note>
            /Thomas Hörberg
          </note>
          <note>
            Bilaga 1 hade följande lydelse:
          </note>
          <note>
            Utrikesutskottet
          </note>
          <note>
            Utdrag ur protokoll 2006/07:19
          </note>
          <note>
            2007-03-20
          </note>
          <note>
            I enlighet med 4 kap. 8 § riksdagsordningen beslutar utrikesutskottet,
            under förutsättning att konstitutionsutskottet beslutar på samma
            sätt, att gemensamt med konstitutionsutskottet bereda avsnitt
            4 Reflektionsperioden och det konstitutionella fördraget i skrivelse
            2006/07:85 Årsboken om EU Berättelse om verksamheten i Europeiska
            unionen under 2006 jämte eventuella motioner i motsvarande del
            genom deputerade i sammansatt utskott.
          </note>
          <note>
            Denna paragraf förklaras omedelbart justerad.
          </note>
          <note>
            Hannah Wennberg
          </note>
          <note>
            Bilaga 2 hade följande lydelse:
          </note>
          <note>
            Konstitutionsutskottet
          </note>
          <note>
            Utdrag ur protokoll 2006/07:22
          </note>
          <note>
            Torsdagen den 22 mars 2007
          </note>
          <note>
            Utskottet beslutade i enlighet med 5 kap. 8 § riksdagsordningen
            att gemensamt med utrikesutskottet bereda avsnitt 4 Reflektionsperioden
            och det konstitutionella fördraget i skrivelse 2006/07:85 Årsboken
            om EU Berättelse om verksamheten i Europeiska unionen under 2006
            jämte eventuella motioner i motsvarande del genom deputerade i
            sammansatt utskott.
          </note>
          <note>
            Som deputerade till sammansatta konstitutions- och utrikesutskottet
            (KUU) valdes från konstitutionsutskottet
          </note>
          <note>
            Deputerade
          </note>
          <note>
            Suppleanter för deputerade
          </note>
          <note>
            Konstituerande sammanträde äger rum till tisdagen den 27 mars
            2007 12.30.
          </note>
          <note>
            Kerstin Siverby
          </note>
          <note>
            Bilaga 3 hade följande lydelse:
          </note>
          <note>
            Utrikesutskottet
          </note>
          <note>
            Utdrag ur protokoll 2006/07:20
          </note>
          <note>
            2007-03-22
          </note>
          <note>
            Utskottet väljer följande deputerade och suppleanter för dessa
            att ingå i det sammansatta konstitutions- och utrikesutskottet.
          </note>
          <note>
            Deputerade
          </note>
          <note>
            Suppleanter
          </note>
          <note>
            Denna paragraf förklaras omedelbart justerad.
          </note>
          <note>
            Hanna Wennberg
          </note>
          <note>
            Promemorian lades till handlingarna.
          </note>
          <note>
            2 § Anmälan om sammansatt utrikes- och försvarsutskott (UFöU)
          </note>
          <note>
            Från sammansatta utrikes- och försvarsutskottet hade följande
            promemoria inkommit:
          </note>
          <note>
            Sammansatt utrikes- och försvarsutskott
          </note>
          <note>
            1 bil.
          </note>
          <note>
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut av den 20 och den 27 mars 2007 överenskommit
            att genom deputerade i sammansatt utskott gemensamt bereda proposition
            2006/07:72 Fortsatt svenskt deltagande i Förenta nationernas insats
            i Libanon , samt en kommande proposition om väpnad svensk styrka
            i utlandet.
          </note>
          <note>
            Till deputerade i det sammansatta utskottet har utsetts de i
            bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            22 mars utsett följande presidium:
          </note>
          <note>
            Urban Ahlin (s), ordförande
          </note>
          <note>
            Rolf Gunnarsson (m), vice ordförande
          </note>
          <note>
            Stockholm den 27 mars 2007
          </note>
          <note>
            Thomas HörbergIngemar Wahlberg
          </note>
          <note>
            Kanslichef utrikesutskottetKanslichef försvarsutskottet
          </note>
          <note>
            Bilagan hade följande lydelse:
          </note>
          <note>
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note>
            Ledamöter
          </note>
          <note>
            Suppleanter
          </note>
          <note>
            Ledamöter
          </note>
          <note>
            Suppleanter
          </note>
          <note>
            Promemorian lades till handlingarna.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2006/07:430
          </note>
          <note>
            Interpellation 2006/07:430 Orsaker till de stora skillnaderna
            i migrationsdomstolarnas dömande
          </note>
          <note>
            Interpellationen kommer att besvaras måndagen den 23 april 2007.
          </note>
          <note>
            Skälet till dröjsmålet är tjänsteresa.
          </note>
          <note>
            Tobias Billström
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2007)19
          </note>
          <note>
            KOM(2007)50
          </note>
          <note>
            KOM(2007)58
          </note>
          <note>
            KOM(2006)817
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Beslut om ärenden som slutdebatterats den 28 mars
          </note>
          <note>
            Punkt 8
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkterna 13
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 10
          </note>
          <note>
            Övriga punkter
          </note>
          <note>
            7 § Sekretess i försäkringsbolag om medicinsk genetik
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            8 § Bilskrotningsfonden, m.m.
          </note>
          <note>
            Föredrogs
          </note>
          <note type="speaker">
            Anf. 1 CARINA OHLSSON (s):
          </note>
          <note>
            Fru talman! Vi ska nu debattera det betänkande som bland annat
            behandlar regeringens proposition om bilskrotningsfonden. I propositionen
            föreslår regeringen att riksdagen antar regeringens förslag till
            lag om bilskrotningsfonden och att det nuvarande systemet med
            skrotningsavgifter och skrotningspremier upphör samt att bilskrotningsfonden
            avvecklas. Även en del avfalls- och kretsloppsfrågor, som bland
            annat innefattar producentansvar, återvinning, kommunal avfallshantering,
            farligt avfall, förbränning och nedskräpning, finns med i betänkandet.
            Jag återkommer till dessa, men jag börjar med bilskrotningsfrågorna.
          </note>
          <note>
            Att både bilar som fungerar och uttjänta bilar innehåller miljöfarliga
            ämnen och komponenter är naturligtvis känt av alla och envar.
            Trots det kan vi se att bilar lämnas på vägar, på parkeringsplatser
            och ute i naturen. Det förekommer också att bilar, trots att de
            inte är avsedda att användas längre, blir stående hos bilägaren
            i stället för att lämnas till en auktoriserad bilskrotare. Det
            verkar alltså som om inte alla vet, eller kanske inte bryr sig
            om, att det enligt miljöbalken är förbjudet att skräpa ned utomhus.
          </note>
          <note>
            Bilar som blir stående rostar och kan på sikt läcka miljöfarliga
            ämnen. När producentansvaret nu utvidgas finns det därför anledning
            att även utöka och tydliggöra producenternas ansvar för att därigenom
            öka förutsättningarna för att en uttjänt bil lämnas till skrotning
            i stället för att den överges eller blir stående. Det är därför
            oerhört viktigt att den förordning om producentansvar som regeringen
            avser att meddela kommer att vara tydlig så att de uttjänta bilarna
            omhändertas. Vi kommer från Socialdemokraternas sida att följa
            frågan.
          </note>
          <note>
            Vi tycker att det är bra att de återstående medlen i bilskrotningsfonden
            kommer att användas för skrotning av äldre bilar som saknar katalysator.
            Antalet bilar i trafik som saknar katalysator uppgår till ca 390
            000. I bilskrotningsfonden fanns 273 miljoner kronor i november
            2006. Nu är det förstås inte så enkelt att man bara kan dividera
            fondens medel med antalet bilar, för medel ska enligt förslaget
            också kunna gå till kommunernas kampanjer och till bortforslandet
            av bilar. Jag kan säga att detta oroar oss socialdemokrater en
            aning. Frågan är om medlen räcker för att få in alla dessa bilar.
            Det skulle vara intressant att höra vad debattörerna från regeringspartierna
            säger om detta. Har ni några funderingar? Känner även ni en viss
            oro? Kommer ni att återkomma till riksdagen med frågan? När, i
            så fall?
          </note>
          <note>
            Jag vill i sammanhanget också säga att förslaget om bilskrotning
            i stort sett var färdigberett av s-regeringen. Därför är det lätt
            för oss att ställa oss bakom huvuddragen, och vi har alltså inga
            motioner eller reservationer i frågan.
          </note>
          <note>
            Det har vi emellertid när det gäller avfallsfrågor som helhet.
            Det rör sig om flera frågor. Till exempel tycker vi att producentansvaret
            för källsorterat återvinningsmaterial, såsom returpapper, måste
            skärpas. Hämtning och återvinning av returpapper och annat returhushållsavfall
            fungerar inte bra i storstadsregionerna. Hushållen får själva
            transportera sitt returhushållsavfall över långa avstånd till
            olika uppsamlingsställen. Så står det i reservationen, men jag
            kan tillägga att jag hört, och även sett, att så också kan vara
            fallet på landsbygden.
          </note>
          <note>
            Enligt förordningen om producentansvar för returpapper ska ett
            insamlingssystem anses som lämpligt om det är lättillgängligt,
            underlättar för den som har returpapper att lämna ifrån sig detta
            och i övrigt ger god service åt dem som lämnar returpapper till
            systemet. Vi vet att bedömningen av insamlingssystemets lämplighet
            sker i samråd med kommunerna men att förordningen inte alltid
            uppfylls. Hur tänker majoriteten gå vidare med den frågan?
          </note>
          <note>
            Det är oerhört viktigt att kunna bli av med sitt avfall på ett
            enkelt och korrekt sätt, och det är därför önskvärt att den fastighetsnära
            insamlingen utvecklas. I dag ligger ofta ett alltför stort ansvar
            på konsumenterna. Trots hushållens återvinning ökar den totala
            mängden avfall, eller för att vara korrekt: De tre senaste åren
            har mängden varit konstant. Sedan 1994 har den dock ökat. Deponeringen
            har under samma tid minskat med 70 procent. Styrmedel som bidragit
            till detta är exempelvis deponiskatt och förbud mot att deponera
            organiskt avfall. Är styrmedel av den karaktären något som majoriteten
            kan tänka sig även i fortsättningen? Budskapen från de olika partierna
            i regeringen har ju skiftat när det gäller behovet av lagstiftning,
            miljöavgifter och skatter.
          </note>
          <note>
            Fru talman! Jag ser det som positivt att regeringen kommer att
            fortsätta det viktiga arbete som vi socialdemokrater påbörjade
            genom att visa att det går att bryta sambandet mellan tillväxt
            och miljöförstörande verksamhet. Det går att göra. Det vet vi
            genom att vi minskat utsläppen av växthusgaser samtidigt som vi
            haft en hög tillväxt. Mitt råd är att vara öppen för alla typer
            av lösningar lagstiftning, skatteväxling, avgifter men naturligtvis
            även ge stimulans i form av medel till forskning, stöd till miljöprojekt
            med mera.
          </note>
          <note>
            Viktigt är naturligtvis också att frågor som hör hemma på EU-nivå
            aktivt drivs där, till exempel pantsystem på glasflaskor och burkar.
            Vi hoppas dock att regeringen inte väntar på att hela EU ska hitta
            ett system utan driver ett samarbete, exempelvis som försöksprojekt,
            mellan ett antal länder i närområdet för att lite snabbare kunna
            hitta ett bra system.
          </note>
          <note>
            Jag har många frågor efter att ha läst betänkandet. Alla förslag
            från såväl majoriteten som från oppositionen hänvisas till utredningar.
            Det skulle ändå vara intressant att höra något om den tillsatta
            utredningen om producentansvar som utgår från materialströmmar.
            Hur går tankarna beträffande det systemet? När det gäller att
            skära ned de administrativa bördorna med 25 procent, som man kan
            läsa om i betänkandet, undrar jag om det finns en risk att det
            drabbar miljön och konsumenterna på ett negativt sätt. Kommer
            konsekvensanalyser att presenteras?
          </note>
          <note>
            Socialdemokraterna står bakom alla reservationer där vi finns
            med, men för tids vinnande yrkar jag bifall endast till den om
            nedskräpning av marina miljöer, nr 13. Jan-Olof Larsson återkommer
            senare till motiveringen.
          </note>
          <note>
            I detta anförande instämde Monica Green (s).
          </note>
          <note type="speaker">
            Anf. 2 JACOB JOHNSON (v):
          </note>
          <note>
            Fru talman! Jag vill börja med att yrka bifall till reservation
            nr 1 i betänkandet. Jag står naturligtvis bakom övriga vänsterpartireservationer
            i ärendet men avstår av praktiska skäl från att yrka bifall till
            dessa i dag.
          </note>
          <note>
            Regeringen föreslår i betänkandet att nuvarande systemets skrotningsavgifter
            och skrotningspremier upphör och att bilskrotningsfonden avvecklas.
            Förslaget tydliggör producentansvaret, vilket vi tycker är bra.
            Det saknas dock kompletterande och mer långsiktiga åtgärder för
            att framtida uttjänta bilar verkligen ska lämnas till bilskrotning
            och inte i naturen eller på annan olämplig plats.
          </note>
          <note>
            I Vänsterpartiets reservation säger vi därför att regeringen
            ska utreda om det är möjligt att inrätta ett pantsystem för bilar
            samt ändra avställningstiden för fordon. Dessa två förslag kan
            bidra till att uttjänta bilar även i framtiden lämnas till skrotning
            och därmed inte påverkar miljön negativt. Bakgrunden till detta
            är att regeringen höjde skrotningspremien 2001 för att på så sätt
            stimulera till att fler bilar skulle lämnas in till bilskrotningsföretag.
            Den åtgärden fick dock begränsad effekt eftersom skrotningsföretagen
            samtidigt höjde sina mottagningsavgifter, vilket ledde till att
            bilägarna i praktiken inte fick någon ökad summa pengar i handen
            vid skrotningen.
          </note>
          <note>
            Regeringen hänvisar till att den höjda premien inte ledde till
            att fler bilar lämnades till bilskrot och menar att det inte fungerade.
            Vi delar inte denna bedömning. Vi tror att en avveckling av fonden
            måste kompletteras med någon form av ekonomiskt styrmedel så att
            bilägarna lämnar sina bilar till skrotning.
          </note>
          <note>
            Ett sätt är att införa ett pantsystem som skulle kunna fungera
            på samma sätt som inom glasåtervinningen. Det betyder att den
            förste ägaren påförs en extra avgift, en pant, i samband med köp
            av bil. Panten följer bilen tills den siste ägaren inlöser den
            vid skrotningen. Värdet av panten följer på så sätt med genom
            hela kedjan. Om panten uppgår till ett relativt betydande belopp,
            till exempel 5 000 kronor, får bilägaren ett kraftigt incitament
            att inte bara låta bilen stå eller göra sig av med den på olämpligt
            sätt.
          </note>
          <note>
            En bil får i dag ställas av på obegränsad tid. Bilägaren betalar
            under avställningstiden varken fordonsskatt eller trafikförsäkring;
            endast en avgift på 35 kronor per år utgår. Det är ingen betungande
            utgift, utan man kan ha sin bil stående avställd under lång tid.
            Skrotbilar innehåller farliga delar och vätskor, vilket gör att
            en skrotbil klassas som farligt avfall. Mot bakgrund av att en
            skrotbil kan påverka miljön och människors hälsa tycker vi att
            dagens regelsystem måste ändras. Med undantag för veteranbilar
            är det inte rimligt att en bil kan vara avställd hur länge som
            helst. Vi tycker att en rimlig tidshorisont kan vara två år.
          </note>
          <note>
            En kombination av ett pantsystem och en lagändring om begränsad
            avställningstid skulle stimulera den siste ägaren att verkligen
            lämna in sin bil till skroten.
          </note>
          <note>
            Fru talman! Utskottet hade på förmiddagen ett intressant seminarium
            med rubriken Livet efter klimathotet hur kan vi förändra utan
            att försämra?, där vi fick träffa forskare från Vetenskapsrådet.
            Vi diskuterade bland annat piskor och morötter i klimat- och miljöarbetet.
            Forskarna förordar pantsystem, som är ett bra sätt att ändra beteendet
            och få en långsiktig förändring hos människor. Vi fick på seminariet
            alltså ytterligare ett argument för vår reservation.
          </note>
          <note>
            Fru talman! I övrigt behandlas i betänkandet även andra avfalls-
            och kretsloppsfrågor. Jag vill i enlighet med vår reservation
            4 understryka vikten av att kommuner och näringsliv underlättar
            för invånarna att öka kretsloppsgraden i avfallshanteringen. Återvinningssystemen
            måste utvecklas, inte minst för att underlätta för rörelsehindrade
            och icke bilburna. Vänsterpartiet vill även att handeln med avfall
            över kommungränser förhindras i enlighet med vår reservation 9.
          </note>
          <note>
            I vår reservation 10 begär vi att berörda regionala och nationella
            myndigheter förbättrar reningseffekten och slamhanteringen och
            påskyndar utvecklingen med slutna VA-system, så att kretsloppen
            kan slutas mellan stad och land. Näring från åkermark hamnar antingen
            i vattendrag, i sjöar och till slut i havet, eller i slammet som
            bildas i reningsverket slam som bara till viss del går tillbaka
            till jordbruksmarken. Ett annat problem i sammanhanget är att
            enskilda anläggningar ofta saknar tillräcklig rening. Det är först
            när alla dessa anläggningar är åtgärdade som det är möjligt att
            restaurera sjöar och havsvikar. På sikt har det naturligtvis stor
            betydelse för hela Östersjöns restaurering.
          </note>
          <note>
            För att förbättra situationen måste reningsverken öka reningsgraden,
            slammet tas om hand på ett mer kretsloppsbaserat sätt och utvecklingen
            av mer slutna VA-system påskyndas. Därför föreslog vi att berörda
            nationella myndigheter får uppdraget att verka för att förbättra
            reningseffekten och slamhanteringen och påskynda utvecklingen
            av mer slutna VA-system.
          </note>
          <note type="speaker">
            Anf. 3 TINA EHN (mp):
          </note>
          <note>
            Fru talman! Vi ska debattera betänkandet 2006/07:MJU8, som handlar
            om bilskrotningsfonden med mera. Det som kallas med mera är väl
            alla motionsförslag från den allmänna motionstiden. Det finns
            flera intressanta förslag.
          </note>
          <note>
            Bilskrotningslagen som kom till 1975 innebar att vi i Sverige
            skulle införa ett system för att omhänderta de uttjänta bilarna
            samt att endast auktoriserade bilskrotare skulle få skrota bilarna.
            Man kan utfärda ett intyg, och fordonet kan avregistreras och
            föras ut ur vägtrafikregistret. När fordonet är avregistrerat
            får bilägaren en skrotningspremie. Detta har finansierats genom
            bilskrotningsfonden. Producentansvaret för bilar, som infördes
            1998, innebar att bilar som har lämnats till producenter ska vidare
            till skrotning utan avgift från producenten. Det innebär att vi
            i dag har två parallella system, och det är det som betänkandet
            handlar om. 2002 kom ett EU-direktiv som sade att länderna skulle
            förebygga uppkomsten av avfall från fordon. Avsikten var att befrämja
            återanvändningen och återvinningen. Direktivet säger att sista
            innehavaren inte ska belastas med kostnader vid inlämnandet till
            skrotning.
          </note>
          <note>
            Det förslag som ligger i propositionen är att nuvarande system
            med skrotningsavgift och premie upphör och att bilskrotningsfonden
            avvecklas. De pengar som finns kvar i fonden ska användas så långt
            de räcker till bilar som är av äldre årsmodell än 1989 samt till
            kommunernas arbete med att få bort bilar som står i naturen och
            skrotar. Man vill utveckla producentansvaret för bilar och öka
            återvinningsgraden på alla material som finns i en bil. Skrotning
            av bilar är en avfallsfråga.
          </note>
          <note>
            Enligt förslaget vill man få bort bilar som inte har katalysatorer.
            Man uppskattar att de är 390 000, precis som sagts innan. Det
            är viktigt för att minska utsläppen av kväveoxider, flyktiga organiska
            ämnen och partiklar. Det är viktigt att hålla med om att det är
            en riktig åtgärd. I dagarna har vi gjorts uppmärksamma på de farliga
            partiklarna och på hur illa de påverkar oss, stora som små, kanske
            allra mest barnen. Det är illa ställt med luftkvaliteten i de
            stora städerna i Sverige, mycket på grund av det som däcken river
            upp, har man upptäckt. Framför allt är det dubbdäcken som river
            upp partiklar på vägen.
          </note>
          <note>
            Det här är allvarligt. Det kan tvinga fram snabba åtgärder, för
            vi vill ju alla vara med och skapa en god framtid och uppväxtmiljö
            för våra barn. Det är därför dags att hitta på lösningar. Men
            vad ska vi göra? Ska miljöbilar få ha dubbdäck? Är det bara bilens
            omhändertagande som vi behöver informera om, eller behöver vi
            kanske ha obligatorisk information på alla försäljningsställen
            om den negativa påverkan däck, framför allt dubbdäck, kan ha?
            Kanske vi kan behöva stänga av trafiken vid vissa nivåer av partiklar
            i luften? Vi behöver ta allvarligt på trafikens negativa miljöpåverkan
            och hitta åtgärder som är möjliga att genomföra inom en snar framtid.
          </note>
          <note>
            Jag kommer in på motionsförslagen nu. De handlar om återvinning,
            om insamling, pantsystem och förbränning. Även VA-system och nedskräpning
            i kustnära miljöer berörs. Som Jacob sade har vi varit på Vetenskapsrådets
            miniseminarium i dag. Vi har pratat mycket om kretslopp, hanteringen
            av hur våra råvaror flyttar omkring, vårt beteende och vad de
            ekonomiska styrmedlen kan göra. Jag tänkte på trenden med importerat
            vatten i flaska. Jag vill hylla det goda och värna det fina vatten
            vi har i Sverige. Jag uppmanar alla att dricka kranvatten så långt
            som möjligt.
          </note>
          <note>
            Vi har ett ständigt ökande flöde av skräp och förpackningar.
            Ett stort arbete läggs på konsumenten, som inte alltid har så
            stor valfrihet. Behöver man något är det förpackningarna som gäller,
            och ibland är de mer eller mindre nödvändiga, kan man tycka. Det
            är därför viktigt att man utvecklar den fastighetsnära insamlingen
            i takt med hur utvecklingen sker i andra änden, på förpackningssidan.
            Det är också viktigt att utveckla producentansvaret.
          </note>
          <note>
            Det ska vara enkelt att sortera rätt. Där är vi inte. Det är
            på många ställen jättesvårt för människor som inte har bil att
            ta sig till återvinningscentralerna. I betänkandetexten tas exempel
            från Stockholm upp, men Sverige är lite större än Stockholm, och
            det är inte enkelt att tillgodose alla olika behov som finns i
            vårt långa land. Det finns mycket att tänka ut och lösa.
          </note>
          <note>
            Materialströmmar är ett intressant tänk i återvinningsdiskussionerna.
            Jag ser att man i regleringsbrevet för Naturvårdsverket från den
            31 december 2006 säger att man ska utreda förutsättningarna för
            att ändra dagens förpackningsbaserade producentansvar till ett
            producentansvar som utgår från materialströmmar, och man ska även
            utreda möjligheten att utveckla insamlingssystem för sådant avfall.
            Det är precis vad vi i Miljöpartiet föreslog i en motion under
            allmänna motionstiden.
          </note>
          <note>
            När vi blev medlemmar i EU tänkte jag att vi skulle få försöka
            använda medlemskapet så gott det går. Att utveckla ett gemensamt
            pantsystem för burkar och flaskor borde väl vara en enkel sak
            att genomföra. Det har inte skett, och det ser ut att vara svårt.
            Enligt branschen är ett europeiskt system möjligt men svårt att
            genomföra, eftersom det kräver en omfattande samsyn på alla deltagande
            marknader, skriver man i betänkandetexten. Jag tycker att vi från
            Sveriges håll ska fortsätta driva den frågan.
          </note>
          <note>
            Återvunnet material blir en allt viktigare råvara, och en höjd
            ambition på återvinningsområdet ger förbättrad miljö och kan skapa
            nya arbetstillfällen.
          </note>
          <note>
            Att återanvända måste vara övergripande. Utvecklingen är att
            förbränningen tenderar att öka. Framför allt plast förbränns ganska
            mycket. Vi pratar därför om återanvändning i större omfattning
            och har en motion där vi talar om återvinningscertifikat som ett
            sätt att öka efterfrågan på återvunnet material. Med ett sådant
            certifikat åläggs producenten att använda en viss mängd återvunnen
            råvara per materialslag.
          </note>
          <note>
            Vänsterns motion om slutna VA-system tycker jag är väldigt intressant,
            men jag skulle vilja kalla det för kretsloppssystem. Jag tycker
            att det är jätteviktigt att vi får tillbaka samhällets näringsämnen
            i kretsloppet. När man börjar nysta i det ser man vilka tokiga
            system vi har byggt fast oss i. Reningsverken var en dåtida lösning
            för att fånga upp slammet, så att det inte åkte ut i vattendragen.
            Allteftersom tiden har gått och vi har fått mer kunskap om vad
            slammet innehåller har man byggt på reningsverken med olika reningssteg
            som kan omhänderta en hel del av fosforn. På större reningsverk
            finns även en stor del kväverening utbyggd. Detta och mycket mer
            tas om hand.
          </note>
          <note>
            Men det finns restprodukter som inte hamnar på rätt ställe och
            restslam som används som täckningsmaterial på tippar. Ett system
            där rent friskt vatten, som vi har i Sverige, används som transportmedel
            för det mänskliga avfallet ser jag som en felanvändning av resurser.
            Det krävs nytänkande när det gäller både vattenburna system och
            system för att återfå näringen till jorden. Separering av avlopp
            är en viktig fråga. Jag stöder verkligen tankarna i den här motionen.
          </note>
          <note>
            En motion handlar om nedskräpning av stränder. Den kan jag också
            ställa mig bakom. Jag anser att det är väldigt viktigt att vi
            har ett permanent system för strandstädning. Det är ju de vackra
            stränderna som vi ska locka våra turister till. Med tanke på hur
            det ser ut på våren ute på västkusten kan jag säga: Det skulle
            inte komma många turister om vi inte städade stränderna. Det är
            ett ständigt återkommande jobb. Vi måste hitta finansiering och
            permanenta strandstädjobben.
          </note>
          <note>
            Till sist vill jag säga att jag ställer mig bakom alla Miljöpartiets
            yrkanden, men jag yrkar bifall endast till reservation 8.
          </note>
          <note type="speaker">
            Anf. 4 JEPPE JOHNSSON (m):
          </note>
          <note>
            Fru talman! Jag tror att vi behöver minst en positiv nyhet varje
            dag. Det är mycket glädjande att vi i dag kl. 11 har fått presentationen
            av miljöbilspremien. För att få kallas miljöbil får en bil släppa
            ut högst 120 gram koldioxid. Jag tror att det är ett bra steg
            mot en bättre bilpark i Sverige, och det behövs.
          </note>
          <note>
            Fru talman! I det här betänkandet behandlas regeringens proposition
            om hur vi i framtiden ska ta hand om och återvinna uttjänta bilar
            och stimulera att äldre bilar, i första hand de som inte har katalysator,
            försvinner från våra vägar. Att dessa äldre bilar ersätts med
            nya, miljövänligare bilar som dessutom drar betydligt mindre bränsle
            och går att köra på alternativa, icke-fossila bränslen är både
            nödvändigt och önskvärt om vi ska vara trovärdiga i kampen mot
            de hotande klimatförändringarna.
          </note>
          <note>
            På denna punkt ser jag att utskottet är enigt. Det är dags att
            utveckla producentansvaret och faktiskt börja avveckla det gamla
            skrotningssystemet från 1975.
          </note>
          <note>
            Fru talman! Sveriges bilpark behöver förnyas. Vi ligger fortfarande
            på tredje plats från botten räknat när det gäller åldern på vår
            bilpark. Då jämför jag med EU-15, alltså de länder som var med
            i EU före östutvidgningen 2004. Vi har endast Grekland och Finland
            bakom oss. Det är faktiskt en föga hedrande placering. Det är
            inte bra vare sig för miljön, trafiksäkerheten eller för bensin-
            eller bränsleförbrukningen. Nu kan man naturligtvis uttrycka sig
            lite mer positivt. Jag kan säga att vi i Sverige ligger bäst bland
            de tre sämsta.
          </note>
          <note>
            I regeringen håller man för närvarande på och bereder förordningen
            om ett nytt och utvecklat producentansvar, och man ser över bilskrotningen.
            Målsättningen för alliansregeringen och jag är säker på att man
            ska lyckas uppnå den är att den nya förordningen ska hinna träda
            i kraft samtidigt med den nya lagen, det vill säga redan den 1
            juni detta år.
          </note>
          <note>
            Det finns naturligtvis en risk för att folk som äger gamla uttjänta
            bilar som inte går att få i gång och som man inte kan starta och
            köra i väg med drar sig för kostnaderna för att transportera dessa
            bilar till återvinning. Här har regeringen gett Vägverket och
            Naturvårdsverket ett uppdrag att se över hur detta ska lösas,
            så att man på ett vettigt sätt kan lämna sin gamla trotjänare
            till återvinning. Detta uppdrag ska redovisas den 31 december
            i år. Jag har fullt förtroende för att alliansregeringen kommer
            att klara även denna uppgift.
          </note>
          <note>
            Fru talman! Avfall är inte bara skräp. Avfall är oftast en tillgång.
            Det är i de allra flesta fall både möjligt och lönsamt att återvinna
            materialet i de uttjänta produkterna. I en del fall är det till
            och med mycket lönsamt, bland annat när det gäller en del metaller.
          </note>
          <note>
            I andra fall kan energiutvinning vara det mest optimala. Vid
            energiutvinning kan man faktiskt minska behovet av fossila utsläpp,
            så det kan ha något gott med sig. Men vi ska naturligtvis använda
            det på bästa sätt, och bästa sätt är att återanvända materialet.
            Det är oftast också det mest ekonomiska, med några få undantag
            som några allianskolleger kommer att ta upp sedan jag tänker bland
            annat på glas. Där är det kanske inte så lönsamt, men det är nödvändigt
            i alla fall.
          </note>
          <note>
            Biologiskt avfall kan man naturligtvis bränna, men man kan också
            utvinna biogas ur det och på så sätt minska användningen av fossila
            bränslen.
          </note>
          <note>
            Då vi tar hand om avfall måste vi se helheten, så att inte till
            exempel långa transporter äter upp miljövinsterna. Vi får inte
            vara dumma. Vi måste ha ett helhetsperspektiv på hur vi tar hand
            om det vi lämnar efter oss.
          </note>
          <note>
            Vi måste också se över en del så kallade styrmedel som finns
            i dag. Styrmedel är inte alltid av godo. Jag har ett exempel på
            nära håll, som jag har ställt frågor till förra regeringen om.
            Jag kommer att fortsätta bearbeta den nuvarande regeringen. Exemplet
            handlar om ett företag hemma i Blekinge, Tefac AB, som hör till
            Aarhus Karlshamn-gruppen. Det företaget är beroende av råvaror
            som klassas som biobränsle.
          </note>
          <note>
            Det styrmedel som finns i dag jag vill inte beskylla någon för
            att ha hittat på det, även om det måste vara någon är att man
            ger subventioner för att bränna det och göra energi av det. I
            själva verket är det egentligen lönsammare att använda det till
            att göra nya produkter. Men på grund av att vi subventionerar
            att man bränner det vilket säkert var ärligt och gott menat från
            början, för det skulle minska användningen av olja kan man inte
            använda det för materialåtervinning. I livsmedels- och läkemedelsindustrin
            kan man använda detta, som vi tycker är biologiska rester.
          </note>
          <note>
            Styrmedel är inte alltid bra. Morötter kan vara bättre och nyttigare,
            som ni vet. Subventionerna försvårar för en del industrier att
            på ett lönsamt sätt bedriva sin verksamhet. Det kan vara så att
            subventioner slår ut användningen av förnybara råvaror.
          </note>
          <note>
            Fru talman! Vi måste se till att det är praktiskt möjligt för
            både näringsliv och enskilda att medverka då vi ska återanvända
            vårt avfall på bästa sätt. Vi ska naturligtvis ha rimliga avtal
            när vi ska lämnar våra produkter till återvinning. De frågorna
            kommer en del av mina allianskolleger att belysa närmare.
          </note>
          <note>
            Jag hittade lite intressanta uppgifter från en doktorand som
            heter Kristina Nyström. Hon doktorerar på Internationella handelshögskolan
            i Jönköping. Hon har undersökt vilka sysselsättningseffekter verksamheten
            har och också hur viktigt det är att konkurrensutsätta de områdena.
          </note>
          <note>
            Hon skriver så här: Avfallsbranschen sysselsätter ca 11 000 personer
            och omsätter årligen 14 miljarder. Andelen nya företag var i genomsnitt
            7,7 procent. Det är alltså den lägsta andelen nyföretag i sektorn.
            Där kom det negativa. Avfallsbranschen är inte så positiv.
          </note>
          <note>
            Nu kommer det glädjande. Återvinningsbranschen sysselsätter visserligen
            bara ca 2 000 personer. Men de 2 000 personerna omsätter 7 miljarder.
            Branschen, gott folk, växer. Andelen nya företag var hela 18,2
            procent. Återvinningen växer, och den har en potential att växa.
            Detta är glädjande.
          </note>
          <note>
            Vi börjar alltmer få upp ögonen för att mycket som tidigare var
            avfall i själva verket är en resurs som kan återanvändas. Utskottet
            är överens om att producentansvaret måste fortsätta att utvecklas.
          </note>
          <note>
            Alliansregeringens ambition är att få ett system som utgår från
            materialströmmar och att utveckla, förfina, förbättra och underlätta
            insamlingssystemet. Det slogs fast i alliansens första budget.
          </note>
          <note>
            Naturvårdsverket fick redan i december 2006 i uppdrag att utreda
            de frågorna. Här är det snabba ryck; det är det när det blir en
            ny regering. Det blir rivstart även på det här området. Ni behöver
            inte vänta länge, gott folk. Redan när vi återsamlas här till
            hösten den 1 oktober ska det redovisas. Det är saker och ting
            på gång.
          </note>
          <note>
            Jag tänkte inte gå in på enskilda reservationer. Vi från alliansen
            tycker att det mesta är tillgodosett. Men jag kan inte låta bli
            att lite kommentera en reservation. Det är nr 14.
          </note>
          <note>
            I går tog jag en promenad på stan. Jag måste medge att det dräller
            av fimpar, i varje fall i den här staden. Det är möjligt att ett
            pantsystem skulle göra att vi fick ett antal fimplockare på våra
            gator.
          </note>
          <note>
            Jag grunnade på en sak när jag gick där. Hur har Miljöpartiet
            tänkt sig att det ska gå till i praktiken? Handlar det bara om
            filtercigaretter? Kanske skulle man ge pant på snuset? Påssnus
            kan man i varje fall plocka upp.
          </note>
          <note>
            När jag tittade nere vid Sergels torg tänkte jag: Varför ska
            man inte kunna ha pant på begagnade tuggummin? Det dräller det
            av i den här staden.
          </note>
          <note>
            Det är en annan fråga som jag också tycker återstår att lösa.
            Ska de insamlade fimparna användas för energiframställning, det
            vill säga som biobränsle? Det finns väl vissa som skulle gå och
            dofta på den röken kanske. Eller ska man använda dem för materialåtervinning?
          </note>
          <note>
            Jag utgår från att Miljöpartiet arbetar vidare med frågan, fru
            talman. Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 5 CARINA OHLSSON (s) replik:
          </note>
          <note>
            Fru talman! Jag hade egentligen ganska många frågor i talarstolen.
            Jag kanske har fått svar på en del, i varje fall delvis. Jag vill
            fortsätta att tala om att få bort de gamla bilarna utan katalysator
            och om alliansregeringen har funderat lite mer på det.
          </note>
          <note>
            När man gör divisionen blir det 700 kronor per bil, om man tänker
            sig att man skulle få bort alla på en gång. I nuvarande system
            har det inte känts som att det har varit en summa som har räckt
            till för att få bort de gamla bilarna.
          </note>
          <note>
            Jag sade att vi ställer oss bakom förslaget. Men det kan ändå
            vara intressant att höra om ni har tänkt vidare, om det är möjligt
            att anslå mer pengar eller om ni har funderat på att återkomma
            i vårpropositionen eller så i den här frågan.
          </note>
          <note type="speaker">
            Anf. 6 JEPPE JOHNSSON (m) replik:
          </note>
          <note>
            Fru talman! För bilarna utan katalysator finns pengar avsatta
            för inlämning. Där är väl bekymret inte så stort. För de bilar
            som inte själva kan rulla ser Naturvårdsverket över hur man kan
            få dem att rulla till återvinning.
          </note>
          <note>
            Vi har en annan ny grej som är väldigt viktig. När det köps nya
            miljövänliga bilar försvinner det oftast någon mindre miljövänlig
            bil längst därnere. Den som kanske har råd att köpa den nya miljöbilen
            har en bil som är två tre år gammal. Det är en bättre begagnad
            bil och en mycket bättre än den därnere utan katalysator. Vi får
            en kedjereaktion. En ny miljöbil gör att det rasslar till i hela
            kedjan.
          </note>
          <note>
            Jag tycker att vi är på väg. Det som har hänt i dag är riktigt
            bra. Det tror jag att vi är överens om, Carina Ohlsson. Det är
            bra, eller hur?
          </note>
          <note type="speaker">
            Anf. 7 CARINA OHLSSON (s) replik:
          </note>
          <note>
            Fru talman! Jag tycker inte att jag fick svar på frågan. När
            man tar de medel, de pengar, som nu finns blir det 700 kronor
            per bil. Några andra pengar finns inte anslagna. Det har inte
            tidigare varit incitament till att man skrotar bilarna. Jag tycker
            att vi har ett gemensamt ansvar att systemet som vi inför fungerar.
          </note>
          <note>
            Jag tänkte mig att ni kanske hade tittat lite längre. Kanske
            skulle det vara lite mer pengar, några tusen, för att försöka
            att lite snabbare få bort de gamla bilarna. Då kanske man skulle
            ha lättare att byta upp sig till en bättre begagnad bil. Det kan
            var det valet en del har att göra. Alla har inte råd att köpa
            en ny miljöbil. Det har vi också lärt oss i dag. Det är olika
            om man har god ekonomi eller dålig ekonomi.
          </note>
          <note>
            Jag ser med spänd förväntan fram emot resultatet av det den snabba
            utredningen. Att ni tillsatte en utredning låter spännande. Men
            det var inte lika spännande den förra mandatperioden. Det var
            inte någon bra verktygslåda, fick vi reda på. Man skulle göra
            och inte tillsätta utredningar.
          </note>
          <note>
            Jag tycker ändå att det är spännande, Jeppe Johnsson. Jag ser
            fram emot det nya producentansvaret. Det skulle också vara spännande
            att höra lite mer. Hur har ni tänkt er med materialströmmarna?
            Hur går tankegångarna? Vad är det för typ av styrmedel man ska
            använda? Är det både morötter och piskor?
          </note>
          <note>
            Jeppe Johnsson tog upp frågan om fimpar och tuggummi. Då tänkte
            jag på visan om att det kan vara farligt för en myra att fastna
            i ett Toy. Men det är farligt för fler individer att äta upp en
            fimp och få i sig det giftet. Det kanske inte är en riktigt så
            bra jämförelse men ändå lite spännande att han tog upp den frågan.
          </note>
          <note type="speaker">
            Anf. 8 JEPPE JOHNSSON (m) replik:
          </note>
          <note>
            Fru talman! Jag tänkte mig inte att man skulle återvinna fimparna
            genom att äta upp dem. Jag missuppfattade nog vad Carina sade.
          </note>
          <note>
            Det är möjligt att 700 kronor inte räcker, Carina Ohlsson. Det
            finns säkert en del som har oerhört svårt att skiljas från sin
            gamla trotjänare. Det finns en del som heller inte har råd att
            skaffa sig något annat. Till slut kommer man till ett läge när
            man inte har råd att köra den gamla bilen. De här bilarna är väldigt
            dyra att köra.
          </note>
          <note>
            Jag kan inte föregripa vad departementet har tänkt om pengarna
            i fonden. Men räcker inte de 700 kronorna och moroten att du får
            subventionerad eller gratis transport för din gamla bil som inte
            går att köra får man naturligtvis titta över det.
          </note>
          <note>
            Jag tror fortfarande mer på morötter. Den riktiga moroten här
            är att du stimuleras att köpa en ny bil någonstans där uppe i
            kedjan, och sedan rasslar det ned genom hela kedjan.
          </note>
          <note>
            Vi som kör dieselbilar betalade förut fyrdubbel fordonsskatt
            trots att vi släppte ut ett antal deciliter mindre.
          </note>
          <note>
            Er regering tog bort det där, så att man under tre år har vanlig
            skatt på en dieselbil. Det har fått betydelse; det säljs fler
            dieselbilar.
          </note>
          <note>
            Jag har en ganska stor dieselbil. Den går på 0,55. Det är positivt
            med morötter. Det är klart att jag gärna skulle vilja ha haft
            morötterna här nere. Men om vi ser på bilparken som helhet gör
            morötterna mer nytta om vi har dem där uppe så att man köper moderna,
            bra och fina bilar. De som är några år gamla är inte heller så
            dåliga. De är dem där nere som Carina och jag är bekymrade för
            icke-katalysatorbilarna. Dem vill vi ha väck. Men jag tror att
            det bästa är att börja uppifrån.
          </note>
          <note type="speaker">
            Anf. 9 TINA EHN (mp) replik:
          </note>
          <note>
            Fru talman! Jag blev nyfiken när Jeppe sade att miljöbilspremien
            föreslogs kl. 11 i dag. Det förslaget skulle gälla bilar som släpper
            ut under 120 gram koldioxid per kilometer, om jag förstod det
            rätt.
          </note>
          <note>
            Det som är bra för miljön ska vara billigt, och det som förstör
            och skitar ned ska vara dyrt. Det är ungefär vad Miljöpartiet
            brukar säga. Det här är en bra grej för miljön, så det ska vara
            billigt.
          </note>
          <note>
            Jag undrar bara om du har koll på hur många bilar som har det
            kravet i dag. Jag har själv nämligen precis bytt bil. När jag
            var och letade efter bilar insåg jag att det inte är helt lätt.
            Men visst finns det sådana bilar. Framför allt finns det bilar
            som går på biogas, men då har man lite problem med att hitta bränslet.
            Och visst finns det gas, men i hög grad fossil gas. Vi måste bygga
            ut biogasen. Det här återkommer i frågan om återvinningsindustrin,
            hur vi ska hantera vårt avfall och så vidare.
          </note>
          <note>
            Om jag ska ha biogas i min bil i dag, på västkusten, får jag
            skriva ett avtal om att man pumpar på lika mycket biogas på naturgasnätet
            som jag tankar. Men då får jag betala 1,50 mer för biogasen än
            för den andra gasen.
          </note>
          <note>
            Vi måste gynna det som är bra för miljön på många sätt. Därför
            undrar jag över det miljöbilsförslag som vi har hört så himla
            mycket om och som äntligen kom kl. 11 i dag. Vad innebär det för
            miljön, Jeppe?
          </note>
          <note type="speaker">
            Anf. 10 JEPPE JOHNSSON (m) replik:
          </note>
          <note>
            Fru talman! Vad innebär det för miljön? Det trodde jag att Tina
            Ehn förstod som miljöpartist. Det betyder ju att ett antal gamla
            bilar skrotas ut. Jag kommer inte riktigt ihåg vad bilarna drar,
            men jag tror att en dieselbil ska ned till 4,5 per mil och en
            bensinare ned till 0,5. Jag har en ganska ny Polo också tyvärr
            inte dieseldriven. Den klarar inte 0,5. Däremot klarar dieseln
            snart det.
          </note>
          <note>
            Det innebär naturligtvis att för varje sådan här bil som någon
            nu köper kan man tänka sig att denna någon tidigare hade en bil
            som drog en liter per mil. Nu har de en bil som drar en halv liter.
            Det betyder att man kan köpa två sådana nya bilar utan att utsläppet
            ökar. Men nu menar jag inte att man ska göra det, för det räcker
            med en!
          </note>
          <note>
            Jag tycker att det är fantastiskt att du använder ordet fossilgas.
            Det tycker jag att alla skulle göra, för det är precis vad det
            är. Men biogas är något helt annat. Här kan vi göra lite grann
            av vårt hushållsavfall. Jag kommer ihåg att jag redan på 80-talet
            hemma i min egen kommun motionerade om att vi skulle utvinna biogas.
            Min tanke var kanske inte främst att det skulle gå till bilar,
            för det var inte aktuellt. Men det var ett sätt att ta hand om
            vårt biologiska avfall på ett bra sätt. Om det hamnade någon annanstans
            släpps det ändå ut ett antal gaser som inte är bra.
          </note>
          <note type="speaker">
            Anf. 11 TINA EHN (mp) replik:
          </note>
          <note>
            Fru talman! Det är jätteintressant att du är inne på biogas här,
            Jeppe. Det är någonting som jag tror att vi måste utveckla mycket.
            Det kan också bidra till att utveckla landsbygden, som vi tidigare
            har diskuterat.
          </note>
          <note>
            Detta är en positiv satsning som gör att man kan köra bil med
            åtminstone hyfsat samvete på landsbygden. Det är också där jag
            tror att vi har möjlighet att producera energin i hög grad.
          </note>
          <note>
            När jag ställde frågan tänkte jag på hur stor klimatpåverkan
            er miljöbilspremie nu kommer att ha. Vi har väntat länge på det
            här förslaget, för det har känts som om det har varit det förslag
            som ska lösa mycket av alliansens miljösatsningar. Det är därför
            jag ställer frågan.
          </note>
          <note>
            Jag kan gå tillbaka till det här med fimparna. Jag tänkte inte
            att jag skulle ta upp det, för somliga tycker att man ligger på
            en ganska låg nivå när man diskuterar det. Jag tycker att det
            är bra att tankarna har satts i gång. Precis som du säger, Jeppe,
            ser man tuggummi, snus och fimpar när man går på gatorna. Det
            är inte roligt. Det är inte någon mänsklig rättighet att lägga
            detta på gatorna, anser jag.
          </note>
          <note>
            Jag kommer ihåg när vi höll på med källsortering av avfall en
            gång i tiden. Då blev jag lite utskrattad när jag pratade om att
            man skulle skölja ur förpackningar. Jag är van vid det här ironiserandet.
            Det får man stå ut med som miljöpartist när man vill gå före.
          </note>
          <note>
            Vi ska hitta lösningar tillsammans, säger Jeppe. Jag är glad
            för det. Jag vill bara inte att du fastnar i ett Toy!
          </note>
          <note type="speaker">
            Anf. 12 JEPPE JOHNSSON (m) replik:
          </note>
          <note>
            Fru talman! Nej, om man ska hamna i klistret så kan man göra
            det på annat sätt!
          </note>
          <note>
            Naturligtvis har detta betydelse för klimatpåverkan. Om vi byter
            en bil som drar en liter fossil och får ned det till en halv liter
            fossil har vi gjort vår lilla bit. Vi har inte hejdat klimatförsämringen,
            men vi har gjort vad vi kan göra i vårt land. Sedan måste vi sprida
            detta, och vi måste naturligtvis göra det i större sammanhang.
            Om vi hade resonerat så att det lilla som vi gör inte har någon
            betydelse så skulle varken du eller jag ha haft något berättigande
            i denna kammare.
          </note>
          <note>
            Vi ska göra det bästa möjliga för att vi ska bidra med våra små
            steg till ett bättre klimat. Det här är kanske något som sprider
            sig att det är viktigt med miljöbilar.
          </note>
          <note>
            När det gäller att få tag på biogas är det så att ju fler som
            efterfrågar det, desto fler kommer det som vill sälja biogas.
            Så fungerar marknaden. Om du, Tina Ehn, och några till som bor
            åt samma håll, dina grannar och så vidare köper en sådan här bil
            med 10 000 i rabatt så funderar markägaren till slut på att han
            eller hon kanske skulle ha biogas. Jag tror att det fungerar så.
          </note>
          <note type="speaker">
            Anf. 13 KERSTIN HERMANSSON (c):
          </note>
          <note>
            Fru talman! Miljön står ständigt i fokus. Det är i dag extra
            trevligt för mig som centerpartist att stå här och veta att miljöministern
            alldeles nyss har presenterat förslaget om miljöbilspremie.
          </note>
          <note>
            I dag ska vi debattera bilskrotningsfond, återvinning och avfallshantering.
            Allt är saker som berör oss i vardagen. Vem gillar att se skrotbilar,
            glasflaskor eller metallburkar i vår vackra natur eller i vårt
            närområde?
          </note>
          <note>
            Det är bra att regeringen nu föreslår ett utökat producentansvar
            inom olika sektorer. Målet med en svensk avfallshantering formuleras
            i de nationella miljömålen, som revideras vart fjärde år.
          </note>
          <note>
            Det övergripande delmålet för avfall är som bekant att den totala
            mängden avfall inte ska öka. Den resurs som avfall utgör ska tas
            till vara i så hög grad som möjligt samtidigt som påverkan på
            och risker för hälsa och miljö minimeras. Det är viktigt med tydliga
            regler för producentansvar, utökad materialåtervinning, bättre
            tillgänglighet till våra återvinningsstationer och liknande åtgärder
            för att minska avfallsmängderna. Det är inte rimligt som det har
            varit tidigare; alltför stort ansvar för återvinning och avfallshantering
            har fallit på de enskilda medborgarna och hushållen.
          </note>
          <note>
            De frågor som tas upp i betänkandet är vi alla, oavsett partifärg,
            angelägna om att lösa på ett bra sätt. Det är också därför som
            de flesta motionerna i detta betänkande avstyrks just med anledning
            av att utredningar pågår eller att syftena i motionen i huvudsak
            är tillgodosedda eller kanske rent av helt tillgodosedda.
          </note>
          <note>
            Jag tänkte gå in ytterligare på avsnittet om återvinningssystem,
            och kanske framför allt på förbränning och biogas. Redan 2004
            inrättades ett avfallsråd som gav Naturvårdsverket ett bredare
            ansvar på avfallsområdet. Avfallshanteringen är numera en del
            av samhällets infrastruktur där Naturvårdsverket ska verka pådrivande
            i omställningen till ett ekologiskt hållbart omhändertagande av
            avfall. Naturvårdsverket ska dessutom se till att avfallshanteringen
            sker på ett för samhället effektivt och för konsumenterna enkelt
            sätt.
          </note>
          <note>
            Jag vill återigen uppmärksamma kammaren på att regeringen ganska
            nyligen har inrättat en kommission för hållbar utveckling för
            att utveckla samverkan mellan näringsliv, politik och forskning.
          </note>
          <note>
            Fru talman! Regeringens avsikt just med den inrättade kommissionen
            är bland annat att främja arbetet över sektorsgränser, att anlägga
            ett internationellt perspektiv och se till att såväl ekologiska
            som sociala och ekonomiska konsekvenser beaktas. Här kan flera
            av punkterna i detta betänkande komma upp på agendan.
          </note>
          <note>
            När det gäller avfallsförbränningen har Naturvårdsverket även
            här i sin instruktion att bevaka och verka för att avfallshanteringen
            i fråga om kapacitet och metoder är miljömässigt godtagbar, effektiv
            för samhället och enkel för konsumenterna. Länsstyrelserna har
            regionalt ansvar för att följa upp dessa frågor.
          </note>
          <note>
            Avslutningsvis vill jag berätta lite om den avfallshantering
            och den förbränningsanläggning som vi har i min hemkommun, Borås.
            Där har vi på många sätt varit föregångare inom just de här verksamheterna.
            Då kommer jag också in på det här med biogas, som vi har pratat
            så mycket om här.
          </note>
          <note>
            Kretslopp tur och retur, tack! Det är slogan för nybildade Borås
            Energi och Miljö AB. Det är många år sedan vi i Borås började
            med att sopsortera vårt avfall i svarta och vita påsar. I de svarta
            påsarna är det matavfall, och i de vita är det brännbart. De lägger
            vi tillsammans i ett avfallskärl. Sedan hämtas avfallet och transporteras
            till vår avfallsanläggning Sobacken. Där sorteras de svarta påsarna
            åt ett håll och de vita påsarna åt ett håll.
          </note>
          <note>
            Matavfallet i de svarta påsarna stannar kvar på anläggningen
            och blir genom rötning biogas i biogasanläggningen. Efter att
            gasen renats till fordonsbränsle används den som drivmedel i våra
            bussar, sopbilar och bilar. Ur biogasanläggningen kommer också
            en rötrest som blandas med trädgårdsavfall som finns på återvinningscentralen
            och stallgödsel, bland annat från Borås djurpark. Resultatet blir
            Boråskompost som sedan säljs på återvinningscentralerna och kommer
            ut i våra trädgårdar bland annat.
          </note>
          <note>
            De vita påsarna krossas och används som bränsle i förbränningsanläggningen,
            som vi har i Borås. Där omvandlas det brännbara avfallet genom
            förbränning till fjärrvärme, fjärrkyla och el. Askan, som blir
            kvar efter förbränningen av biobränslet, innehåller mycket näring.
            Askan återför vi till skogen.
          </note>
          <note>
            För att vi ska bli ännu mer effektiva håller vi på att planera
            för en stor ackumulatortank vid förbränningsanläggningen.
          </note>
          <note>
            Den här verksamheten, som vi har i Borås, har väckt stort intresse
            internationellt. Borås är på väg att bli ett internationellt centrum
            när det gäller energi, biogas, avfall och miljö i stort. Där samarbetar
            vi väldigt mycket med SP och med Chalmers högskola.
          </note>
          <note>
            Hoppas att flera av er känner igen er och har positiva exempel
            från era hemkommuner!
          </note>
          <note>
            Detta var i alla fall ett litet exempel på kretslopp tur och
            retur, tack, sett ur ett Boråsperspektiv.
          </note>
          <note>
            Jag yrkar därmed bifall till utskottets förslag i betänkandet.
          </note>
          <note type="speaker">
            Anf. 14 LARS TYSKLIND (fp):
          </note>
          <note>
            Fru talman! Jag kopplar direkt på det som Kerstin Hermansson
            sade om Borås. Jag besökte faktiskt, inom parentes, ett ställe
            där man höll på med försök att sortera påsar. Jag kommer ihåg
            hur man fick associationen till Chaplins film Moderna tider när
            det flög påsar åt alla håll. Jag antar att det har utvecklats
            till något mycket mer förfinat, för det här var för åtskilliga
            år sedan. Det var i alla fall i dess begynnelse.
          </note>
          <note>
            Fru talman! Det här är ett betänkande som heter Bilskrotningsfonden,
            m.m. Bakom med mera döljer sig ganska mycket. Det brukar vara
            så när det gäller sådana här propositioner som kommer. Men jag
            vill börja med att yrka bifall till förslaget i dess helhet i
            betänkandet och avslag på samtliga reservationer.
          </note>
          <note>
            Sedan vill jag instämma i det som mina allianskolleger Jeppe
            Johnsson och Kerstin Hermansson har sagt, så jag blir väl lite
            mer kortfattad i vissa punkter.
          </note>
          <note>
            När det gäller bilskrotningsfonden är det naturligtvis väldigt
            bra att man kan renodla systemet och att vi får ett modernt system
            med producentansvar där producentansvaret är väldigt tydligt.
            Den inriktning som finns i propositionen, att man satsar på att
            destinera pengarna till att skrota ut äldre bilar utan katalysator,
            känns mer eller mindre självklar. Den är vi naturligtvis överens
            om. Sedan frågade Carina Ohlsson om vi kände oro för att det ändå
            inte skulle fungera. Det kan man kanske göra. Men detta är naturligtvis
            en fråga som måste följas över tid.
          </note>
          <note>
            Kommunala skrotningskampanjer har ju visat sig vara väldigt lyckade
            genom åren. Men även om det har försvunnit en hel del fordon från
            naturen finns det säkert plats för ytterligare sådana kampanjer.
          </note>
          <note>
            Fru talman! När man nu pratar om producentansvar och den oro
            som Carina Ohlsson var inne på, om pengarna ska vara ett tillräckligt
            incitament för att man ska lämna in sin bil, tycker jag att man
            måste tro på att bilägaren är beredd att ta ett ansvar. Det är
            ju inte bara systemen som utvecklas. Jag tänker på det här med
            att det blir producentansvar och att vi politiker bestämmer saker
            och ting. Även människor ute i samhället får ett nytt tänkande
            och får nya attityder. Jag skulle bli väldigt förvånad om inte
            bilägarna gjorde det här. Det är klart att man måste vara informerad
            om att det med den bil man köper finns ett producentansvar och
            att man sedan har en rättighet att lämna in bilen utan kostnad.
            Men med den rättigheten måste det ju följa en skyldighet att verkligen
            göra detta utan att det ska behövas ytterligare incitament. Vi
            kan hamna i en väldigt farlig sits om vi driver det här med ekonomiska
            incitament till den grad att det är det som kommer att vara avgörande.
            Det har historien också visat.
          </note>
          <note>
            Jag tror inte att de som lämnar in sina bilar det är absolut
            de flesta som gör det gör det för pengarnas skull, utan de gör
            det helt enkelt för att de tar ansvar för detta. De är inte beredda
            att lämna någon bil någonstans. Men, som jag sade tidigare, det
            är klart att den här frågan måste följas, så att det inte blir
            på det sättet. Som Jeppe Johnsson var inne på förut är det klart
            att det är morotsvägen vi får gå i det sammanhanget.
          </note>
          <note>
            När det gäller miljöbilspremien kan man konstatera att det måste
            bli dubbla vinster. Den bil som köps blir bra, och en bil kanske
            försvinner längst ned i den så kallade kedjan. Det blir ju en
            större vinst också i den änden.
          </note>
          <note>
            Sedan, fru talman, ska jag ta upp producentansvar och tillgänglighet
            när det gäller återvinning.
          </note>
          <note>
            Återvinning har numera blivit så självklart. Men om man tänker
            efter är det egentligen inte en så oerhört gammal bransch, om
            man ser det i ett perspektiv på några årtionden. Det krävs naturligtvis
            en ständig utveckling av detta för att det ska fungera. Man når
            en viss grad. Sedan måste man ompröva för att nå nästa steg och
            egentligen komma till det mål som man vill.
          </note>
          <note>
            Naturvårdsverket har fått i uppdrag att titta på producentansvaret
            utifrån materialströmmar. Det är mycket intressant att se vad
            det leder till. För den enskilde medborgaren är det ju jag tror
            att det står i betänkandet till och med väldigt svårt att förstå
            att man får lämna in en plastburk som det har legat något i därför
            att det är en förpackning men inte en plasthink därför att det
            är ett förvaringskärl som ska gå någon annanstans. Ur återvinningssynpunkt
            är de naturligtvis likvärdiga när de sedan hamnar i industrin.
          </note>
          <note>
            Det kommer en redovisning nu till hösten. Och som vi säger i
            betänkandet får vi naturligtvis avvakta den och se vad den innehåller.
            Men jag ser att det är väldigt mycket positivt på gång när det
            gäller detta.
          </note>
          <note>
            Fru talman! Till detta kommer det som också nämns i betänkandet.
            Naturvårdsverket har gjort en utvärdering av insamling av förpackningar,
            returpapper och tidningar. Det pågår en remissbehandling, vad
            jag förstår. Remisstiden gick väl ut för någon dryg vecka sedan.
            Där har vi också en sida av saken.
          </note>
          <note>
            När det gäller fastighetsnära insamling kan vi konstatera att
            PBL-kommittén har tagit upp frågan om hur man nu ska ställa krav
            på nya fastigheter, så att det skapas utrymme för källsortering
            och så att man kan lämna detta direkt till fastigheten. Och vi
            kan från vår sida säga att det är verkligt tillfredställande att
            regeringen faktiskt har börjat lägga fram propositioner utifrån
            PBL-kommitténs arbete.
          </note>
          <note>
            Man har inte lagt fram något om precis detta, men man har börjat
            lägga fram om andra saker. Så jag är helt övertygad om att det
            inte kommer att dröja så länge innan man börjar tänka till kring
            detta och kommer med någonting. Vad det sedan exakt resulterar
            i kan inte jag säga i dag och vilka krav man kan ställa.
          </note>
          <note>
            Fru talman! Till sist ska jag komma med några ord kring nedskräpning
            av marina miljöer. Som bohuslänning känns det ganska självklart.
            Tina Ehn tog upp det, och jag antar att Jan-Olof Larsson också
            kommer att ta upp just det ämnet. Det sade förresten Carina Ohlsson
            att han skulle göra.
          </note>
          <note>
            Det här har varit ett långdraget problem. Det har inte minst
            de bohuslänska kommunerna brottats med i årtionden. Det stora
            problemet som man måste fokusera på är att förhindra att skräpet
            hamnar i havet. Att städa stränderna är naturligtvis ett sätt
            att bota ett symtom, men det är inte det som är huvudproblemet.
            Jag tror inte att det är några problem och att regeringen är beredd
            att fortsätta med det internationella arbetet för att verkligen
            se till att man får överenskommelser och att det ställs krav så
            att det inte hamnar så mycket skräp i havet. Det är ju inte bara
            fråga om det skräp som driver upp på stränderna. Det blir stora
            kostnader även för fisket. Det fastnar i garn och trålar och sådant.
            Man kan även se att djurlivet drabbas av skräp. Det kan vara alltifrån
            plastpåsar till oljespill. Det är en väldigt komplex fråga. Fokus
            måste ändå ligga på att man förhindrar att skräpet hamnar i havet.
          </note>
          <note>
            Som vi påpekar i betänkandet har bland annat Ospar, OsloParis-konventionen,
            jobbat med frågan. Det kommer en rapport inom några dagar, vad
            vi tror, så det finns anledning att avvakta den och se vad den
            säger.
          </note>
          <note>
            Man ska inte vara så jätteuppgiven i frågan. Kommunerna längs
            kusterna arbetar verkligen i samverkan och har även samverkan
            med regionen och staten för att lösa den. Det finns en verklig
            vilja att göra det. Det är naturligtvis också en förutsättning
            i de här kommunerna för att man ska klara turismen. De facto driver
            det i land väldigt mycket skräp. Det fanns en tid när Köpenhamn
            hade en soptipp som inte växte, eftersom man tippade mot havskanten.
            Den tömdes hela tiden. Mjölkkartongerna låg längs Bohuskusten
            naturligtvis. Men sådana saker finns inte längre, så sådant arbete
            lönar sig.
          </note>
          <note>
            Jag nöjer mig med det så länge i den frågan. Jag antar att Jan-Olof
            Larsson kommer att anlägga andra synvinklar på det som jag kanske
            kan ha lite synpunkter på senare.
          </note>
          <note type="speaker">
            Anf. 15 CARINA OHLSSON (s) replik:
          </note>
          <note>
            Fru talman! Jag vill förklara mig lite ytterligare. Jag kanske
            uttryckte mig luddigt, eftersom jag inte riktigt blev förstådd
            av Lars Tysklind. Så jag ska försöka uttrycka det lite klarare.
          </note>
          <note>
            Som Lars Tysklind sade är det viktigt med ekonomiska incitament.
            Ett exempel har vi hört om här nu. Flera har talat om miljöbilspremier.
            Då tänker jag mig också att det även är viktigt för dem som har
            de gamla bilarna så att de lite snabbare ska byta och få en bättre
            begagnad bil. Det kan till och med vara så att en bättre begagnad
            bil som har en katalysator ändå är bättre än den gamla. Det är
            de ekonomiska incitamenten som jag känner inte är riktigt detsamma
            som att man tar ansvar för att skrota den gamla bil man har. Om
            man fick lite mer så kanske man lite snabbare skulle skrota den
            gamla bilen.
          </note>
          <note>
            Det var det som jag hade lite spänd förväntan på att majoritetspartierna
            hade funderat på utifrån att vi skulle gå morotsvägen i stället
            för motorvägen. Vi vet att de här bilarna släpper ut kväveoxider
            med mer partiklar än de nyare bilarna, också högre halt flyktiga
            organiska ämnen. Det finns alltså mycket att göra om vi lite snabbare
            skulle bli av med de bilarna. Jag kan inte läsa om det i betänkandet.
            Jag tänkte att ni säkert har diskuterat det här bland majoritetspartierna
            i riksdagen, för jag har stort förtroende för er att ni ska komma
            med många kreativa förslag. Jag väntar inte bara på en ny regering.
          </note>
          <note type="speaker">
            Anf. 16 LARS TYSKLIND (fp) replik:
          </note>
          <note>
            Fru talman! Det är skönt att Carina Ohlsson har förtroende för
            oss. Det får vi tacka för. Jag får väl instämma och säga ungefär
            som Jeppe Johnsson sade förut. Jag kanske också uttrycker mig
            lite oklart. Det får jag väl lov att säga. Jag förstod egentligen
            frågeställningen och att det var på det sättet.
          </note>
          <note>
            När det gäller katalysatorgränsen handlar det nu om 18 år gamla
            bilar, så på något vis jobbar tiden för det. Vi hör att det är
            390 000 bilar nu. Om det visar sig att det går för långsamt måste
            man naturligtvis kunna göra avvägningar och titta på andra åtgärder.
            Det förutsätter jag att man gör.
          </note>
          <note type="speaker">
            Anf. 17 CARINA OHLSSON (s) replik:
          </note>
          <note>
            Fru talman! Jag har bara en kommentar snabbt. Eftersom Lars Tysklind
            förstår frågan kanske det också kommer att framföras till regeringen
            att det finns lite oro att det kommer att ta lite för lång tid
            för de här 390 000 bilarna att försvinna från våra vägar och våra
            omgivningar.
          </note>
          <note>
            Det handlar också om materialströmmar och producentansvar, men
            det kanske är svårt att innan utredningsbetänkandet läggs fram
            säga något om hur ni tänker er när det gäller materialströmmar.
            Jag hörde här om plasthinken, om det exemplet. Men finns det lite
            andra tankar om skillnaden mellan det producentansvar vi har nu
            och det som ska följa materialströmmar?
          </note>
          <note type="speaker">
            Anf. 18 LARS TYSKLIND (fp) replik:
          </note>
          <note>
            Fru talman! Skillnaden är att man inte behöver ha soppoliser
            som straffar damer som lägger stekpannor bland konservburkarna.
            Det är egentligen det som är följden av dagens system som blir
            så absurt. Utifrån den enskilda människan som försöker förstå
            systemet måste man se till att det är genomförbart att handla
            på rätt sätt. Vi håller alla med om att det blir absurt annars.
          </note>
          <note>
            Jag tror dessutom att det producentansvar som funnits har varit
            bra. Man kommer i gång och ser var svagheterna finns i systemet.
            Så får man utveckla det hela tiden. Jag förutsätter att det kommer
            att komma förslag från regeringen också kring den frågan.
          </note>
          <note type="speaker">
            Anf. 19 SVEN GUNNAR PERSSON (kd):
          </note>
          <note>
            Fru talman! Man får väl så här i slutet av talarlistan passa
            på att tycka att det har varit väldigt många bra och intressanta
            inlägg, både från majoritetspartierna och från oppositionen, som
            är väl värda att lyssna på och beakta. Annars har det varit en
            ganska kretsloppsanpassad debatt med en hel del återanvända argument
            och ståndpunkter. Vad som materiellt har kunnat utvinnas ur det
            som har sagts återstår väl att se när det ska förverkligas. Det
            har producerat en hel del energi medan somt kanske har gått upp
            i rök och förbränts mer. Det är väl mer tveksamt om det har bidragit
            till att minimera flödena.
          </note>
          <note>
            Hur som helst är det flera som har beskrivit den proposition
            som finns om bilskrotningsfonden, så det behöver inte jag göra.
            Det gäller hur den ska avvecklas och hur en stimulans för att
            skrota ut de gamla bilarna kommer att meddelas den häpna befolkningen.
            Det handlar också om att särskilda insatser går till kommunerna
            för att samla in sådant som står ute i naturen när man inte kan
            spåra ägaren.
          </note>
          <note>
            Vänsterpartiet är det enda parti som har en reservation i den
            delen. Jag kan förstå ambitionen bakom reservationen. Men för
            just pantsystemet kan man väl säga att det system som vi har haft
            är att man får betala en skrotningsavgift när man köper en bil
            som sedan har följt med genom hela bilens livslängd, och sedan
            har man fått en skrotningspremie när man skrotar den. Det är en
            form av pant men kanske på för låg nivå så att det inte har haft
            den styrande effekten.
          </note>
          <note>
            Det är viktigt att följa utvecklingen här nu så att styrmedlen,
            skrotningspremien för de gamla bilarna, blir så bra så att det
            verkligen leder till en utskrotning.
          </note>
          <note>
            Det finns också reservationer och resonemang om producentansvaret
            och hur man skulle kunna utveckla det. Man har verkligen återvunnit
            ett majoritetsförslag, ett förslag som gick ut på att det var
            viktigt att ta tag i frågan om materialströmmar och som hela utskottet
            var enigt om. Nu finns det i form av en reservation bland annat.
          </note>
          <note>
            Det är angeläget att Naturvårdsverket som ska titta på detta
            ser på olika aspekter och på vilka ekonomiska styrmedel som bör
            användas. Certifikat kan till exempel vara intressant att kika
            på. Men man behöver också se på konsekvenser för producentansvaret
            så som det är formulerat nu. Vilka förändringar behöver göras?
            Jag tror att man kan behöva se över hur producentansvaret förhåller
            sig till ett nytt sätt att se på exempelvis materialströmmar och
            återvinningsmål.
          </note>
          <note>
            Jag tror också att det kan vara skillnad mellan materialslagen.
            Plast och metaller kanske lättare kan inlemmas i en materialströmstanke
            än glas och glasförpackningar. Sättet att återvinna glasförpackningar
            kräver ganska rena och speciella fraktioner. Om planglas, konstglas
            och så vidare kommer in i de fraktionerna är det inte säkert att
            det går att använda på samma vis. Naturvårdsverket ska titta på
            detta.
          </note>
          <note>
            Det finns också en del reservationer som talar om att återvinningen
            inte fungerar särskilt bra, att producentansvaret måste utvecklas
            och så vidare. Det är ju inte direkt något som inträffade i oktober
            2006, utan där får vi städa upp efter tidigare regeringar som
            faktiskt har haft en del år på sig att klara ut detta. Men vi
            ska göra så gott vi kan, och jag tror att vi kommer att kunna
            ta vara på många bra förslag från oppositionen.
          </note>
          <note>
            Jag vill ta upp en aspekt som jag har tjatat och motionerat om
            i den här kammaren. Det handlar om glasåtervinningen och privatimporterade
            glasförpackningar. Jag fick inget vidare gehör för detta under
            den förra mandatperioden annat än att det till slut kom till någon
            form av förhandlingssituation. Detta har nu lett fram till att
            Svensk Glasåtervinning, Sveriges Kommuner och Landsting, Avfall
            Sverige och några fler har kommit överens om att SGÅ, Svensk Glasåtervinning,
            ska få ersättning för sitt arbete med det privatimporterade glaset
            som det ju inte finns något producentansvar för.
          </note>
          <note>
            Det visar sig dock att Sveriges Kommuner och Landsting och inte
            minst Avfall Sverige som jag ser det har kört med dubbla budskap
            och dubbla spår. I stället för att ordentligt motivera, stimulera
            och ligga på kommunerna om att verkligen sluta avtal och vara
            med och bidra, har man bara fått 20 småkommuner att sluta avtal.
            De stora kommunerna inte minst i Skåne där detta är ett stort
            problem för alla parter skriver inte på. De tycker att de är väldigt
            dåligt informerade av Avfall Sverige och Sveriges Kommuner och
            Landsting som å sin sida har gjort upp med SGÅ om att lösa detta
            tillsammans genom att alla är med och bidrar.
          </note>
          <note>
            Jag kommer att följa detta, och jag tror att även regeringen
            kommer att följa det nära. Om man inte kan lösa detta på ett bra
            sätt anser jag att det krävs nationella pengar.
          </note>
          <note>
            Som Kerstin Hermansson sade har regeringen tillsatt en hållbarhetskommission.
            Där finns till min stora glädje också personer med särskild kompetens
            när det gäller återvinnings- och avfallsfrågorna, och jag tror
            därför, precis som Kerstin, att dessa frågor kommer att vara en
            viktig del också av hållbarhetskommissionens arbete.
          </note>
          <note>
            Jag vill yrka bifall till förslaget i utskottets betänkande och
            avslag på alla reservationer.
          </note>
          <note type="speaker">
            Anf. 20 JAN-OLOF LARSSON (s):
          </note>
          <note>
            Fru talman! Om Sven Gunnars inlägg gick under rubriken återvinning
            eller repris vet jag inte, men vi får väl utvärdera det i efterhand
            när vi läser tidigare inlägg.
          </note>
          <note>
            Först vill jag kommentera miljöbilspremien ett av de sämsta förslag
            jag någonsin har hört talas om! Större delen av dagens nybilsförsäljning
            är tjänstebilar som inte påverkas ett enda dugg av en rabatt.
            Det är bara ren förtjänst för dem som ändå hade köpt en! De andra
            som köper miljöbilar är folk som har det relativt gott ställt,
            som jag och Jeppe Johnsson. I förra veckan beställde jag en miljöbil
            som släpper ut 105 gram per kilometer tror jag att det var. Det
            är klart att jag tackar för dessa pengar! Nu får jag vänta på
            leveransen och pengarna tills beslutet är fattat, men jag tackar
            för dem.
          </note>
          <note>
            Åt dem som har ska vara givet står det någonstans. Den här premien
            handlar väl om det. Man kunde i stället ha tänkt att där ute finns
            massor av bilar som vi kan konvertera till etanoldrift. Det kostar
            10 00015 000 och det har den enskilde kanske inte råd med. Om
            man i stället hade lagt pengarna på det skulle vi ha gjort en
            miljövinst. Men vi säljer inte en enda miljöbil extra genom att
            subventionera det från 250 000 till 240 000, eller genom att ge
            några företag billigare bilar till tjänstemännen. Det är ett mycket
            dåligt förslag och illa hanterade skattepengar!
          </note>
          <note>
            Men det var inte det jag skulle tala om, fru talman, utan en
            annan sak. Varje år driver ca 6 000 kubikmeter skräp i land längs
            Bohuskusten. 6 000 kubikmeter! Och det är det som syns, inte det
            som sjunker. Det är skräp från Nordsjön men även från Baltikum
            som strömmarna har fört med sig till Skagerrak och Kattegatt.
            Där samlas det och blåser i land. 80 procent av det skräp som
            i dag tas om hand har sitt ursprung i ett annat land. Det kan
            man kalla materialströmmar!
          </note>
          <note>
            I betänkandet avhandlas ett antal motioner som bland annat berör
            nedskräpning. Nedskräpning sker på många sätt. En del kommer via
            luften och annat via havet. Den nedskräpning som sker via luften
            sprider sig över stora delar av vårt land och leder ofta till
            försurade miljöer. Skräpet som kommer via havet hamnar vid våra
            kuster.
          </note>
          <note>
            Det nedfall som kommer via luften och bidrar till försurningen
            i vårt land tar vi ett nationellt ansvar för. Men det skräp som
            kommer via havet är ett kommunalt ansvar, säger utskottet trots
            att 80 procent kommer från ett annat land.
          </note>
          <note>
            Om vi ska börja resonera som utskottet gör kan man undra vems
            ansvar det är när en oljetanker släpper ut tonvis med olja i Östersjön
            som driver in mot Stockholmskusten. Är det kommunalskatten ute
            på Möja som ska höjas i oljesaneringens spår? Är det ett kommunalt
            problem för Gotland och andra kommuner efter Östersjökusten när
            algblomningen pågår som värst några månader om året på grund av
            all kväve som släpps ur runt Östersjön eller ska vi ta ett nationellt
            ansvar?
          </note>
          <note>
            Skräp utgör ett allvarligt problem i marina och kustnära miljöer,
            och problemet ökar. Skräpet skadar, orsakar lidande och hotar
            ekologiska system och måste därför transporteras bort. Den för
            kustkommunerna så betydelsefulla turistnäringen drabbas dessutom
            när holmar och skär skräpas ned. I Sverige är Bohuslän särskilt
            drabbat av marin nedskräpning. Varje år driver tonvis i land längs
            Bohuskusten.
          </note>
          <note>
            Arbetet med strandstädning är ett uppdrag som faller utanför
            ordinarie uppgifter och ansvar hos stat, region och kommun. Många
            kommuner arbetar med strandstädning och tillhandahåller arbetsbåtar
            och arbetsledande personal och transporterar skräpet till sopstationerna
            för vidare destruktion. Men det är väldigt osäkert om det i framtiden
            kommer att finnas ekonomiska resurser för denna verksamhet när
            kommunerna måste prioritera basverksamheter som skola, vård och
            omsorg. Det finns därför ett behov av en nationell översyn av
            hur städning av marina och kustnära miljöer i framtiden ska finansieras.
          </note>
          <note>
            Fru talman! Vad ska vi då göra åt problemet?
          </note>
          <note>
            Utskottet hänvisade bland annat till att problemet bör angripas
            i grunden och genom satsningar på lokalt och regionalt förankrade
            projekt som fokuserar på opinionsbildning bland vissa målgrupper
            såsom fiskare, redare, oljeindustri etcetera. Syftet är att minska
            mängden marint avfall genom att skapa attityd- och beteendeförändringar
            hos dem som bidrar mest till nedskräpningen.
          </note>
          <note>
            Tror utskottets majoritet att småkommunerna utefter Bohuskusten
            ska resa runt bland Nordsjöländerna och propagera för ett större
            ansvarstagande av dessa länders invånare vad gäller nedskräpningen
            och dumpningen av skit i havet? Jag skulle vilja se när ni agerar
            för att kommunerna utefter Östersjön ska resa runt till olika
            redarföreningar och propagera för att de inte ska släppa ut olja
            olagligt eller att de ska besöka länderna på andra sidan Östersjön
            och sälja in att de ska bygga ut sina reningsverk så att vi kan
            minimera algblomningen. Det ska bli intressant att ta del av vad
            skattebetalarna i dessa kommuner säger till de förtroendevalda.
          </note>
          <note>
            Att avslå motion MJ221 om en nationell översyn av hur städningen
            av marina och kustnära miljöer i framtiden ska finansieras är
            en ren provokation mot berörda kommuner.
          </note>
          <note>
            Fru talman! Jag yrkar bifall till reservation 13. Jag förväntar
            mig nu att de borgerliga politikerna från västkusten, som i valrörelsen
            lovade att agera i frågan, ställer sig bakom motionen.
          </note>
          <note>
            Som jag sade tidigare driver ca 6 000 kubikmeter skräp i land
            längs Bohuskusten. Det är skräp från Nordsjön och från Baltikum
            som strömmarna fört med sig till Skagerrak och Kattegatt och som
            sedan blåser i land. 80 procent av detta kommer från utlandet.
            Är inte det ett nationellt intresse?
          </note>
          <note>
            Havsmiljöproblemen är gränsöverskridande, och lösningarna kan
            enligt uppgift på regeringens webbplats bara nås genom ett gemensamt
            agerande med andra berörda länder. Då kan ju inte utskottet hävda
            att det är en kommunal angelägenhet.
          </note>
          <note type="speaker">
            Anf. 21 LARS TYSKLIND (fp) replik:
          </note>
          <note>
            Fru talman! Först och främst får jag säga att Jan-Olof Larsson
            är en väldig dysterkvist när det gäller hanteringen av miljöbilspremien.
            Det är inte så att det här är den enda åtgärden som går att vidta.
            Men att sätta åtgärder mot varandra och vara en sådan dysterkvist
            att man säger att det ena är det sämsta och det andra det bästa
            är inte ett sätt att bedriva ett bra miljöarbete.
          </note>
          <note>
            När det gäller strandnedskräpning kan jag också tycka att Jan-Olof
            Larsson har en viss vass ton när han antyder att utskottet är
            så naivt och säger att utskottet hänvisade bland annat till att
            problemet bör angripas i grunden genom satsningar på lokalt och
            regionalt. Det var precis det du läste upp. Då kan jag konstatera
            att det tyckte Jan-Olof Larsson också. Det har inte ens gått ett
            år sedan det här stod i en motion. Det här är ju ett citat ur
            ett tidigare betänkande från miljö- och jordbruksutskottet. Den
            regering vi hade då var ju faktiskt en socialdemokratisk regering.
            På något vis känns det som lite överord i sammanhanget.
          </note>
          <note>
            Det är naturligtvis inte så att bohuslänska kommuner ska ut i
            Europa och teckna avtal. Det är ju det som är statens roll. Det
            här är naturligtvis ett delat ansvar mellan stat, region och kommun.
            Statens stora ansvar i sammanhanget är faktiskt att driva på i
            de internationella sammanhangen så att man verkligen får till
            en typ av avtal och regler så att det inte hamnar så mycket skräp
            i havet. Det är egentligen det som står i betänkandet.
          </note>
          <note>
            Precis som jag nämnde förut här kan jag göra en liten personlig
            reflexion tycker jag att inte minst den förra regeringen inte
            prioriterade arbetet med Ospar speciellt mycket om man jämför
            med till exempel Helcom. Det arbetet har ju varit lite eftersatt.
            Men nu kommer man med en rapport i de här frågorna.
          </note>
          <note type="speaker">
            Anf. 22 JAN-OLOF LARSSON (s) replik:
          </note>
          <note>
            Fru talman! Lars Tysklind vet mycket väl att det mesta av skräpet,
            som jag sade, kommer från utlandet, drivande från Nordsjöländerna,
            Baltikum, Danmark, Polen och så vidare. Det är naturligt att vi
            småkommuner inte kan stå för detta. I år är det första året som
            staten helt drar in stödet till att städa upp på stränderna. Det
            är första gången man helt drar in detta stöd.
          </note>
          <note>
            Men varför, Lars, ska det vara skillnad om det blåser in svavel
            och vi ska kalka landbackarna inne i Sverige? Varför ska det vara
            statliga pengar till det när det inte får vara statliga pengar
            när vi städar upp på stränderna på västkusten? Jag tycker att
            det är ett konstigt synsätt att vi ska skilja på skit och skit.
          </note>
          <note>
            Så fick jag höra att jag är dysterkvist när det gäller miljöbilspremien.
            Nej, jag är inte dysterkvist. Jag är ju tacksam för att jag får
            10 000 kronor. Jag är jättetacksam. Men det är onödigt. Jag hade
            köpt min bil ändå. Men den som har dålig ekonomi och kör omkring
            med en icke så miljövänlig bil, som jag kommer att göra om en
            månad eller två, kanske hade varit betjänt av att få de här 10
            000 kronorna så att han hade kunnat konvertera sin bensinbil till
            att gå på etanol. Då hade vi gjort en miljövinst i samhället.
            Jag köper inte fler miljöbilar för att jag får 10 000 kronor.
            Jag köper inte fler än den jag har köpt nu.
          </note>
          <note type="speaker">
            Anf. 23 LARS TYSKLIND (fp) replik:
          </note>
          <note>
            Fru talman! Det blir en märklig motsatsställning. Som Jan-Olof
            Larsson framställer det är det liksom för eller emot strandskräp,
            och det är ju inte frågan. Det är klart att man från regeringens
            håll är medveten om att det här är ett problem och arbetar med
            det.
          </note>
          <note>
            Däremot har vi i utskottet sett att det finns ett internationellt
            arbete. Vi vill titta på vad Osparrapporten säger. I grunden måste
            det ändå vara så att man angriper problemet där det uppstår. Det
            uppstår ju inte vid Bohuskusten, utan det uppstår i länderna kring
            Nordsjön där sakerna vräks överbord från båtar, vräks i från land
            och så vidare. Det har genom åren visat sig att det går att nå
            resultat om man arbetar vidare på den linjen.
          </note>
          <note>
            Det är naturligtvis väldigt olyckligt att vi inte har kommit
            längre, men det finns som sagt ingen motsatsställning. Det finns
            många bra exempel på hur stat, kommun och region jobbar och har
            jobbat i samverkan med detta så jag tror att det kommer att finnas
            lösningar på det här i framtiden.
          </note>
          <note>
            Det jag däremot inte fick svar på, som Jan-Olof Larsson kanske
            kan passa på att svara på nu eftersom han ändå har svängt, gäller
            den text som han egentligen bara sågar rätt av. Det var den text
            som hans eget parti stod bakom så sent som för mindre än ett år
            sedan.
          </note>
          <note type="speaker">
            Anf. 24 JAN-OLOF LARSSON (s) replik:
          </note>
          <note>
            Fru talman! Ja, jag har svängt. Det var en dålig text. Jag står
            för det. Den behövde ändras. Man ska inte vara sämre än att om
            man fattat ett dåligt beslut ska man ändra sig. Det hoppas jag
            att du också gör, Lars, när du får den möjligheten. Du har möjlighet
            att göra det när vi voterar i den här frågan.
          </note>
          <note>
            Reservation 13 handlar om att vi vill uppdra åt regeringen att
            titta på var kostnaden ska ligga. Vi säger inte att den ska ligga
            där eller någon annanstans. Vi vill att man ska titta närmare
            på var den ska ligga.
          </note>
          <note>
            Jag förstår inte varför vi, när vi ska kalka sjöar på grund av
            att man släpper ut svavel i England och på andra ställen, ska
            betala det nationellt. Det ska vi inte påverka, utan bara när
            man släpper ut skit i havet och det blåser in på Bohuskusten.
            Då ska de små kommunerna stå för städning och betala med flera
            hundra tusen kronor per kommun.
          </note>
          <note>
            Jag tycker att du får stå upp för Bohuslän, Lars, det tror jag
            att du gör rätt i.
          </note>
          <note type="speaker">
            Anf. 25 JEPPE JOHNSSON (m) replik:
          </note>
          <note>
            Herr talman! Jag måste säga att jag tycker om folk som vet vad
            de vill, som skjuter från höften och så vidare. Någon kallade
            dig för dysterkvist. Men jag säger att om man tar många kvistar
            blir det ett ris, och du är faktiskt uppe i den nivån.
          </note>
          <note>
            Nu skulle jag vilja ha ett snabbt svar. Kommer Jan-Olof Larsson
            att säga nej till miljöbilspremien?
          </note>
          <note type="speaker">
            Anf. 26 JAN-OLOF LARSSON (s) replik:
          </note>
          <note>
            Herr talman! Det återstår att se när jag får se förslaget. Om
            det blir som jag har hört rapporteras och läst i tidningen, att
            det ska avsättas 10 000 kronor till dem som redan har gott om
            pengar, ligger det ju helt i den borgerliga filosofin. Det har
            man ju hållit på med i ett halvår. Då kommer jag förmodligen att
            säga nej.
          </note>
          <note type="speaker">
            Anf. 27 JEPPE JOHNSSON (m) replik:
          </note>
          <note>
            Herr talman! Jag kan upplysa Jan-Olof om att det den här gången
            handlar om privatpersoner, och det finns många privatpersoner
            som har pengar. De kanske köper en bil i alla fall kanske till
            och med köper en miljöbil.
          </note>
          <note>
            Men icke desto mindre har dessa morötter gjort nytta tidigare.
            Det ser vi på dieselbilsförsäljningen. Det har sålts betydligt
            flera sedan man kom ned till en vettig skattenivå, och det har
            jag gett er kredit för.
          </note>
          <note>
            Jan-Olof Larsson är inte riktigt lika snabb i att dra nu som
            han var i talarstolen. Nu vet han inte riktigt om han ska säga
            nej. Min andra fråga är nästan onödig, för jag undrar om han talade
            för hela gruppen.
          </note>
          <note type="speaker">
            Anf. 28 JAN-OLOF LARSSON (s) replik:
          </note>
          <note>
            Herr talman! Jag fick reda på detta när Jeppe Johnsson stod i
            talarstolen för en halvtimme sedan. Det framfördes som om du skulle
            subventionera dem som redan har det gott ställt. Jag tror inte
            ens gruppen ställer upp på sådant. Vi kommer förmodligen att vilja
            använda pengarna, om de finns i vår budget, till något som ger
            bättre miljöutslag än detta. Det här ger inget miljöutslag.
          </note>
          <note type="speaker">
            (JEPPE JOHNSSON (m):
          </note>
          <u who="unknown" xml:id="i-b8343cfa12ab07db-0">
            <seg>
              Inte lika säkert nu som i talarstolen.)
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av förste vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Statsministerns frågestund
          </note>
          <note type="speaker">
            Anf. 29 FÖRSTE VICE TALMANNEN:
          </note>
          <note>
            Jag ber att få hälsa statsministern och övriga välkomna till
            statsministerns frågestund.
          </note>
          <note>
            Finansiering av skattesänkningar
          </note>
          <note type="speaker">
            Anf. 30 MONA SAHLIN (s):
          </note>
          <note>
            Herr talman! Jag skulle vilja citera tre meningar.
          </note>
          <note>
            Opinionen förstår att man måste föra en politik med en ansvarsfull
            finansiering och att ett avskaffande av förmögenhetsskatten främst
            gynnar de rikaste.
          </note>
          <note>
            Vi för en ansvarsfull politik och genomför inget som inte är
            fullt finansierat.
          </note>
          <note>
            Vi måste vara säkra på finansiering innan vi sänker några skatter.
          </note>
          <note>
            Som statsministern säkert vet är det här inte citat av mig, inte
            av Thomas Östros och inte ens av Pär Nuder, utan det är av finansminister
            Anders Borg.
          </note>
          <note>
            Det jag undrar är varför finansministerns mycket kloka besked
            om att förmögenhetsskattens avskaffande ger en orättvis fördelning
            och att man aldrig mer ska börja med ofinansierade skattesänkningar
            inte är giltigt nu. Varför stöttade inte statsministern sin i
            det här fallet kloke finansminister, så att vi inte återigen ger
            oss ut på det som borgerliga regeringar har ett visst record i,
            nämligen ofinansierade skattesänkningar? Varför fick inte finansministern
            ditt stöd?
          </note>
          <note type="speaker">
            Anf. 31 Statsminister FREDRIK REINFELDT (m):
          </note>
          <note>
            Herr talman! Vi kan föreslå riksdagen att ta bort förmögenhetsskatten
            för innevarande år samtidigt som vi snart kommer att kunna presentera
            att överskottet i de offentliga finanserna växer. Därför är de
            många människor som nu får jobb, de ökade kapitalinkomsterna och
            det faktum att det går bra för den statliga bolagssektorn exempel
            på sådant som bidrar till att möjliggöra ett borttagande. Men
            vi har också tillfört den begränsningen att vi minskar möjligheten
            att göra avsättningar för privat pensionssparande, vilket i realiteten
            kommer att pricka den del av inkomsttagarna som tjänar mer och
            som har råd att göra större avsättningar än 1 000 kronor i månaden.
          </note>
          <note>
            Syftet med att vi gör detta nu är att vi behöver mer av investeringar
            och behöver få hem kapital som har försvunnit ut ur landet. Vi
            vill inte se mer försvinna ut. Vi tror att detta är grunden för
            att få en ökad tillväxt och fler jobb i Sverige. Har Socialdemokraterna
            någonting emot just det?
          </note>
          <note type="speaker">
            Anf. 32 MONA SAHLIN (s):
          </note>
          <note>
            Herr talman! Det var ett intressant svar, men inte alls på den
            fråga jag ställde.
          </note>
          <note>
            Den insikt som finansministern hade för bara en vecka sedan var
            att ett avskaffande av förmögenhetsskatten slår fördelningspolitiskt
            orättvist och dessutom att man aldrig någonsin ska fundera över
            att sänka skatterna utan att det är fullt ut finansierat.
          </note>
          <note>
            Jag vill upprepa frågan till statsministern: Den insikt som finansministern
            hade för en vecka sedan, varför fick han inte stöd för den? Det
            var ju inte utifrån de här premisserna som förslaget om förmögenhetsskatten
            presenterades i går.
          </note>
          <note>
            Det finns en historia, Fredrik Reinfeldt, av skattesänkningar
            som är ofinansierade som vi har lärt läxan av. Har ni gjort det,
            statsministern?
          </note>
          <note type="speaker">
            Anf. 33 Statsminister FREDRIK REINFELDT (m):
          </note>
          <note>
            Herr talman! I valrörelsen utkämpades en diskussion om vad som
            var reformutrymmet för kommande mandatperiod. Märket sattes väldigt
            mycket av Pär Nuder, som sade att det kunde handla om uppemot
            30 miljarder, vilket var socialdemokratins bedömning. Det var
            reformer som var möjliga utan någon annan finansiering än att
            en växande ekonomi kunde bära bördan av detta. I det ingick utgiftsökningar
            men även för Socialdemokraterna ganska kraftiga skattesänkningar,
            bland annat när det gällde fastighetsskatten.
          </note>
          <note>
            Det är alltså inte okänt för socialdemokratin att ett reformutrymme
            kan komma ur en växande ekonomi. I det här fallet förenar vi alltså
            möjligheten att ta bort förmögenhetsskatten en för Sverige mycket
            skadlig skatt vilket vi hoppas ska ge ökade investeringar och
            fler jobb, med att presentera siffror som visar att vi har ett
            växande överskott i de offentliga finanserna. Då tycker jag att
            vi har tagit det ansvar som åligger oss, men vi vidtar samtidigt
            åtgärder som får Sverige att växa sig starkare.
          </note>
          <note>
            Asylsökandes rätt till sjukvård
          </note>
          <note type="speaker">
            Anf. 34 ELINA LINNA (v):
          </note>
          <note>
            Herr talman! FN har i en rapport som presenterades i går skarpt
            kritiserat Sverige för att bryta mot de mänskliga rättigheterna
            när det gäller rätten till sjukvård. Skarpast är kritiken angående
            hur asylsökande och de som lever gömda behandlas.
          </note>
          <note>
            I Sverige har endast asylsökande barn rätt till full sjukvård.
            Sjukvård för asylsökande vuxna ges i dag endast i akuta fall.
            Det innebär att en grupp som ofta har särskilt stora behov av
            hälso- och sjukvård inte får dessa behov tillgodosedda eller tvingas
            betala höga kostnader för ett läkarbesök. För att Sverige ska
            leva upp till sina internationella åtaganden måste asylsökande
            och gömda personer ges rätt till sjukvård på samma villkor som
            alla andra i Sverige, det vill säga rätt till behandling även
            för icke akuta sjukdomstillstånd.
          </note>
          <note>
            Min fråga till statsministern är: Avser statsministern att vidta
            åtgärder så att en grupp människor inte ska nekas vård i Sverige?
          </note>
          <note type="speaker">
            Anf. 35 Statsminister FREDRIK REINFELDT (m):
          </note>
          <note>
            Herr talman! Jag har inte läst FN:s rapport. Jag var själv på
            Oskarshamns sjukhus i går och diskuterade brister i tillgänglighet
            som svenska medborgare upplever.
          </note>
          <note>
            Det är väl känt att vi har den här diskussionen om inte minst
            dem som gömmer sig för att undslippa effektuering av beslut som
            oftast innebär att man har fått avslag på sin asylansökan. Det
            är mänskligt förståeligt, men det gör också att vi får diskussioner
            om gränserna för hur ett land med reglerad invandring ska upprätthålla
            respekten för sitt asylsystem. Kring det finns inga enkla svar.
          </note>
          <note>
            Därför har jag inte något annat svar än just detta i dag. Jag
            vill gärna sätta mig in i vad det är mer specifikt Sverige har
            fått kritik för innan jag yttrar mig i frågan.
          </note>
          <note type="speaker">
            Anf. 36 ELINA LINNA (v):
          </note>
          <note>
            Herr talman! Det är tråkigt, för den här kritiken mot Sverige
            är inget nytt. Det har under ett par års tid pågått ett beredningsarbete
            på Regeringskansliet med att utforma en särskild lagstiftning
            om asylsökandes sjukvård. Något förslag har inte kommit ännu.
          </note>
          <note>
            För att värna asylsökandes rätt till vård och för att understryka
            den medicinska etikens grundläggande principer är det viktigt
            att påpeka att asylsökande ska omfattas av den allmänna hälso-
            och sjukvården och alltså inte ha någon särlagstiftning.
          </note>
          <note>
            Jag upprepar frågan: Vad tänker statsministern göra för att asylsökande
            inte ska hamna i ett sidospår där hälso- och sjukvårdslagen inte
            gäller?
          </note>
          <note type="speaker">
            Anf. 37 Statsminister FREDRIK REINFELDT (m):
          </note>
          <note>
            Herr talman! Jag vill bara påpeka att Elina Linna har nämnt olika
            grupper. Det är de som är asylsökande och som med den statusen
            rimligen bör kunna leva i Sverige på likartade villkor som svenska
            medborgare. Det har förts en diskussion om rätten att arbeta,
            att man bör få rätt till sjukvård och liknande. Det här diskuterar
            vi väldigt ofta i den borgerliga alliansen, utifrån ett rättighetsperspektiv,
            med patienträttigheter och vårdgaranti. Där ska naturligtvis också
            tas in de grupper som Elina Linna nämner.
          </note>
          <note>
            Men i marginalen nämndes också de som göms i Sverige, och det
            är ofta sådana som har fått beslut om att de ska lämna Sverige.
            Det är en delvis annan fråga. Där kommer också frågan om hur vi
            upprätthåller respekten för en reglerad invandring och i grunden
            ett väl fungerande asylprocessystem.
          </note>
          <note>
            Det är därför är inte alldeles enkelt att svara entydigt på frågan,
            som är lite dubbelbottnad. Jag tror att Elina Linna är medveten
            om det.
          </note>
          <note>
            Den personliga integriteten
          </note>
          <note type="speaker">
            Anf. 38 PETER ERIKSSON (mp):
          </note>
          <note>
            Herr talman! Jag skulle vilja ställa en fråga till statsministern
            om personlig integritet.
          </note>
          <note>
            I dag lägger Integritetsskyddskommittén fram ett betänkande till
            regeringen där man mycket allvarligt visar på systemfel som har
            begåtts i Sverige de senaste åren när det gäller skyddet av den
            personliga integriteten. Det har egentligen inte gjorts någon
            vägning mellan nyttan av de lagförslag som har gjorts och de skador
            som har åsamkats den personliga integriteten de senaste åren.
            Det är en bred enighet i analysen att det under lång tid har funnits
            stora brister.
          </note>
          <note>
            Jag undrar om Fredrik Reinfeldt står bakom den moderata ledamot
            som är mycket kritisk i betänkandet.
          </note>
          <note type="speaker">
            Anf. 39 Statsminister FREDRIK REINFELDT (m):
          </note>
          <note>
            Herr talman! Vi har inte den ordningen att alla som sitter i
            utredningar kommer och frågar mig om de får tycka som de gör.
            Det gör möjligen också att vi ibland har frihetsgrader där vi
            vill läsa vad som exakt står i betänkandet och sätta oss in i
            det innan vi yttrar oss om detta.
          </note>
          <note>
            Hela den tid vi lever i prövar formerna för personlig integritet
            på ett sätt som vi inte har upplevt förr i historien. Det är bara
            att se på våra ungdomars sätt att sitta och chatta med sina kompisar
            på kvällarna så inser man vilka enorma märken de sätter ute i
            Internet- och datormiljön som andra kan få access till och förvanska
            på ett som vi i min generation, och många andra här, inte har
            känt till tidigare.
          </note>
          <note>
            När vi har utformat våra lagförslag, som vi har lagt fram på
            riksdagens bord, är det alltid en levande fråga hur detta ska
            vägas mot olika integritetsaspekter.
          </note>
          <note>
            Men för man bredare diskussion om hur hela vårt samhälle förändras
            och förvandlas och då handlar det inte bara om politikens referensramar
            är det klart att det är en annan utsatthet i dag.
          </note>
          <note type="speaker">
            Anf. 40 PETER ERIKSSON (mp):
          </note>
          <note>
            Herr talman! Jag tänkte att det kanske fördes en diskussion inom
            Moderata samlingspartiet, ungefär som det gör runt om i det svenska
            samhället i övrigt. Ni har kanske en diskussion där ni för fram
            åsikter kring om den utveckling som vi har haft i Sverige under
            lång tid där vi har försämrat den personliga integriteten i ganska
            stor utsträckning har varit rätt.
          </note>
          <note>
            I de gamla Moderaterna var frågor om personlig integritet viktiga.
            Men det kanske de inte är i de nya Moderaterna när man lägger
            fram förslag som möjliggör en kraftigt ökad avlyssning av till
            exempel Internet och telefonsamtal.
          </note>
          <note type="speaker">
            Anf. 41 Statsminister FREDRIK REINFELDT (m):
          </note>
          <note>
            Herr talman! Det var ett förslag som låg och väntade på den nya
            majoriteten från den gamla majoriteten som inte genomförde detta.
          </note>
          <note>
            Den diskussion som har varit har visat att precis denna typ av
            integritetsaspekter har vägts.
          </note>
          <note>
            Vi lyssnar på hela samhällsdebatten. Jag har själv fört diskussioner
            med dem som lever i närheten av de torg runt om i Sverige som
            numera är kamerabevakade. Jag har noterat att detta ofta har starkt
            folkligt stöd. Det finns alltså en sådan djup oro hos delar av
            svenska folket att de accepterar inskränkningar av den personliga
            integriteten i hopp om att med denna typ av hjälpmedel få en tryggare
            tillvaro. Vi ska lyssna in även det.
          </note>
          <note>
            Det finns en baksida med att alltid ropa på personlig integritet.
            Vi kan nämligen inte låta brottslighet i alla dess former breda
            ut sig och säga att vi inte kan göra något åt det eftersom det
            skulle hota den personliga integriteten. I sig själv hotar också
            brottslighetens utbredning den personliga integriteten. Det gör
            att vi ibland tillåter en del åtgärder för att komma åt denna
            brottslighet.
          </note>
          <note>
            Betygsskillnader mellan kommuner
          </note>
          <note type="speaker">
            Anf. 42 CECILIA MAGNUSSON (m):
          </note>
          <note>
            Herr talman! Statsminister Fredrik Reinfeldt är från en stor
            stad. Jag kommer från en något mindre stor stad, Göteborg. Våra
            barn har en ganska bra skolsituation så det är inte dem som jag
            oroar mig för. Min oro gäller barnen som bor på orter som Skinnskatteberg,
            Degerfors, Smedjebacken och Hallstahammar. De går i skolor som
            har de lägsta betygen i hela landet enligt Skolverket. Skillnaderna
            ökar mellan de som har de bästa betygen och de som har sämsta.
          </note>
          <note>
            Det skiljer upp till 50 poäng mellan de kommuner där tillväxten
            är god och föräldrarna välutbildade och de kommuner där dessa
            barn går i skolan och industrierna har lagts ned. Det är ett stort
            problem.
          </note>
          <note>
            Vad gör regeringen för att ge också dessa barn förutsättningar
            för en bra framtid?
          </note>
          <note type="speaker">
            Anf. 43 Statsminister FREDRIK REINFELDT (m):
          </note>
          <note>
            Herr talman! En av de viktigaste förändringarna som behövs i
            Sverige gäller skolan. Den fångar inte upp varje enskilt barn
            utifrån dess egna förutsättningar på ett tillräckligt bra sätt.
            Det syns i skolans resultat. Det är tydligt att barn med teoretisk
            begåvning kommer mer till sin rätt än de som har mer praktisk
            läggning. Tjejer kommer bättre till sin rätt än killar. De som
            bor runt tätorter och universitetsstäder kommer bättre till sin
            rätt än en del som bor i gamla brukssamhällen.
          </note>
          <note>
            Vi måste göra en lång rad åtgärder för att få en bättre fungerande
            kunskapsskola som utgår från varje enskild elev. Vi behöver tydligare
            uppmuntra den typ av hantverks- och yrkeskunnande som Sverige
            och svensk arbetsmarknad behöver, men som inte riktigt svenska
            skolan har utformats för att möta. Vi kommer att föreslå förändringar
            för att möjliggöra det.
          </note>
          <note>
            Vi vill se en skola som bättre når fram till varje elev. Det
            är en skola med specialpedagoger, speciallärare, betyg tidigare
            och som ställer sig frågan tidigare om eleverna lär sig tillräckligt
            mycket. Vi är övertygade om att just de barn som Cecilia Magnusson
            frågar om är de som får bäst stöd av att politiken utformas på
            det sättet.
          </note>
          <note>
            Bekämpning av den ekonomiska brottsligheten
          </note>
          <note type="speaker">
            Anf. 44 INGER DAVIDSON (kd):
          </note>
          <note>
            Herr talman! Den ekonomiska brottsligheten breder som vi vet
            ut sig. Den är ofta både grov och avancerad. Det är därför viktigt
            hur samhället organiserar sitt arbete för att på bästa sätt bekämpa
            denna brottslighet.
          </note>
          <note>
            För några år sen fick vi Ekobrottsmyndigheten. Det var en lång
            process som låg bakom, och Kristdemokraterna var pådrivande där.
            Det var för att samla kompetensen på ett ställe. Det har inte
            alltid fungerat som vi hade tänkt oss, men på senare tid har det
            blivit bättre och myndigheten visar upp bra verksamhetsresultat.
            Nu har det kommit ett förslag om att myndigheten ska läggas ned.
          </note>
          <note>
            Min fråga till statsministern är: Hur kan vi garantera att kompetensen
            och resurserna som har gått till Ekobrottsmyndigheten tillförsäkras?
            Risken är annars stor att vi hamnar på defensiven när det gäller
            den ekonomiska brottsligheten, och det vore mycket olyckligt.
          </note>
          <note type="speaker">
            Anf. 45 Statsminister FREDRIK REINFELDT (m):
          </note>
          <note>
            Herr talman! Inger Davidson och jag är alldeles uppenbart överens
            om vikten av att bekämpa ekonomisk brottslighet.
          </note>
          <note>
            Den grova organiserade brottslighet som breder ut sig i Sverige
            i dag handlar om girighet och pengar. Den bekämpas förmodligen
            allra bäst genom att vi kommer åt pengarna, det vill säga att
            vi har en bra bekämpning av ekonomisk brottslighet.
          </note>
          <note>
            Exakt hur detta ska utformas diskuteras på precis det sätt som
            Inger Davidson gör. Jag vill inte på något sätt döma av det innan
            hela processen är färdig. Men enligt våra bedömningar kommer det
            i fortsättningen behövas rikligt med resurser för att den ekonomiska
            brottsligheten fortsatt ska kunna bekämpas.
          </note>
          <note>
            Men vi behöver som sagt inte låsa oss för i vilken form, om det
            ska bli en egen myndighet eller om det ska läggas ihop med andra
            myndigheter så som det var före inrättandet av Ekobrottsmyndigheten.
          </note>
          <note>
            Europasamarbetet
          </note>
          <note>
            Anf. 46 CECILIA WIGSTRÖM i Göteborg (fp):
          </note>
          <note>
            Herr talman! Just nu solar vi oss i ett underbart högtryck som
            kommer från Ryssland. Väder och klimat visar tydligt hur Sverige
            hänger ihop med andra länder. Vi påverkas av, och vi påverkar,
            omvärlden.
          </note>
          <note>
            I helgen har vi firat Europeiska unionens framgångsrika 50-åriga
            samarbete, och det är tydligt att vi behöver EU-samarbetet även
            framöver för att klara av miljöproblem och organiserad brottslighet
            och för att säkerställa arbetstillfällen i Sverige i en globaliserad
            värld.
          </note>
          <note>
            Denna insikt delas av en majoritet av partierna i riksdagen.
            Tyvärr delas den inte lika starkt av det svenska folket utanför
            riksdagen. Till viss del beror det på Perssonregeringens dåliga
            ledarskap i Europafrågor, vilket vi liberaler på den tiden starkt
            kritiserade. Nu har vi tillförsikt till alliansregeringen.
          </note>
          <note>
            Jag vill fråga statsministern vad han tänker göra för att se
            till att regeringen förmedlar vikten av ett starkt Europasamarbete
            till svenska folket.
          </note>
          <note type="speaker">
            Anf. 47 Statsminister FREDRIK REINFELDT (m):
          </note>
          <note>
            Herr talman! Jag tycker att det är väldigt viktigt att vi i den
            politik vi är med och utformar i Europa visar att allt hänger
            ihop. Det vi vill göra här i Sverige hänger ihop med de möjligheter
            som Europasamarbetet ger oss.
          </note>
          <note>
            Titta på klimatfrågan. Här kan vi komma överens, 27 medlemsländer,
            om att ta på oss växthusgasreduktioner som vi åker hem och utformar
            en nationell politik för att möta.
          </note>
          <note>
            Ta jobbansträngningarna. Vi säger att det går att få fler jobb
            om vi får förbättrade möjligheter att handla med varandra. Vi
            måste alltså minska hindren och få den inre marknaden att fungera
            allt bättre. För det behöver vi Europasamarbetet.
          </note>
          <note>
            Vi har sagt att vi ska vara en närvarande konstruktiv part som
            är med och utvecklar det europeiska samarbetet. Då tror jag att
            vi kommer att vinna respekt hemma. Då kommer människor att märka
            att vi är med och påverkar resultaten och att de ligger rätt.
          </note>
          <note>
            Till det har vi Cecilia Malmström som åker runt i skolor och
            berättar om Europasamarbetet. Jag tror att det också kan ha stor
            betydelse om vi förbereder vårt svenska ordförandeskap hösten
            2009.
          </note>
          <note>
            Jag hörde att Sören Holmberg påpekade att det verkar vara så
            att det nu har blivit en ökad motivation, respekt och sympati
            för det svenska EU-samarbetet. Vi får se när SOM-undersökningen
            kommer till sommaren.
          </note>
          <note>
            Norrbotniabanan
          </note>
          <note type="speaker">
            Anf. 48 FREDRIK LUNDH (s):
          </note>
          <note>
            Herr talman! Jag vet att många ledamöter vill ställa frågor så
            jag tänker vara väldigt konkret.
          </note>
          <note>
            Herr talman! Min fråga till statsministern är: Kommer den borgerliga
            regeringen att bygga Nottbotniabanan, ja eller nej?
          </note>
          <note type="speaker">
            Anf. 49 Statsminister FREDRIK REINFELDT (m):
          </note>
          <note>
            Herr talman! Det direkta svaret är att regeringen själv kommer
            nog inte att bygga den, även om några av oss säkert skulle må
            bra av att hugga i.
          </note>
          <note>
            Skämt åsido. Ingenting kan utlovas att byggas när det gäller
            infrastruktur med mindre än att finansieringen är färdig. Det
            är lätt att åka runt i landet och hysta in applåder på temat:
            Vi vill ha jättemycket mer vägar, jättemycket mer järnväg och
            mycket mer av infrastruktur. Det vill många se runt om i landet.
          </note>
          <note>
            Totalt sett är formerna för infrastruktur i Sverige underfinansierade.
            Det gäller vägar, järnvägar och underhåll. Vi måste alltså tillföra
            mer resurser. Det tittar regeringen på. Kan vi få privata intressenter?
            Kan vi få OPS-lösningar, som det heter? Kan vi få regioner att
            gå samman med staten i olika ansträngningar? Om vi på det sättet
            kan öka resurserna kan vi börja ge trovärdiga svar på exakt vilka
            projekt vi kommer att ha råd med. Det är vi inte färdiga med.
            Det var inte heller det förra regeringsunderlaget färdigt med.
            När vi är det kommer vi naturligtvis med besked också när det
            gäller Norrbotniabanan.
          </note>
          <note>
            Klimatfrågan i EU
          </note>
          <note type="speaker">
            Anf. 50 ROGER TIEFENSEE (c):
          </note>
          <note>
            Herr talman! I dag har miljöminister Andreas Carlgren meddelat
            att en miljöbilspremie på 10 000 kronor införs från den 1 april.
            Det är ett mycket glädjande besked från regeringen. Centerpartiet
            tycker att man skulle kunna gå vidare och från år 2015 sätta ett
            stopp för nyförsäljning av bilar som enbart kan drivas med fossila
            bränslen.
          </note>
          <note>
            För att vi ska komma till rätta med klimatfrågan räcker det ju
            inte med nationella åtgärder. Vi behöver ett internationellt samarbete.
            EU är den närmaste samarbetspart vi har.
          </note>
          <note>
            Jag vill fråga statsministern vad han gör för bedömning när det
            gäller att ge klimatfrågan en ännu mer central roll i EU-samarbetet,
            exempelvis genom att lyfta upp klimatfrågan särskilt i det nya
            fördraget.
          </note>
          <note type="speaker">
            Anf. 51 Statsminister FREDRIK REINFELDT (m):
          </note>
          <note>
            Herr talman! Det direkta svaret till Roger Tiefensee är att det
            mycket väl kan visa sig bli en sorts tillägg till fördraget som
            handlar om just detta. Jag tror att jag har nämnt det tidigare
            för riksdagen.
          </note>
          <note>
            Det som nästan inte fanns i samarbetet för några år sedan är
            nu väldigt viktigt. Vi samlar EU men samlar också världen mot
            de klimatutmaningar som ligger framför mänskligheten. Det är enormt
            glädjande att EU kan samla sig och uttala reduktionsmål som blir
            bindande.
          </note>
          <note>
            Vi ska samtidigt komma ihåg att EU står för 14 procent av de
            globala växthusgasutsläppen. USA allena står för 22 procent. Kina
            står för 18 procent. Det är klart att vi måste använda vår enighet
            inom EU för att påverka även andra. Det tyska ordförandeskapet
            förbereder det kommande G 8-mötet i början av juni med just den
            föresatsen.
          </note>
          <note>
            Det här visar vad det europeiska samarbetet betyder. Men jag
            tycker, som sagt, att det också kan vara en poäng att det reflekteras
            i fördraget, förutsatt naturligtvis att det blir på ett bra sätt
            och att vi kan förankra det hos de partier som står bakom fördraget
            här i Sveriges riksdag.
          </note>
          <note>
            Utlovade arbetstillfällen i Östersund
          </note>
          <note type="speaker">
            Anf. 52 MARIE NORDÉN (s):
          </note>
          <note>
            Herr talman! När Östersunds garnison lades ned försvann 1 400
            jobb inom den militära verksamheten. För att orten inte skulle
            drabbas orimligt hårt skulle förlusten av arbetstillfällen kompenseras
            med ersättningsjobb inom den statliga sektorn. Det måste anses
            som fullt rimligt att staten tar ansvar för situationen på arbetsmarknaden
            eftersom det var statlig verksamhet som avvecklades.
          </note>
          <note>
            I en undersökning som Statstjänstemännens förbund nu har gjort
            har det visat sig att bara 850 jobb av de 1 100 som skulle komma
            till Östersund har blivit verklighet. Ams skulle få 200 ersättningsjobb.
            Det fattas fortfarande 50 tjänster. För Försäkringskassan saknas
            det 50 jobb jämfört med vad som var utlovat. För Folkhälsoinstitutet
            saknas det 60 jobb. Det är bara några exempel.
          </note>
          <note>
            Mot bakgrund av detta vill jag fråga statsministern vad statsministern
            tänker ta för initiativ för att få fram andra ersättningsjobb
            som kompensation för dem som har utlovats men ännu inte blivit
            verklighet.
          </note>
          <note type="speaker">
            Anf. 53 Statsminister FREDRIK REINFELDT (m):
          </note>
          <note>
            Herr talman! Jag leder en regering som för en politik som ska
            se till att jobben växer till. Det gäller hela landet.
          </note>
          <note>
            Vi har dessutom en lång rad åtgärder som bland annat nystartsjobben.
            Det redovisas 3 600 nystartsjobb över Sverige i privat sektor.
          </note>
          <note>
            Allt det måste man också se till när man tittar på Östersund
            och Jämtland. Det är viktigt att vi får fram flera jobb på arbetsmarknaden.
          </note>
          <note>
            Får jag påminna Marie Nordén om något som vi lätt tappar bort.
            Vi var många som var skarpt kritiska till hela det där förslaget.
            Det var inte så att vi alla stod bakom den där försvarsöverenskommelsen,
            ännu mindre i dessa tider när det pratas så mycket om att vi inte
            ska tvinga folk att flytta. Det var ett rätt brutalt upplägg.
            Man pekade ut 2 700 arbetsplatser. I den förra majoriteten var
            man inte alls var rädd för att peka ut hur de skulle flytta över
            landet utan att de själva fick ha någon synpunkt på det.
          </note>
          <note>
            Det var en brutalitet kring förflyttningen som vi åtminstone
            bör se till att vi inte gör om.
          </note>
          <note>
            Mitt besked är som sagt att vi för en politik så att jobben blir
            flera. Vi har inte ändrat något i beslutet trots att vi hade vissa
            möjligheter att göra det när vi trädde till.
          </note>
          <note>
            Ändringarna i rennäringsförordningen
          </note>
          <note>
            Anf. 54 HELÉN PETTERSSON i Umeå (s):
          </note>
          <note>
            Herr talman! Förra torsdagen fattade regeringen ett för oss norrlänningar
            ganska kontroversiellt beslut om att ändra i rennäringsförordningens
            § 3. Det öppnar upp för utländska jägare att jaga i den svenska
            fjällvärlden på samma villkor som svenska jägare, det vill säga
            bland annat utan medföljande jaktguide som känner till förhållandena
            och naturen.
          </note>
          <note>
            Bakgrunden till att beslutet fattades, enligt bland andra jordbruksministern,
            är en oro för att Sverige eventuellt skulle kunna anmälas till
            EG-domstolen för att man bryter mot tjänstedirektivet.
          </note>
          <note>
            Min fråga till statsministern blir: Tror inte statsministern
            att det kan leda till ett nationellt demokratiunderskott när man
            ändrar svenska förordningar på sådana grunder, det vill säga att
            EU eventuellt skulle kunna misstycka med våra regler?
          </note>
          <note type="speaker">
            Anf. 55 Statsminister FREDRIK REINFELDT (m):
          </note>
          <note>
            Herr talman! Det är lite konstigt. Vi har en glest befolkad del
            av landet där det alltid verkar vara för trångt. Det förs alltid
            diskussioner av det här slaget. Det är antingen samer mot dem
            som inte är samer, eller som i det här fallet då det är de som
            är födda i Sverige som står mot utländska medborgare.
          </note>
          <note>
            Min absoluta ideologiska övertygelse är att vi så lite som möjligt
            ska skapa lagar som tillåter en avgränsad grupp att göra något
            som andra inte tillåts göra. Ett uppenbart skäl är att det inte
            ser trevligt ut när man försöker kontrollera och se vilka som
            har pass och vilka som inte har pass vid den jakt som utförs.
          </note>
          <note>
            I all min kontakt med jägare har det slagit mig hur oerhört ansvarsfulla
            och noggranna jägare är. De vet oftast att ta hand om mark och
            att jaga på ett ansvarsfullt sätt. Jag har ingen anledning att
            tro att det är skillnad mellan jägare från andra länder och svenska
            jägare.
          </note>
          <note>
            Den uppenbara tanken är naturligtvis att vi får samma rätt i
            andra länder som den vi erbjuder dem som kommer hit.
          </note>
          <note>
            En gemensam historiebok för EU:s länder
          </note>
          <note type="speaker">
            Anf. 56 HANS WALLMARK (m):
          </note>
          <note>
            Herr talman! Det organiserade samarbetet i Europa firar 50 år
            en i sig glädjande händelse. I europeiska sammanhang har det nu
            talats om möjligheten att försöka skapa något slags gemensam historiebok
            för de 27 EU-medlemsstaterna.
          </note>
          <note>
            Jag vill fråga statsministern vad han anser om en sådan gemensam
            historieboks överensstämmelse med subsidiaritetsprincipen där
            beslut ska fattas på den lägsta effektiva samhällsnivån. En eventuell
            bok med gemensam historia blir ju intressant redan utifrån ett
            svensk-danskt perspektiv då min hemstad Ängelholms grundare kung
            Kristian ska beskrivas den gode, tyrann eller bara kung Kristian
            II.
          </note>
          <note type="speaker">
            Anf. 57 Statsminister FREDRIK REINFELDT (m):
          </note>
          <note>
            Herr talman! Jag tror att det finns svårare saker att beskriva
            i Europas historia än hur skåningar och vi övriga i Sverige beskriver
            danska kungar.
          </note>
          <note>
            Jag håller med om själva grundansatsen, att man får vara lite
            försiktig med vad man ropar på på Europanivå. Det har talats om
            en bok och om ett särskilt museum som också skulle inhysa detta.
          </note>
          <note>
            Min spontana känsla är att ingen EU-institution eller någon enskild
            företrädare ska säga att det här är rätt sätt att markera en europeisk
            identitet. Det finns en välfungerande kommersiell marknad för
            att skriva böcker, till att börja med, om man vill uttrycka eller
            beskriva vad Europa har varit.
          </note>
          <note>
            Om jag får någon möjlighet att säga att det kanske inte är det
            absolut mest centrala i EU-samarbetet så ska jag naturligtvis
            framföra det.
          </note>
          <note>
            Skyldigheten för arbetslösa att ta arbete på annan ort
          </note>
          <note type="speaker">
            Anf. 58 ULF HOLM (mp):
          </note>
          <note>
            Herr talman! Om man blir arbetslös i dag har man 100 dagar på
            sig att söka jobb inom sitt närområde och inom sin yrkeskategori.
            Denna möjlighet vill regeringen nu ta bort, vilket betyder att
            man från första dagen som man är arbetslös ska kunna ta jobb i
            hela landet. Detta är särskilt allvarligt framför allt för dem
            som har småbarn och förhållanden. Det kan finnas många orsaker
            till att det kanske inte är så enkelt att bryta upp med detsamma.
          </note>
          <note>
            Statsministern har själv småbarn och var, när han fick nytt jobb
            som statsminister, mycket tveksam till att flytta från Täby till
            Sagerska palatset just av omsorgen om barn och familj. Han borde
            därför ha en viss förståelse för detta och vad det kan innebära
            för dem som blir arbetslösa på grund av att de har mist sitt jobb
            och inte har fått sitt drömyrke.
          </note>
          <note>
            Frågan är om statsministern inte har en viss förståelse för detta
            och därmed också vill förtydliga i förslaget till lagstiftning
            som ska läggas fram, så att man inte ska tvingas att ta jobb utanför
            sitt närområde under de första 100 dagarna.
          </note>
          <note type="speaker">
            Anf. 59 Statsminister FREDRIK REINFELDT (m):
          </note>
          <note>
            Herr talman! Vi återgår till ett regelsystem som fanns före år
            2001 eftersom det är vår absoluta övertygelse att människor mycket
            snabbt efter att de har lämnat arbetsmarknaden förlorar i attraktivitet.
            Därmed minskar deras möjligheter att komma igen. Det är väldigt
            många som vittnar om detta. De är närmast chockade över hur snabbt
            detta faktiskt blir sant när de kommer utanför arbetsmarknaden.
          </note>
          <note>
            Vi har nu det mycket märkliga läget i Sverige att vi har arbetslöshet
            och brist på arbetskraft samtidigt. Det är nu väldigt många som
            vittnar om att man inte får tag i folk. Samtidigt har vi hundratusentals
            människor som inte vill någonting annat än att få ett jobb.
          </note>
          <note>
            Då tycker jag att det ligger på en ansvarsfull majoritet att
            göra ytterligare ansträngningar för att använda det faktum att
            konjunkturen är gynnsam och att jobberbjudandena är många till
            att så snabbt som möjligt få tillbaka folk i arbete. Och jag är
            beredd att göra det trots att det i en del fall innebär stora
            ansträngningar, ansträngningar som jag för övrigt tror överdrivs.
            Det var också erfarenheten när dessa regler fanns tidigare, att
            det inte var i så många fall som det blev så brutalt som det ibland
            beskrivs. Det står också att man ska ta hänsyn till individuella
            förhållanden.
          </note>
          <note>
            Utformningen av jobbavdraget
          </note>
          <note type="speaker">
            Anf. 60 PATRIK BJÖRCK (s):
          </note>
          <note>
            Herr talman! Min fråga till statsministern rör utformningen av
            det så kallade jobbavdraget. Det så kallade jobbavdraget har trots
            regeringens försök att försköna verkligheten visat sig vara en
            dyr, orättvis och ineffektiv metod att öka arbetsutbudet. Många
            så kallade nystartsjobb går till personer i högavlönade grupper
            med en stark ställning på arbetsmarknaden. Månadsinkomster på
            över 50 000 kronor är inte ovanligt. Månadsinkomster på upp till
            70 000 kronor i månaden med subventioner på ända upp till 30 000
            kronor i månaden förekommer.
          </note>
          <note>
            Är detta ett effektivt sätt att använda våra gemensamma resurser?
            Tror statsministern att detta är pengar som kommer dem som står
            längst från arbetsmarknaden till del? Vad ska en plusjobbare som
            är över 60 år och som nu slängs ut i arbetslöshet med en a-kassa
            som inte går att leva på tro om att vissa subventioneras med upp
            till 30 000 kronor i månaden?
          </note>
          <note type="speaker">
            Anf. 61 Statsminister FREDRIK REINFELDT (m):
          </note>
          <note>
            Herr talman! Det är en lite förvirrande användning av ord som
            subventionering och liknande.
          </note>
          <note>
            Jobbavdraget riktas till dem som har jobb och sänker deras inkomstskatt.
            I olika redovisningar sägs att det är höginkomsttagargrupper som
            får del av detta. Jag vill bara bekantgöra er med några av de
            senaste höginkomsttagargrupperna som vinner stort på jobbavdraget.
            Det är barnmorskor, lokförare, gymnasielärare, poliser, distriktssköterskor,
            sjuksköterskor, brandmän och metallarbetare. Det var många som
            blev förvånade när de hörde den listan. De har inte gått omkring
            och trott att de är höginkomsttagare. Men vi börjar snart komma
            i ett sådant läge att alla som har ett heltidsjobb i Sverige beskrivs
            som höginkomsttagare.
          </note>
          <note>
            Utformningen är sådan att varje arbetad timme ger jobbavdragsfördelar.
            Och bara några få månader efter att man har fått ett jobb innebär
            detta ett stort plus i plånboken. Så utformade vi förslaget. Det
            är ett mycket pricksäkert sätt att göra det mer lönsamt att arbeta,
            vilket var vad vi lovade väljarna.
          </note>
          <note>
            Jobbavdraget och pensionärerna
          </note>
          <note type="speaker">
            Anf. 62 HILLEVI LARSSON (s):
          </note>
          <note>
            Herr talman! Även jag vill ta upp jobbavdraget. Landets pensionärer
            omfattas inte av detta. Man har uttryckt att syftet med jobbavdraget
            är att stimulera människor att arbeta. Jag tycker i och för sig
            att det är felaktigt eftersom det inte är så lätt att få ett jobb
            i dag. Men även om man köper detta resonemang kan man väl ändå
            inte mena att vi ska tvinga landets pensionärer att ge sig ut
            och jobba?
          </note>
          <note>
            Det är visserligen ingen försämring för pensionärerna ekonomiskt.
            Däremot drabbas pensionärerna av avgiftshöjningar. För löntagare
            kompenseras dessa avgiftshöjningar i någon mån av jobbavdraget.
            Trafikförsäkringen kommer att bli dyrare. Det blir dyrare att
            gå till doktorn och att hämta ut sin medicin. På en del håll i
            landet kommer hyrorna att skjuta i höjden när räntebidraget avskaffas.
          </note>
          <note>
            Min fråga till statsministern är: Kommer pensionärerna att kompenseras
            för dessa höjda avgifter på något sätt?
          </note>
          <note type="speaker">
            Anf. 63 Statsminister FREDRIK REINFELDT (m):
          </note>
          <note>
            Herr talman! Den borgerliga alliansen har i ett första steg sänkt
            inkomstskatterna med 38 miljarder. Vi har aviserat ytterligare
            ett inkomstskattesänkningssteg på 8 miljarder med precis denna
            konstruktion riktad till dem som arbetar.
          </note>
          <note>
            Jag ska med stort intresse läsa vårmotionen från Socialdemokraterna.
            Vi har faktiskt inget samlat ekonomiskt dokument som berättar
            vart socialdemokratin, eller för övrigt Miljöpartiet och Vänsterpartiet,
            är på väg. Det ska bli mycket intressant att se om ni menar att
            ni tänker lägga tillbaka dessa totalt 46 miljarder i form av skatteökningar,
            annars har ju frågan så att säga inget värde, om den inte antyder
            att ni vill göra något annorlunda.
          </note>
          <note>
            Jag vill bara påpeka att när fler får jobb är det särskilt bra
            för landets pensionärer. Det stärker möjligheterna att få välfärden
            att bäras upp. Det stärker pensionssystemet. Men det är också
            så att vi har riktat skattesänkningar till äldre. Vi har nämligen
            lättat på beskattningen på boendet. Det gäller både för småhus
            och för bostadsrätt, men det gäller också för hyresrätt. Och det
            ska också vägas in när man sätter upp den där typen av kalkyler
            över hushållsekonomin.
          </note>
          <note>
            Men vi följer naturligtvis pensionärernas ekonomiska förhållanden
            och har också i vårt valmanifest ytterligare löften som kommer
            att infrias under mandatperioden och som riktar sig bland annat
            till äldre.
          </note>
          <note>
            Ökade klyftor i samhället
          </note>
          <note type="speaker">
            Anf. 64 MONICA GREEN (s):
          </note>
          <note>
            Herr talman! Klyftorna ökar i Sverige. Ni gick visserligen till
            val på att det skulle vara större skillnad. Det skulle vara större
            skillnad mellan dem som har arbete och dem som inte har arbete,
            och det skulle vara större skillnad mellan dem som är friska och
            dem som är sjuka. Er människosyn går ju ut på att om man bara
            blir lite fattigare så blir man mer alert och börjar söka alla
            jobb, man flyttar långt hemifrån och så vidare.
          </note>
          <note>
            Men i och med att ni slopar förmögenhetsskatten och planerar
            att subventionera hushållsnära tjänster så slår ni två flugor
            i en smäll, nämligen att ni gör de rika rikare och öppnar för
            en låglönemarknad.
          </note>
          <note>
            I andra länder där man har stora klyftor försöker man att gå
            en annan väg. I Sverige har vi inte haft stora klyftor eftersom
            vi har haft en socialdemokratisk regering länge. Men i andra länder
            har man stora klyftor och försöker minska dem. Här gör regeringen
            tvärtom. Var det verkligen detta som ni menade när ni gick till
            val och sade att det ska vara större skillnad? Menade ni verkligen
            att vi ska ha större skillnader och att de fattiga ska bli fattigare
            och att de rika ska bli rikare?
          </note>
          <note type="speaker">
            Anf. 65 Statsminister FREDRIK REINFELDT (m):
          </note>
          <note>
            Herr talman! När ni utformade er valdevis om att alla ska med
            glömde ni att berätta att ni inte hade räknat in en och en halv
            miljon människor. Det är så socialdemokratin får ihop det.
          </note>
          <note>
            När ni diskuterar klyftor diskuterar ni skillnaden mellan människor
            med låg inkomst och människor med hög inkomst. Att det finns människor
            som inte har någon inkomst har ni suddat ut de är inte arbetslösa,
            alltså finns de inte.
          </note>
          <note>
            Det var så konflikten såg ut. Vi sade att det fanns ett större
            utanförskap. Växande grupper av människor med sjuk- och aktivitetsersättning
            som står långt utanför den svenska arbetsmarknaden är de människor
            som verkligen lever under dåliga förhållanden. De har ofta arbetsförmåga,
            men de möter attityden att de inte räknas och inte får plats.
          </note>
          <note>
            Vi har tagit på oss att försöka bryta detta utanförskap. Vi kommer
            inte att nå hela vägen fram. Men om vi kan bryta det för 50 000100
            000 människor har vi gjort något historiskt. Då har vi gjort något
            historiskt. Då har vi vänt en utveckling som ni lämnade efter
            er till något mer positivt. Det begärde vi väljarnas mandat för
            att få göra, och det är det arbetet som vi nu försöker utföra.
          </note>
          <note>
            Patentskydd
          </note>
          <note type="speaker">
            Anf. 66 FINN BENGTSSON (m):
          </note>
          <note>
            Herr talman! Vi har med glädje mottagit en ny proposition från
            regeringen angående en harmoniserad patenträtt, syftande till
            att underlätta för företag och enskilda att få patentskydd i flera
            länder. Ett vikande antal patentansökningar från Sverige visar
            på det stora värdet av denna typ av reformer.
          </note>
          <note>
            I ett industrisamhälle ska patent vanligen säkra rätten till
            enskilda produkter av fysiskt slag. I ett modernare informations-
            och kunskapssamhälle är flaskhalsen ofta att en genuin analys
            av olika nytta med befintliga och nya produkter i olika processer
            ska kunna säkras.
          </note>
          <note>
            Hur ser statsministern i detta perspektiv på hur vi framgent
            från regering och riksdag kan ge en förbättrad stimulans till
            forskare och motiv för investerare att satsa på sådana i dag ofta
            både olönsamma och otacksamma men nödvändiga utvecklingsarbeten
            för förbättrade funktioner av alltmer varierande och komplicerade
            processer kring olika produkter i samhället?
          </note>
          <note type="speaker">
            Anf. 67 Statsminister FREDRIK REINFELDT (m):
          </note>
          <note>
            Herr talman! Jag vill bara säga att jag håller med om att det
            ofta är en väldigt levande diskussion bland dem som forskar och
            utvecklar nya idéer, nya produkter och nya immateriella rättigheter
            om oron kring hur man kan säkerställa att man faktiskt får igen
            för det man har investerat och för den tid man har lagt ned. Det
            är en utmaning att få en svensk lagstiftning, en svensk miljö,
            där det fungerar. Men det har under flera år gjorts ansträngningar
            att försöka att inom EU-systemet få en patenträttighetslagstiftning
            som också kan fungera. Det är bara att konstatera att ambitionen
            är tydlig alla vill se en sådan. Men det har hela tiden stupat
            på att man inte har kunnat nå enighet.
          </note>
          <note>
            Vidare är det bara att konstatera att väldigt mycket av detta
            nu är internationell verksamhet. Det går i realiteten inte att
            lösa detta bara via svensk lagstiftning. Därför är vi fortsatt
            pådrivande för att försöka få EU att samla sig till att formulera
            ett patentskydd av det slag som Finn Bengtsson beskriver som är
            absolut nödvändigt.
          </note>
          <note>
            Förbättring av vägstandarden
          </note>
          <note type="speaker">
            Anf. 68 CATHERINE PERSSON (s):
          </note>
          <note>
            Herr talman! Jag skulle vilja ställa en fråga som handlar om
            infrastrukturen. Alliansen gick ju till val på frågan om mer pengar
            till bland annat vägar. Men i stället har det hittills blivit
            tvärtom.
          </note>
          <note>
            Det här är mitt sista debattillfälle i riksdagen, för numera
            är jag oppositionsråd i Trelleborg. Vi har en efterlängtad väg
            mellan Vellinge och Trelleborg som behöver bli motorväg eller
            få en bättre standard.
          </note>
          <note>
            Trelleborg har Sveriges näst största godshamn, vilket betyder
            att vi har hela Sveriges och en stor del av Europas transporter
            på de 16 kilometer som i dag inte är motorväg.
          </note>
          <note>
            Jag skulle vilja fråga hur statsministern har tänkt att vi ska
            få en bättre vägstandard i Sverige. Naturligtvis gäller det då
            framför allt vägen mellan Trelleborg och Vellinge.
          </note>
          <note>
            Det moderata kommunalrådet i Trelleborg sade häromdagen att regeringen
            inte tänker avsätta några pengar det gäller hela mandatperioden
            till infrastrukturen. Därför blir min fråga: Hur tänker statsministern
            bidra till att vi får en bättre väg mellan Trelleborg och Vellinge?
            Det gäller också infrastrukturen i övrigt i Sverige.
          </note>
          <note type="speaker">
            Anf. 69 Statsminister FREDRIK REINFELDT (m):
          </note>
          <note>
            Herr talman! Catherine Persson verkar vara fullfjädrat förberedd
            för att bli kommunalråd.
          </note>
          <note>
            Jag nämnde i ett tidigare frågesvar att det finns kommunalråd
            över hela landet och naturligtvis också många människor där bakom
            som säger: Vi skulle vilja se mer infrastrukturinvesteringar just
            här.
          </note>
          <note>
            Vi noterade hur den förra majoriteten genom ett otillräckligt
            anslag när man skulle göra Trollhättepaketet drog resurser från
            alla möjliga delar av landet, inklusive den landsända som Catherine
            Persson representerar. Så blir det om det inte finns tillräckligt
            med resurser.
          </note>
          <note>
            Det är därför som jag sade just att det måste fyllas på. Det
            måste till avtal som bygger på att region och kommun tillsammans
            med stat förhandlar för att få fram mer resurser. Det måste till
            privata intressenter, om det är möjligt.
          </note>
          <note>
            I Stockholm tittar vi nu på en trängselavgiftskonstruktion som
            i realiteten blir en vägfinansieringslösning för Förbifart Stockholm.
            Det kommer säkert att också kunna vara en metod som vi för ned
            till och diskuterar med våra företrädare i Skåne.
          </note>
          <note>
            Vi har ambitionen att tillföra mer resurser. Det är ungefär så
            vi kommer att resonera. Vi får återkomma till Catherine Persson
            i hennes nya roll för att föra den diskussionen.
          </note>
          <note>
            Finansieringen av jobbavdraget
          </note>
          <note type="speaker">
            Anf. 70 LEIF JAKOBSSON (s):
          </note>
          <note>
            Herr talman! Om jag rätt förstått statsministerns svar till Mona
            Sahlin är det en växande ekonomi och ett växande överskott som
            delvis ska finansiera borttagandet av förmögenhetsskatten. Men
            det har ingen påverkan på det faktum som statsministerns egen
            finansminister har nämnt när det gäller de fördelningspolitiska
            effekterna av att ta bort förmögenhetsskatten. De är naturligtvis
            katastrofala.
          </note>
          <note>
            Det här väcker också en annan fråga, nämligen den om att finansieringen
            av jobbavdraget bland annat handlade om att sjuka och arbetslösa
            i det här landet skulle få vara med och betala genom att få sämre
            ersättningar för att det här skulle kunna ske.
          </note>
          <note>
            Tycker inte statsministern att det hade varit rimligare i det
            här läget när ekonomin går så bra som vi socialdemokrater sade
            i valrörelsen och när jobben kommer och överskotten stiger att
            säga att de arbetslösa, de långtidssjuka och förtidspensionärerna
            ska få en hygglig standard att leva på?
          </note>
          <note type="speaker">
            Anf. 71 Statsminister FREDRIK REINFELDT (m):
          </note>
          <note>
            Herr talman! Låt oss så länge vi talar om förmögenhetsskatt och
            fördelningsprinciper aldrig glömma att den tidigare vänstermajoriteten
            avskaffade förmögenhetsskatten för de riktigt riktigt rika. Miljardärerna
            klarade ni av.
          </note>
          <note>
            Nu har vi så att säga försökt att avskaffa det godtycke som ni
            lämnade efter er i form av en skatt som är frivillig för många
            rika men som för väldigt många andra fungerar som en sorts extraskatt
            på bostaden. Väldigt ofta handlar det om äldre människor som inte
            har så väldigt höga inkomster. Till det kommer dessutom alla andra
            positiva effekter av detta.
          </note>
          <note>
            Vi hävdade hela tiden att vägen till jobb går via både sänkta
            inkomstskatter och en åtstramning av bidragssystemen. Vi är övertygade
            om att kombinationen av att man får lite kvar när man jobbar extra
            och hur de svenska ersättnings- och bidragssystemen fungerar är
            vårt stora problem. Det är det som på marginalen gör att det är
            så små, ibland nära nog inga, drivkrafter för enskilda att söka
            sig till arbetsmarknaden eller att ta extrajobb. Det var därför
            vi gjorde de samlade insatser vi gjorde för att på det sättet
            få fler jobb. De flesta bedömare håller med oss om att det är
            det som kommer att varaktigt göra att sysselsättningen växer.
          </note>
          <note type="speaker">
            Anf. 72 FÖRSTE VICE TALMANNEN:
          </note>
          <note>
            Tack för det! Det blev slutorden under denna statsministerns
            frågestund. Jag ber att få tacka statsministern och övriga deltagare
            vid dagens frågestund.
          </note>
          <note>
            10 § Arbetsrätt
          </note>
          <note>
            Föredrogs
          </note>
          <note type="speaker">
            Anf. 73 TOMAS TOBÉ (m):
          </note>
          <note>
            Herr talman! I går hade vi här i kammaren en debatt om Europeiska
            kommissionens grönbok En modern arbetsrätt för att möta 2000-talets
            utmaningar . Även om riksdagsledamöternas ambition var att hålla
            debatten på EU-nivå landade vi ibland också på en debatt om svensk
            arbetsrätt. I sig är det kanske, herr talman, inte särskilt anmärkningsvärt.
            Därför är det glädjande att vi inte behövde vänta så länge eftersom
            vi i dag ska debattera arbetsmarknadsutskottets betänkande 9 om
            arbetsrätt.
          </note>
          <note>
            I Sverige har vi en modell där arbetsmarknadens parter tar ett
            stort ansvar för att det är reglerade villkor som gäller på arbetsmarknaden.
            Det betyder att grunden är kollektivavtal, inte lagstiftning.
            Det betyder dock inte att riksdagsledamöter av detta riksmöte
            inte har synpunkter eller gärna ser justeringar, vilket med önskvärd
            tydlighet framgår i detta betänkande.
          </note>
          <note>
            Från den allmänna motionstiden hösten 2006 finns det 66 motionsyrkanden
            om arbetsrätt. En motion om rätt till heltid har också väckts
            med anledning av en återkallelse av en regeringsskrivelse.
          </note>
          <note>
            I betänkandet berörs frågor som kollektivavtal, sympatiåtgärder,
            företagsnedläggning, löntagarägda företag, rätt till heltidsanställning,
            ledighet och turordningsregler vid uppsägning.
          </note>
          <note>
            Utskottsmajoriteten avstyrker samtliga motionsyrkanden. Sammanlagt
            elva reservationer har lämnats in från oppositionsföreträdarna,
            i några fall gemensamt och i andra fall enskilt. Även tre särskilda
            yttranden föreligger.
          </note>
          <note>
            Herr talman! Detta borde borga för en spänstig och intressant
            debatt. För att dra en parallell till en pågående löneavtalsrörelse
            finns det ett antal knutar att lösa upp, även om det råder ett
            relativt stort samförstånd kring modellen på svensk arbetsmarknad.
          </note>
          <note type="speaker">
            Anf. 74 JENNIE NILSSON (s):
          </note>
          <note>
            Herr talman! Precis som Tobé nämnde sträcker sig arbetsmarknadsutskottets
            betänkande AU9 över ett väldigt vitt område. Betänkandet har dock
            för mig några bärande punkter, nämligen kollektivavtalen, turordningsregler
            vid uppsägning och rätten till heltid. Samtliga är områden som
            visar på skillnader mellan högeralliansens politik och vår politik.
            Samtliga är områden som med all önskvärd tydlighet visar att vad
            högeralliansen säger och vad högeralliansen menar och gör inte
            nödvändigtvis behöver vara samma sak.
          </note>
          <note>
            Herr talman! Det finns säkert flera skäl till att högeralliansen
            vann valet. Ett av de viktigaste, vilket jag ständigt får bekräftat
            i mötet med människor, var att man lyckades troliggöra för väljarna
            att man inte längre sökte mandat för ett systemskifte utan att
            man snarare skulle bedriva sossepolitik fast bättre än sossarna
            själva.
          </note>
          <note>
            Otaliga var insändarna i lokala och nationella medier på temat:
            Sluta skrämmas av högerspöket! Den underförstådda innebörden var
            att nu när Moderaterna hade bytt från mörkblått till ljusblått
            i partiloggan och dessutom lagt till såväl nya som arbetarpartiet
            var hotet mot vanliga människors trygghet i vardagen och på arbetsplatsen
            ett minne blott.
          </note>
          <note>
            Redan nu efter knappt sex månader kan vi konstatera att högerspöket
            i allra högsta grad lever. På politikområde efter politikområde
            levereras trots sosseretorik klassisk högerpolitik.
          </note>
          <note>
            Om vi börjar med kollektivavtalen ser vi att högeralliansen redan
            i betänkandets sammanfattning skriver: Utskottets utgångspunkt
            är att grunden för reglering av villkoren på svensk arbetsmarknad
            bör vara kollektivavtal och inte lagstiftning. Det låter ju bra!
          </note>
          <note>
            Vidare skriver man i utskottets ställningstagande under punkt
            3 som berör kollektivavtal följande: Kollektivavtal är också det
            dominerande instrumentet för att tillförsäkra de enskilda arbetstagarna
            det skydd som de i många andra länder har genom lagstiftning.
            Systemet förutsätter starka jämbördiga parter. Det låter ju också
            bra!
          </note>
          <note>
            Men vad menar man egentligen? Företrädare för högeralliansen
            har med anledning av några uppmärksammade konflikter på senare
            tid varit ute och tyckt till i medierna på ett helt annat tema
            och med helt andra slutsatser. Man har tagit ställning mot fackets
            rätt att vidta stridsåtgärder när arbetsgivare vägrar att skriva
            på kollektivavtal som förhandlats fram av arbetsmarknadens parter.
            Man hyllar den enskilde företagarens rätt att av principiella
            skäl vägra teckna kollektivavtal, och i debatten har det lyfts
            fram att konflikträtten bör begränsas.
          </note>
          <note>
            Vad är det som gäller? Den svenska modellen som man säger sig
            värna med kollektivavtalslösningar i stället för lag men bara
            om företagarna själva vill. Jag förväntar mig klargöranden i denna
            fråga från alliansens företrädare under debatten.
          </note>
          <note>
            I vårt särskilda yttrande under punkterna 1, 2 och 6 har vi bland
            annat beskrivit hur vi ser på dessa frågor utifrån det faktiska
            förhållandet. I Sverige låter vi arbetsmarknadens parter reglera
            skyddet för löner och anställningsvillkor i kollektivavtal. Saknas
            kollektivavtal på en arbetsplats finns således inget skydd för
            de nuvarande eller framtida anställda när det gäller löner och
            anställningsvillkor.
          </note>
          <note>
            I Sverige är det helt lagligt att betala låga löner, och det
            finns ingen laglig skyldighet för arbetsgivare att exempelvis
            skaffa eller behålla försäkringar för sina anställda. Något stöd
            från samhället på arbetsplatser där det saknas kollektivavtal
            finns inte heller.
          </note>
          <note>
            Det är detta system som brukar kallas den svenska modellen. Konstruktionen
            med branschanpassade avtal i stället för fyrkantig minimilagstiftning
            har kunnat ge bättre villkor för såväl anställda som arbetsgivare.
            Systemet förutsätter dock starka, jämbördiga parter och tydliga
            spelregler. När en arbetsgivare tecknat ett kollektivavtal råder
            i stort sett strejkförbud under avtalets giltighetstid. Om arbetstagarorganisationers
            medlemmar skulle börja avstå från att kräva kollektivavtal, eller
            om organisationerna får begränsade möjligheter att kräva kollektivavtal
            drabbas dock i förlängningen alla arbetstagare av sämre löner
            och anställningsvillkor. Företagen får en osund konkurrens, och
            det blir mer konflikter på arbetsmarknaden.
          </note>
          <note>
            Om man börjar ifrågasätta och göra ingrepp i delar av den svenska
            modellen kan den ordning och reda som rått på svensk arbetsmarknad
            komma att äventyras. I sammanhanget kan också påpekas att svensk
            fackföreningsrörelse ur ett internationellt perspektiv är mycket
            varsam med konflikter.
          </note>
          <note>
            Vår ståndpunkt är att parterna på ett ansvarsfullt sätt hanterar
            såväl rättigheter som skyldigheter inom ramen för det system som
            vi alla säger oss vilja ha. Vi försvarar den svenska modellen
            och arbetstagarorganisationernas rätt att kräva kollektivavtal
            av arbetsgivare som bedriver verksamhet i Sverige. Vi gör det
            utifrån att alla tjänar på det system som arbetsmarknadens parter
            under årtionden gemensamt har byggt upp.
          </note>
          <note>
            Herr talman! Nästa område som förtjänar att tas upp är turordningsundantaget
            i LAS som infördes 2001. Utskottet konstaterar i sitt ställningstagande
            att frågan om att avskaffa tvåpersonersundantaget i LAS har varit
            uppe till prövning i kammaren varje år sedan det infördes utan
            att det har lett till någon omprövning av beslutet. Sannolikheten
            för att majoriteten skulle ompröva sitt beslut denna gång är givetvis
            obefintlig, men det gör inte undantaget mer rätt eller ens rimligt!
          </note>
          <note>
            Vidare skriver utskottet att man vill understryka att undantaget
            är till för att nyckelpersoner ska kunna vara kvar i verksamheten.
            Vad menar man då, egentligen?
          </note>
          <note>
            Den lag som innefattar hela arbetsmarknaden innehåller redan
            regler som gör det möjligt att undanta nyckelpersoner vid arbetsbrist.
            Skillnaden som man här försvarar handlar snarare om att man i
            undantagslagstiftningen inte behöver ange sakliga skäl för att
            undanta två personer från turordningen vid arbetsbrist. Undantaget
            kan heller inte prövas rättsligt.
          </note>
          <note>
            Herr talman! Socialdemokraterna och Vänsterpartiet har gemensamt
            lämnat in en reservation där vi redogör för våra invändningar
            mot undantagsreglerna i LAS. Kortfattat kan man sammanfatta våra
            synpunkter med att vi vänder oss mot en lag som ger arbetsgivarna
            möjlighet att ensidigt och godtyckligt göra undantag från turordningsreglerna.
            Det är en lag som lämnar den enskilde rättslös. Det är en lag
            som slår särskilt hårt mot redan utsatta grupper på arbetsmarknaden,
            till exempel gravida kvinnor, arbetstagare med utländskt ursprung,
            långtidssjuka, äldre, fackligt förtroendevalda och övriga anställda
            som av arbetsgivaren uppfattas som besvärliga.
          </note>
          <note>
            Dessutom anser vi att det är principiellt orimligt att anställda
            i små företag ska ha sämre rättsligt skydd än anställda i större
            företag. Vi kan inte acceptera att det är en legitim konkurrensfördel
            för små företag att ha sämre anställningsskydd.
          </note>
          <note>
            Herr talman! Det sista området som jag har för avsikt att beröra
            är allas rätt till heltid. Det är en fråga vars problemställning
            nästan uteslutande berör kvinnor. Kanske är det därför som utskottsmajoriteten
            under denna punkt lämnar ifrån sig en i det närmaste icke-text.
            Det snällaste man här kan konstatera är att högeralliansen åtminstone
            är konsekvent. De säger, menar och gör absolut ingenting! Frågan
            är möjligtvis varför. Tycker man inte att det är ett problem att
            företrädesvis kvinnor i stor utsträckning arbetar deltid mot sin
            vilja och att många av dem inte kan leva på sin egen lön utan
            är beroende av någon annan för sin försörjning?
          </note>
          <note>
            Jag ser fram emot svar från utskottsmajoritetens företrädare
            i denna fråga under debatten. Trots att jämställdhetsfrågor uppenbarligen
            inte är en stark gren för högeralliansen vore det klädsamt om
            man ville utveckla hur man har resonerat när man i samband med
            budgetpropositionen för 2007 beslutade att dra tillbaka betänkandet
            Stärkt rätt till heltidsanställning i sin helhet utan ytterligare
            åtgärder. Och då menar jag utöver det uppenbara faktum att betänkandet
            har tagits fram av den gamla regeringen, som ansvarig minister
            anförde som skäl i ett svar på en fråga i en interpellationsdebatt
            nyligen.
          </note>
          <note>
            Herr talman! I budgetpropositionen för 2007 kan man utläsa att
            250 000 personer arbetar mindre än de skulle vilja. 200 000 av
            dem önskar enligt tidigare undersökningar att få arbeta heltid.
            80 procent av dem är kvinnor. Genom att arbeta ofrivillig deltid
            har de, utöver svårigheter att försörja sig på sin egen lön, överlag
            en svagare förankring i arbetslivet. De har oftast sämre löneutveckling,
            mindre kompetensutveckling, färre karriärmöjligheter, lägre sjuk-
            och arbetslöshetsersättning och sämre pension.
          </note>
          <note>
            För att komma till rätta med problemet vill vi ha en lagstiftning
            som innebär att heltid är en rättighet och deltid en möjlighet.
            Att heltid ska vara en norm innebär inte att alla som förvärvsarbetar
            ska arbeta heltid men att skäl måste anges när man avviker från
            normen.
          </note>
          <note>
            Herr talman! Vi står givetvis bakom samtliga våra reservationer
            och särskilda yttranden, men för att spara kammarens tid nöjer
            mig med att yrka bifall till reservation 2, reservation 6 och
            reservation 9.
          </note>
          <note>
            I detta anförande instämde Ann-Christin Ahlberg, Patrik Björck,
            Lars Lilja och Maria Öberg (alla s).
          </note>
          <note type="speaker">
            Anf. 75 TORBJÖRN BJÖRLUND (v):
          </note>
          <note>
            Herr talman! Jag ska börja med att säga att jag även i dag är
            ersättare. Josefin Brink skulle ha varit här, men hon är fortfarande
            sjuk. I dag tänker jag försöka vara med i debatten lite längre.
          </note>
          <note>
            Herr talman! Det arbetsrättsliga skyddet har urholkats ganska
            väsentligt på senare år. En långvarigt hög arbetslöshet, allt
            fler tillfälliga anställningar, privatiseringar av offentlig verksamhet
            och ett tuffare klimat för fackligt förtroendevalda har i praktiken
            ställt många löntagare utanför det skydd som lagar och avtal ska
            ge. Ett i grund och botten rättssäkert och flexibelt system har
            blivit kringskuret av strukturella förändringar och smitvägar
            som öppnats efter hand. Otryggheten i arbetslivet är ett stort
            och växande problem på den svenska arbetsmarknaden.
          </note>
          <note>
            Nästan 17 procent av arbetstagarna i Sverige har i dag en tidsbegränsad
            anställning. Om man bryter ned statistiken på grupper blir det
            tydligt vilka det är som har fått sin trygghet och frihet beskuren
            av denna utveckling. Det är kvinnor, unga och personer med utländskt
            ursprung. Var fjärde LO-ansluten kvinna mellan 25 och 29 år och
            över en tredjedel av alla LO-kvinnor födda utanför Norden är i
            dag tillfälligt anställda.
          </note>
          <note>
            Den form som innebär den allra största otryggheten, den så kallade
            behovsanställningen, har sedan 1990 det är rätt länge sedan ökat
            från ungefär 40 000 till nästan 145 000 i dag. Det är en explosionsartad
            utveckling. Det är i stort sett uteslutande kvinnor i LO-yrken
            som på detta sätt går som daglönare helt utan kontroll över sin
            vardag, sin ekonomi och sin arbetssituation.
          </note>
          <note>
            Urholkningen av anställningstryggheten har alltså mycket tydliga
            köns-, klass- och etnicitetsaspekter. Om vi ska lyckas minska
            klyftorna mellan fattiga och rika, mellan kvinnor och män och
            mellan svenskfödda och invandrade är det helt avgörande att den
            fasta heltidsanställningen återupprättas som norm på arbetsmarknaden.
            Det är den mest grundläggande och angelägna förändringen av arbetsrätten
            vi står inför i dag.
          </note>
          <note>
            Tyvärr har vi nu en högerregering som i stället vill utöka arbetsgivarnas
            möjligheter att ha folk anställda på otrygga visstider utan anställningstrygghet.
            Jag skulle gärna vilja höra någon av de borgerliga ledamöterna
            här i dag försvara det förslaget inför de hundratusentals unga,
            kvinnor och invandrade som inte kan förutse sin ekonomiska situation,
            inte kan ta ett banklån, inte kan planera en semester eller ens
            skaffa sig en egen bostad därför att de saknar en stabil inkomst.
          </note>
          <note>
            Jag vill också höra någon från den blå bänken förklara varför
            högern, som har gjort det till sin paradfråga att alla ska jobba
            och jobba mer, totalvägrar när det gäller rätten att få jobba
            heltid. Kan det bero på att också deltidsarbetslösheten är en
            tydlig klass- och könsfråga i dag? Kan det bero på att det är
            LO-anslutna kvinnor som utgör den största parten av de minst 250
            000 som jobbar mindre än de skulle vilja och kunna? Det kanske
            inte är några viktiga personer för alliansen. Eller är det bara
            så att arbetsgivarnas önskemål om en flexibel och billig personal
            väger tyngre än kvinnors rätt till en lön de kan leva på? För
            det är ett faktum att deltidsarbetet är den största enskilda orsaken
            till inkomstklyftan mellan män och kvinnor. Dessutom vet vi att
            deltidsjobb ger sämre löneutveckling och mindre inflytande på
            jobbet.
          </note>
          <note>
            Herr talman! Lagstadgad rätt till heltid och deltid som en möjlighet
            går att genomföra utan att jobb går förlorade eller att verksamheter
            klappar ihop. Det finns det mängder med bevis för genom lyckade
            projekt och inte minst genom att i stort sett alla arbetsplatser
            där män jobbar faktiskt har heltid som norm. Det går om man vill,
            men högern vill inte. Därför påstår de att det inte går.
          </note>
          <note>
            Herr talman! En oroväckande tendens i arbetslivet är den hårdnade
            pressen på fackligt förtroendevalda. Det blir allt vanligare att
            skyddsombud, klubbordföranden och andra fackligt aktiva hotas,
            omplaceras och till och med avskedas på tvivelaktiga grunder som
            bristande lojalitet eller personliga skäl.
          </note>
          <note>
            Det mest uppmärksammade fallet på senare tid är fackklubbsordföranden
            i Seko i tunnelbanan, Per Johansson som avskedades sedan han offentligt
            kritiserat sin arbetsgivare Connex för de stora brister i säkerheten
            i Stockholms tunnelbana. Per Johanssons fall har prövats i Arbetsdomstolen,
            och domen väntas inom en månad. Det rimliga är att Seko vinner
            målet och att avskedandet ogiltigförklaras. Men det betyder inte
            att Per Johansson kan gå tillbaka till sitt jobb. § 39 i LAS ger
            nämligen utrymme för arbetsgivaren att betala ett relativt lågt
            extra skadestånd för att köpa ut den man sparkat trots att avskedet
            befunnits olagligt. Det här kryphålet gör det ganska smärtfritt
            för oseriösa företagare och arbetsgivare att göra sig av med obekväma
            anställda. Men det fungerar också som en varning och en munkavle
            för andra på arbetsplatsen. Den som använder sig av sitt fackliga
            mandat att ta strid mot arbetsgivaren kan räkna med sparken. I
            förlängningen handlar det om utrymmet för fackligt arbete och
            demokrati och yttrandefrihet i arbetslivet.
          </note>
          <note>
            Om den svenska modellen, som även ni i högern påstår er värna,
            ska fungera i praktiken måste den här möjligheten för arbetsgivarna
            att i strid med lagens intentioner göra sig av med obekväma personer
            täppas till. Den måste alltså ändras. Det enda rimliga är att
            vi inför samma regel som man har i till exempel vårt grannland
            Norge där den som sparkas på felaktig grund har rätt att få sitt
            arbete tillbaka också om arbetsgivaren motsätter sig det. Om den
            avskedade i stället väljer att gå och ska skadeståndet vara betydligt
            mer kännbart än i dag för stora arbetsgivare. Beloppets storlek
            bör därför sättas i proportion till företagets omsättning.
          </note>
          <note>
            Det är i sammanhanget närmast komiskt att utskottsmajoriteten
            motiverar sitt avslag på det här förslaget med att det riskerar
            att leda till en obalans till nackdel för arbetsgivarsidan. Det
            är ju liksom det som är poängen, fast jag skulle kanske uttrycka
            det så här: Det skulle leda till att balansera upp det totala
            övertag som arbetsgivaren har i dag gentemot en felaktigt avskedad
            anställd.
          </note>
          <note>
            Slutligen måste jag också säga något om det kryphål i LAS som
            öppnades 2001. Det ställer personer anställda i småföretag utanför
            det skydd alla andra har. Det handlar om rätten att utan motivering
            eller rättslig prövning undanta två personer vid uppsägningar.
            Argumenten mot att införa undantagsrätten håller lika bra i dag
            som då, för sex år sedan. Det finns ingen rimlighet i att anställda
            i små företag ska ha sämre rättsskydd än dem som är anställda
            i stora företag. Undantagsrätten öppnar för precis den typ av
            godtycke som LAS är till för att förhindra, nämligen att personer
            som arbetsgivaren av olika skäl anser vara besvärliga sorteras
            ut godtyckligt. Att täppa till det kryphålet är faktiskt att återupprätta
            själva idén med den arbetsrättsliga lagstiftningen.
          </note>
          <note>
            Herr talman! Jag står bakom alla Vänsterpartiets yrkanden, men
            jag yrkar bara bifall till reservation 8 och reservation 9.
          </note>
          <note type="speaker">
            Anf. 76 ULF HOLM (mp):
          </note>
          <note>
            Herr talman! Som sagts tidigare hade vi en lång diskussion i
            går om arbetsrätt utifrån ett EU-perspektiv. Vi diskuterade hur
            mycket EU skulle lägga sig i detta. Vi kom också ganska mycket
            in på grunderna och principerna för arbetsrätten. Vi i Sverige
            står naturligtvis bakom att kollektivavtalen ska gälla. De grundläggande
            bestämmelserna finns förvisso i lagstiftningen, men sedan är det
            upp till parterna att sköta de reella förhandlingarna, till exempel
            som de som just nu pågår i avtalsrörelsen. Jag ska därför inte
            dra hela Miljöpartiets grunder för arbetsrätten, infallsvinklar
            etcetera, utan jag ska koncentrera mig på två frågor.
          </note>
          <note>
            Den första gäller givetvis orsaken till att det finns en arbetsrätt
            och den utveckling vi har sett i Sverige. Jag tror att det är
            helt nödvändigt att vi har en stark arbetsrätt och att vi har
            starka parter både från arbetsgivarsidan och från arbetstagarsidan.
          </note>
          <note>
            Vi lever i en föränderlig värld. Företag kommer att startas och
            företag kommer att läggas ned. Så är det, och det är inget konstigt
            med det. Tvärtom är det nog något ganska positivt, framför allt
            om man som vi miljöpartister tycker att vi behöver förändra en
            del i den gröna omställningen. Vi vill inte ha oljeraffinaderier
            och kol. Vi vill satsa på miljövänlig teknik och få fram vindsnurror,
            bränsleceller och så vidare. Det innebär att vissa företag kommer
            att få läggas ned och att andra kommer att få starta. Men för
            att det ska gå att göra på smidig väg är det bra att ha parter
            som är jämbördiga.
          </note>
          <note>
            Det finns företag som läggs ned på grund av att vinsten inte
            är tillräckligt hög. Då börjar man få lite onda aningar. Är det
            verkligen så det ska gå till? Ska företag lägga ned verksamhet
            därför att det inte är tillräckligt hög vinst? I de fallen tror
            jag att det är nödvändigt att samhället sätter press på och tvingar
            företagen att ta ett större ansvar vid en sådan omställning. Oftast
            vill man flytta verksamheter till ett annat land för att därigenom
            kunna öka vinsten. Men det ställer också ansvar på det man lämnar
            kvar i Sverige, på anställningar. Där tror jag att samhället måste
            se till att regelverket är sådant att företagen helt enkelt måste
            ta ett mycket större ansvar.
          </note>
          <note>
            Vi har en reservation om detta i betänkandet, men den har blivit
            avslagen så många gånger nu att det väl inte är någon idé att
            hoppas på att den ska bli bifallen i år. Jag ber bara er i den
            borgerliga majoriteten att läsa den och försöka förstå grunderna
            för vårt ställningstagande, så kanske vi till nästa år kan få
            den bifallen.
          </note>
          <note>
            Den andra viktiga frågan är rätten till heltid. De otrygga anställningarna
            har ökat betydligt de senaste åren, och antalet deltidsanställda
            fortsätter att öka. Tyvärr är det inte så att fler och fler får
            heltid. Fortfarande är deltid en norm för många yrkeskategorier,
            framför allt där kvinnor är i majoritet. Det är fullständigt obegripligt.
          </note>
          <note>
            Jag köpte färg för två veckor sedan. I den typen av butiker är
            det mest män som jobbar, och de jobbar i princip alltid heltid.
            Men tror ni att de som jobbar i en affär som till exempel säljer
            damunderkläder, oftast kvinnor, jobbar heltid? Nej, de flesta
            av dem jobbar deltid. Då är det någonting som inte stämmer. Männen
            får per automatik heltid, och det är ingen som ifrågasätter det,
            medan en kvinna som ska jobba i en affär får frågan: Varför ska
            du jobba heltid? Du kan väl jobba fyra fem timmar då och då, för
            det är ändå inga kunder under de andra timmarna. Det räcker med
            två i personalen och inte tre. Och detta accepterar kvinnor. De
            vågar inte ta striden. Då kanske man säger att vi måste öka stödet
            för kvinnoorganisationer för att kvinnor ska organisera sig bättre
            och kräva sin rätt. Ja, det kan man göra. Jag har ingenting emot
            det. Alternativet är givetvis att vi har en lagstiftning som ger
            rätt till heltid och där arbetstagaren är den som säger: Nej,
            jag vill inte jobba heltid. Jag vill bara jobba 73 procent, för
            det passar min livsstil eller min levnadssituation just nu. Men
            när rätten till heltid är just en rättighet kan arbetstagaren
            inte tvinga någon att jobba deltid.
          </note>
          <note>
            Vi i majoriteten förra mandatperioden, s, v och mp, arbetade
            fram ett sådant förslag som den borgerliga majoriteten nu drar
            tillbaka. Det är nästan det värsta sveket under de här sex månaderna
            ur ett jämställdhetsperspektiv. Det hade kunnat ge en möjlighet
            för kvinnor att jobba heltid, för majoriteten av dem som i dag
            har deltid är just kvinnor. Men ni drar tillbaka förslaget. Det
            hade varit en sak om ni hade föreslagit någonting annat, kanske
            justerat lagstiftningen och lagt fram ett annat förslag. Då kanske
            vi inte hade sagt så mycket. Men problemet nu är att ni inte lägger
            fram ett enda förslag. Ni drar bara tillbaka vårt förslag och
            säger att det är väl bra som det är. Det är inte bra som det är.
            Vi har inte jämställdhet i Sverige, och vi har framför allt inte
            en jämställd arbetsmarknad. Då måste vi som riksdagsledamöter,
            som lagstiftare, försöka ändra den situationen. Och rätt till
            heltid men möjlighet till deltid hade varit en möjlighet. Jag
            beklagar att inte den nya majoriteten väljer att fortsätta i den
            riktningen utan helt och hållet abdikerar och låter ojämställdheten
            fortsätta på detta område i Sverige.
          </note>
          <note>
            Jag stöder givetvis många saker i reservationerna och de särskilda
            yttrandena från både mig själv och delvis också från s och v,
            men för tids vinnings skull yrkar jag bifall till reservation
            9. Kanske majoriteten ändrar sig och trycker rätt när vi voterar.
          </note>
          <note type="speaker">
            Anf. 77 JAN ERICSON (m):
          </note>
          <note>
            Herr talman! Samtliga svenska partier säger sig värna grunden
            för den svenska modellen, där utgångspunkten är att reglering
            av villkoren på svensk arbetsmarknad i huvudsak bör ske genom
            kollektivavtal och inte genom lag.
          </note>
          <note>
            Vi moderater får ofta frågan hur vi ser på kollektivavtalen.
            Jag ska därför börja detta anförande med att ge ett tydligt svar
            på denna fråga.
          </note>
          <note>
            De flesta arbetstagare och de lite större arbetsgivarna ser oftast
            fördelar med ett system med ett kollektivavtal med normalt tillhörande
            fredsplikt. Däremot upplever många mindre företag och enskilda
            oorganiserade arbetstagare problem med kollektivavtalssystemet.
            Detta går inte att bara vifta bort!
          </note>
          <note>
            En viktig sak är att riksdagen genom den svenska modellen har
            lämnat ifrån sig den parlamentariska makten över stora delar av
            arbetsmarknadslagstiftningen till arbetsmarknadens parter. De
            avtal som träffas påverkar även oorganiserade arbetstagare och
            arbetsgivare. Detta ställer stora krav på ansvarstagande från
            parterna så att inte den makt man förfogar över missbrukas. För
            det mesta tar också parterna detta ansvar.
          </note>
          <note>
            Det är ett faktum att vi har ytterst få konfliktdagar på den
            svenska arbetsmarknaden jämfört med många andra länder. De flesta
            fackliga organisationer visar också stor återhållsamhet med konfliktvapnet.
            Bara ett fåtal använder detta för att tvinga fram kollektivavtal
            på arbetsplatser där man saknar medlemmar. Vi moderater hoppas
            att dessa organisationer själva ska ta sitt ansvar och använda
            konfliktvapnet på ett sätt som gör att man inte skrämmer bort
            sina egna medlemmar och hotar organisationernas legitimitet hos
            allmänheten. Det är viktigt att alla tar sitt ansvar för att bevara
            förtroendet för den svenska modellen både inom Sverige och i EU.
          </note>
          <note>
            Enskilda händelser som av vissa tolkas som bristande ansvarstagande
            får inte skymma det faktum att systemet oftast fungerar ganska
            bra. Vi avvisar därför alla förslag som gäller att såväl inskränka
            som utöka de fackliga organisationernas rätt till stridsåtgärder.
          </note>
          <note>
            Visst finns det kritik mot dagens system, och kollektivavtalen
            har sina brister. Men det är samtidigt svårt att hitta ett system
            som skulle fungera bättre. Det var därför Moderaterna gick till
            val på att behålla kollektivavtalsmodellen som huvudprincip för
            den svenska arbetsmarknaden. Och detta vallöfte tänker vi hålla!
          </note>
          <note>
            Herr talman! Arbetsmarknadsutskottet har vid olika tillfällen
            det senaste halvåret träffat företrädare för alla de stora fackliga
            centralorganisationerna liksom företrädare för näringslivet. Alla
            har de varit eniga om att kollektivavtalsreglering är att föredra
            framför detaljerad lagstiftning, detta för att inte ytterligare
            urholka den svenska modellen. Och majoriteten i utskottet har
            lyssnat.
          </note>
          <note>
            Utskottet har trots detta tvingats behandla hela 66 motioner
            inom arbetsrättens område, de flesta inlämnade av Socialdemokraterna
            och Vänsterpartiet. Det stora antalet motioner är uppseendeväckande
            med tanke på att även dessa två partier säger sig värna kollektivavtalsmodellen.
            De två partiernas förtroende för arbetsmarknadens parter verkar
            inte vara särskilt stort.
          </note>
          <note>
            Majoriteten i utskottet avstyrker samtliga motionsyrkanden, inte
            för att alla förslag i sig är ointressanta eller för att problemskrivningen
            alltid är felaktig. Men majoriteten anser att de flesta av de
            frågor motionerna avser med fördel kan regleras avtalsvägen mellan
            arbetsmarknadens parter. Om vi skulle börja detaljreglera arbetsmarknaden
            ännu mer innebär det sannolikt i förlängningen ett hot mot hela
            den svenska modellen, där vi har branschvis anpassad avtalsreglering.
          </note>
          <note>
            Behövs det då ingen lagstiftning alls inom arbetsrättens område?
            Jo, det är givet. Att låta parterna fritt avtala om skydd mot
            diskriminering är kanske inte en framkomlig väg. Lagen innehåller
            också viktiga grundläggande minimiregler, exempelvis om uppsägning,
            anställningsskydd och arbetsmiljö.
          </note>
          <note>
            Den arbetsmarknadslagstiftning som finns i dag behöver naturligtvis,
            precis som all annan lagstiftning, en översyn emellanåt, men majoriteten
            i utskottet ifrågasätter införandet av en ny omfattande och detaljerad
            lagstiftning. Vi ser hellre att arbetsmarknadens parter i första
            hand löser problemen avtalsvägen.
          </note>
          <note>
            I gårdagens debatt om EU:s grönbok om arbetsrätt påpekade vi
            också att i den mån arbetsrättsliga lagar ska korrigeras, avskaffas
            eller tillföras är detta en fråga om ska avgöras i Sveriges riksdag,
            gärna efter samråd med arbetsmarknadens parter, men det är inte
            en fråga för EU.
          </note>
          <note>
            Herr talman! Jag ska kort kommentera några av motionerna. När
            det gäller de 14, delvis exakt lika formulerade, motioner från
            s och v som rör avskaffande av undantag från turordningsreglerna
            avvisar utskottet dessa, precis som tidigare år. Vi vill värna
            om dagens viktiga möjlighet för de minsta företagen att undanta
            två personer från turordningsreglerna vid nedskärningar. Detta
            kan vara avgörande för att rädda företagens överlevnad och trygga
            övriga jobb.
          </note>
          <note>
            De elva motioner från oppositionspartierna som rör rätt till
            heltid avvisas också. Infördes rätt till heltid för alla skulle
            detta sannolikt öka arbetslösheten. Det är inte så att tre halvtidsjobb
            blir tre heltidsjobb. Det kanske inte ens blir två heltidsjobb.
            Det kanske blir bara ett. Denna oro delas av flera fackliga organisationer,
            och jag är lite förvånad över att oppositionen inte uppmärksammat
            detta.
          </note>
          <note>
            Det är dock viktigt att kommuner och landsting är ett föredöme
            i de här frågorna och att man där försöker gå före och erbjuda
            heltidstjänster. De nya satsningar som regeringen gör på kommuner
            och landsting för att förbättra kvaliteten i verksamheten kommer
            också att göra det möjligt att anställa fler på heltid.
          </note>
          <note>
            I två motioner, en moderat och en folkpartistisk, vill man förbättra
            ledighetsreglerna och anställningsskyddet vid fredsbefrämjande
            uppgifter utomlands och vid tjänstgöring vid frivilligförsvaret.
            Utskottet ser positivt på dessa motioner men konstaterar att problemen
            ofta kan lösas genom överenskommelse mellan den anställda och
            arbetsgivaren. Vi utgår från att regeringen vid behov uppmärksammar
            problemen och avstyrker motionen.
          </note>
          <note>
            Slutligen kan jag nämna att de motioner som rör visstidsanställningar
            kommer att behandlas och debatteras senare i samband med regeringens
            proposition i denna fråga.
          </note>
          <note>
            Herr talman! I gårdagens debatt om grönboken påpekade jag också
            hur splittrad oppositionen var i dessa frågor. Denna bild förstärks
            ytterligare när man läser reservationerna i dagens ärende. I en
            enda fråga, motionen om rätt till heltid, har de tre oppositionspartierna
            kunnat samla sig till en gemensam reservation. I samtliga övriga
            ärenden går partierna fram med egna reservationer, inte mindre
            än tio stycken! Jag kan precis som i går konstatera att oppositionen
            i Sveriges riksdag är mycket spretig och står mot en enad allians.
          </note>
          <note>
            Sammanfattningsvis: Majoriteten i utskottet föreslår kammaren
            att avvisa samtliga motioner, inte för att alla förslag är ointressanta
            eller för att problembeskrivningen alltid är felaktig. Arbetsrättsliga
            reformer bör därför i första hand genomföras efter förhandlingar
            mellan parterna, och riksdagen bör vara restriktiv med ny lagstiftning,
            allt för att värna den svenska modellen på arbetsmarknaden. I
            den mån arbetsrättsliga lagar ändå behöver korrigeras, avskaffas
            eller tillföras är detta en fråga som ska avgöras av Sveriges
            riksdag och gärna efter samråd med arbetsmarknadens parter.
          </note>
          <note>
            Detta ställningstagande stämmer väl överens med de ståndpunkter
            som framförts i många olika sammanhang från de stora organisationerna
            på svensk arbetsmarknad.
          </note>
          <note>
            I detta sammanhang är det kanske också på sin plats att avsluta
            med att konstatera en sak: Den nya riksdagsmajoriteten går inte
            i någons ledband, vare sig fackets eller arbetsgivarnas. Vi tänker
            driva en väl avvägd politik som är bäst för Sverige och svenska
            folket.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 78 JENNIE NILSSON (s) replik:
          </note>
          <note>
            Herr talman! Jag tänker ta upp två saker från ditt anförande.
            Det handlar om kollektivavtalen och om rätten till heltid.
          </note>
          <note>
            När det gäller kollektivavtalen säger Jan i sitt anförande att
            de avtal som träffas även påverkar dem som är oorganiserade. Och
            han säger det i ett sammanhang som att det är ett problem. Det
            är väl där som det blir så väldigt tydligt att vi inte har samma
            grundsyn på vad kollektivavtal är för någonting. Det är just det
            som är poängen. Vi har i Sverige kollektivavtalslösningar i stället
            för lag. Det innebär givetvis att de kollektivavtalslösningarna
            måste gälla för alla på arbetsmarknaden. Annars får vi en grupp
            anställda som av olika skäl, för att de inte är med i facket eller
            för att deras arbetsgivare inte vill teckna kollektivavtal, blir
            helt rättslösa. När hotell- och restaurangfacket gick ut i konflikt
            kring salladsbaren i Göteborg, vilket har varit uppmärksammat,
            gjorde de inte det i första hand för de anställda ens på den restaurangen
            utan för att säkerställa löneutvecklingen och anställningstryggheten
            för alla sina medlemmar. Det är det som är grunden. Det är där
            som alliansens resonemang blir så märkligt.
          </note>
          <note>
            Min fråga är egentligen: Hur ser ni på det här? Inser ni den
            problematiken och den frågeställningen?
          </note>
          <note>
            Min andra fråga handlar om rätten till heltid. Jag vill egentligen
            bara upprepa det jag sade i mitt anförande. Vad är er åsikt kring
            de här frågorna? Vad vill ni göra åt det problem som vi ändå har,
            att vi har en stor grupp människor, företrädesvis kvinnor, som
            har en ofrivillig deltid och som inte kan leva på sin lön? Vad
            är ert alternativ?
          </note>
          <note type="speaker">
            Anf. 79 JAN ERICSON (m) replik:
          </note>
          <note>
            Herr talman! I den första frågan om kollektivavtal kan jag bara
            säga att jag är förvånad över att Socialdemokraterna inte inser
            att problemet finns. Den här diskussionen finns i samhället om
            kollektivavtalen kontra de enskilda individer som vill ha en annan
            lösning och ser efter en annan lösning. Vi backar upp kollektivavtalssystemet,
            men jag skulle gärna vilja se att parterna på arbetsmarknaden
            tillsammans kunde hitta lösningar och kunde acceptera andra varianter.
            Men det ska vara någonting som växer fram på marknaden i så fall.
          </note>
          <note>
            Jag kan också konstatera att det inte är alla fackliga organisationer
            som ser så här på saken. De flesta större fackliga organisationer
            inom Saco och TCO skulle aldrig gå ut i en konflikt för arbetsplatser
            där man inte har några medlemmar, utan det är några LO-förbund
            som gör detta och några TCO-förbund. Man har uppenbarligen inte
            riktigt samma syn inom olika fackliga organisationer.
          </note>
          <note>
            Men det här är ett problem och en fråga som diskuteras. Vi kan
            inte bara stoppa huvudet i sanden, utan man får försöka hitta
            en lösning, en framkomlig väg.
          </note>
          <note>
            När det gäller synen på heltid är jag också lite fundersam, som
            jag sade förut. Många fackliga organisationer var kritiska till
            förslaget att införa obligatorisk rätt till heltid, för man såg
            att många av ens egna medlemmar skulle bli arbetslösa. Jag är
            förvånad över att ni inte har märkt detta. Det är bland annat
            hotell- och restaurangfacket som hade synpunkter på detta och
            flera andra organisationer. Det är inte så att tre halvtidsjobb
            blir tre heltidsjobb. Det är bara att inse fakta.
          </note>
          <note>
            Vad ska man då göra åt detta? Min första fråga är: Vad gör facken
            själva? Det här är utbrett inom framför allt vissa branscher och
            inom vissa företag. Jag undrar: Varför agerar inte de fackliga
            organisationerna för att försöka angripa problemet på plats och
            lokalt?
          </note>
          <note>
            Offentlig sektor bör som sagt vara ett föredöme. Så mycket pengar
            som regeringen nu lägger till för att förbättra välfärden tror
            jag att det kommer att öka anställningsgraderna och strävan efter
            heltidstjänster, och det kommer att förbättra kvaliteten i verksamheten.
            Kommuner och landsting bör gå före.
          </note>
          <note type="speaker">
            Anf. 80 JENNIE NILSSON (s) replik:
          </note>
          <note>
            Herr talman! Kan jag tolka det svar som jag får om kollektivavtal
            som att den högerallians som Jan Ericson företräder inte kommer
            att driva frågan om införande av proportionalitet i lagstiftningen?
            För mig var svaret när det gäller rätten till heltid inget svar
            på frågan.
          </note>
          <note>
            Det kanske är så att man inte tycker att det är ett problem.
            Om det nu är så att man tycker att det är ett problem känns det
            inte rimligt att man vill lägga över hela denna bit på arbetsmarknadens
            parter att lösa. Skälet till att man från vår sida lade ett förslag
            till lagstiftning var ju att man har sett att man under lång tid
            inte har lyckats här, utan man behöver ta till någonting annat.
            Antingen delar ni synpunkten att det finns ett problem här, och
            då vill jag veta vad ni tänker göra, eller också tycker ni inte
            att det är något problem att så många, företrädesvis kvinnor,
            arbetar deltid mot sin vilja.
          </note>
          <note type="speaker">
            Anf. 81 JAN ERICSON (m) replik:
          </note>
          <note>
            Herr talman! Som jag sade i mitt första anförande avvisar vi
            tankarna på både att utöka och att inskränka konflikträtten på
            svensk arbetsmarknad. Det är ett klart och tydligt besked.
          </note>
          <note>
            Så gäller det heltid igen. Vi vill inte göra fler människor arbetslösa.
            Vi har fått klara signaler från de fackliga organisationerna om
            att inför man lagen om rätt till heltid så kommer det att öka
            arbetslösheten, och vi vill inte medverka till detta. Däremot
            kan som sagt offentlig sektor gå före i de här frågorna, och om
            man gör det tror jag att det också påverkar resten av arbetsmarknaden.
          </note>
          <note type="speaker">
            Anf. 82 TORBJÖRN BJÖRLUND (v) replik:
          </note>
          <note>
            Herr talman! Jag ska börja med att ta upp turordningsreglerna
            och undantaget. Jan Ericson, du sade i ditt anförande att ni inte
            vill diskriminera människor och att ni är emot att man har regler
            och lagar som gör att man diskriminerar människor. Men undantaget
            i turordningen är faktiskt en ren diskriminering av anställda
            i små företag. Det är inget annat än diskriminering. Varför ska
            man diskrimineras för att man är anställd i ett litet företag?
            Varför är det så att man inte har samma rättigheter som dem som
            är anställda i ett större företag? Det är en konkret fråga. Det
            är obegripligt, i alla fall för mig som vänsterpartist, hur man
            kan ha de reglerna.
          </note>
          <note>
            Min andra fråga gäller kollektivavtalen och er retorik när det
            gäller konflikträtt. Ni vill inte ha några inskränkningar och
            inga utökningar. Ni vill alltså inte på något sätt förändra den
            situation som är i dag. Med den politik ni för i övrigt kommer
            det alltså att vara så att vi har fler människor som i dag har
            svårare att vara med i a-kassan. De kommer att välja att gå ur
            facket och så vidare, därför att det blir för dyrt. Vi har alltså
            människor som i dag väljer att inte vara med i a-kassan till exempel
            eller inte är med i facket därför att det är för dyrt.
          </note>
          <note>
            Det här missgynnar ju facket direkt. Det innebär att man då måste
            balansera det på något sätt. Om ni inte på något sätt ska ta ställning
            för det här för eller emot så måste ni balansera upp det. Det
            är det som är problemet när det gäller er retorik runt kollektivavtal
            och att ni försvarar den svenska modellen. I praktiken gör ni
            en massa andra saker som faktiskt undergräver den svenska modellen.
          </note>
          <note>
            Ska man försvara och ställa upp för den svenska modellen och
            kollektivavtalen så ska man försöka se till att allting gynnar
            den svenska modellen, alltså egentligen att alla omfattas av kollektivavtal.
            Då kan man inte undanta någon verksamhet eller någonting som luckrar
            upp det här, för då blir det lagstiftning så småningom, och det
            vill vi inte ha. Det är en sådan fråga som väcks.
          </note>
          <note>
            Sedan är det frågan om splittring i koalitionen. Vi har inte
            alltid varit eniga bland s, v och mp i de här frågorna, men är
            det så att ni i alliansen nu har kommit överens om alla de här
            frågorna? Är det så att Fredrik håller med Maud om allting när
            det gäller arbetsrätt till exempel? Det kan vara intressant att
            veta.
          </note>
          <note type="speaker">
            Anf. 83 JAN ERICSON (m) replik:
          </note>
          <note>
            Herr talman! Jag tar turordningsreglerna först. Om man har jobbat
            med företagsfrågor så vet man att små företag är mycket känsligare
            och mer beroende av sina nyckelpersoner än stora koncerner. Det
            är så att det är två helt olika världar. Känner man småföretagare
            så vet man hur det här ser ut i verkligheten. Nyckelpersonerna
            är helt avgörande för många småföretag för att de över huvud taget
            ska överleva.
          </note>
          <note>
            Det är faktiskt inte så att turordningsreglerna i sig räddar
            några jobb. De fördelar arbetslösheten mer eller mindre rättvist
            och mer eller mindre lämpligt mellan olika människor, men det
            finns inga turordningsregler i världen som har räddat något endaste
            jobb. Det vet du också, Torbjörn Björlund.
          </note>
          <note>
            A-kassan skulle alltså vara för dyr, och därför skulle man gå
            ur a-kassan. LO:s egna ekonomer har räknat ut att de flesta LO-medlemmar
            har fått mycket mer i jobbskatteavdrag än vad a-kasseavgiften
            har höjts. Nu kommer det ytterligare jobbskatteavdrag kommande
            år, så den här skillnaden kommer att bli ännu större. Det är ingen
            som inte har råd att vara med i a-kassan, utan i så fall väljer
            man bort den av andra skäl.
          </note>
          <note>
            Att detta skulle missgynna facket är jag väldigt tveksam till.
            För det första ser vi siffror på att många väljer att stanna kvar
            i facket men går ur a-kassan. För det andra: Om det är så att
            a-kassan är enda skälet att vara med i facket, ja, då har facket
            stora problem.
          </note>
          <note type="speaker">
            Anf. 84 TORBJÖRN BJÖRLUND (v) replik:
          </note>
          <note>
            Herr talman! Den fråga jag hade om turordningsregler gällde ju
            faktiskt inte om man skulle rädda jobb eller inte, utan den gällde
            en form av diskriminering. Du sade i ditt anförande att ni inte
            vill diskriminera någon, men just de här reglerna diskriminerar
            dem som är anställda i små företag. Att rädda jobb handlar inte
            om att på något sätt diskriminera. Ska då de som är anställda
            i små företag få bära skulden för att det inte fungerar? Ska de
            få ta ansvaret för att den svenska arbetsmarknaden och de svenska
            småföretagen har det svårt? Det är ju inte deras sak, eller hur?
            Det ska ju vara ett väldigt bra klimat för företagen i Sverige
            i dag. Det är ju det ni vill göra. Hur gör man då, så att säga,
            för de här småföretagen, i stället för att låta dem som är anställda
            bära skulden?
          </note>
          <note>
            Min andra fråga gällde a-kassan. I dag såg jag en ny siffra på
            att vi faktiskt har 350 000 om den är helt rätt vet jag inte som
            gick ur a-kassan i januari, som ett slags massflykt. Jag kan inte
            svära på att detta stämmer, men jag såg detta nu för bara några
            timmar sedan. Är det så, så finns det faktiskt en uppluckring
            av både fackets legitimitet och den svenska modellen, därför att
            det bygger på en trygghet i samhället när man blir arbetslös.
            Det är fackets men också a-kassans uppgift att se till att människor,
            med den flexibilitet vi ska ha i dag det vill vi också ha ska
            vara trygga i sin anställning eller i sin arbetslöshet, så att
            man alltså kan vara arbetslös utan att det drabbar en själv. Det
            finns alltså många sådana saker som man skulle kunna lyfta upp.
          </note>
          <note type="speaker">
            Anf. 85 JAN ERICSON (m) replik:
          </note>
          <note>
            Herr talman! Jag tar den sista frågan först. Det är väl tyvärr
            så här att vissa fackliga organisationer faktiskt aktivt har skrämt
            bort sina medlemmar från a-kassan genom att gå ut och tala om
            för dem att regeringens höjda avgift gör att det nu är jättedyrt
            att vara med i a-kassan. Jag har själv sett från min egen fackliga
            organisation den helt omvända argumentationen, det vill säga:
            Nu blir visserligen a-kasseavgiften högre, men samtidigt får du
            ett jobbskatteavdrag som mer än väl kompenserar för detta. Flykten
            från a-kassorna är inte lika stor inom de förbunden som den är
            inom de förbund som har gått ut stenhårt och talat om hur hemskt
            det här förslaget är. Lite grann får man alltså skylla sig själv,
            när det är man själv som har ställt till den här situationen.
          </note>
          <note>
            När det gäller diskriminering i mindre företag vet jag inte om
            jag håller med riktigt. Är det viktigare eller bättre att alla
            på ett företag mister jobbet för att företaget går under än att
            någon person tvingas sluta på grund av undantagen i turordningsreglerna?
            Jag tycker att det är en värre diskriminering att alla personer
            på ett företag blir arbetslösa.
          </note>
          <note type="speaker">
            Anf. 86 ULF HOLM (mp) replik:
          </note>
          <note>
            Herr talman! Jag har två frågor med anledning av Jan Ericsons
            anförande.
          </note>
          <note>
            Först gäller det rätten till heltid. Tycker Jan Ericson att det
            finns ett problem med att folk jobbar deltid ofrivilligt, eller
            accepterar ni bara att det är så? Finns det verkligen inga förslag
            alls från er på hur man kan hjälpa dem det gäller? Särskilt intressant
            är ju diskussionen om det berömda jobbskatteavdraget. Men det
            gynnar ju bara heltidsanställda. Det missgynnar ju en stor grupp
            människor, framför allt kvinnor. Med de nya, förändrade reglerna
            för kvalifikationer till a-kassan är det ju kanske inte ens alla
            deltidare som kommer att kunna kvalificera sig heller. Ser ni
            inga problem med det här?
          </note>
          <note>
            Den andra frågan gäller det här: Om jag förstår dig rätt så är
            arbetsrätten ett problem för småföretagare. Det är ju därför vi
            hade undantaget för två stycken. Men det kan finnas en obalans
            i maktförhållandet mellan arbetsgivare och arbetstagare kanske
            inte i stora företag, men i mindre. Då är frågan: Kommer några
            ytterligare förslag från regeringen om detta avsnitt, hur man
            kan underlätta för småföretagare?
          </note>
          <note type="speaker">
            Anf. 87 JAN ERICSON (m) replik:
          </note>
          <note>
            Herr talman! Är det ett problem att människor inte kan jobba
            heltid om de vill? Ja, det är väl självklart att det är ett problem,
            framför allt när man ser att människor jobbar på flera olika deltidsjobb
            eller får dela upp sin arbetsdag i flera olika pass på olika ställen,
            som jag själv har sett exempel på. Det är klart att det är ett
            problem. Men jag tror att lösningen på det problemet inte finns
            lagstiftningsvägen, nämligen att införa en lag om rätt till heltid.
            Som sagt: Det gör bara att en massa människor som i dag har ett
            deltidsjobb blir helt utan jobb.
          </note>
          <note>
            Sättet att lösa detta är ju att vi får mer företagsamma människor
            i Sverige, ett bättre företagsklimat, lägre skatter och mer tillväxt.
            Det är då företagen kan växa, och det är då man också kan utöka
            anställningstiderna därför att man behöver mer personal. Det finns
            dessutom i lagen en garanti: Jobbar du deltid så får du också
            förtur till heltidstjänster när de dyker upp. Det handlar om att
            vi har ett positivt och växande samhälle. Har vi ett krympande
            samhälle så kommer vi inte att ha några deltidsjobb heller.
          </note>
          <note>
            När det gäller småföretagen och vad vi ska göra för dem handlar
            det om hela det företagspaket som regeringen tagit fram, inte
            minst för att förenkla regelverket. Man ska inte bara prata om
            det, som den förra regeringen gjorde, utan faktiskt göra något
            på riktigt. Nu har vi gett direktiv till samtliga departement
            om att de ska se till att minska regelbördan med 25 procent. Det
            tror jag kommer att starkt påverka möjligheterna för småföretagen
            att växa.
          </note>
          <note type="speaker">
            Anf. 88 ULF HOLM (mp) replik:
          </note>
          <note>
            Herr talman! I inledningsanförandet sade Jan Ericson att de skulle
            bevara avtalsrätten. Kollektivavtalen skulle inte röras under
            mandatperioden. Nu säger han att man kommer att göra det, att
            man gett departementen i uppdrag att göra regelförändringar som
            kommer att innebära förändringar i arbetsrätten. Ni måste bestämma
            er, gamla och nya moderater! Kommer ni att röra arbetsrätten eller
            inte? Det har vi fått olika besked om.
          </note>
          <note>
            Jag har försvarat förslaget att vi ska göra det enklare för småföretagen,
            förändra regler som gör att uppgiftslämningen blir lättare och
            så vidare, men vi har aldrig sagt att arbetsrätten ska röras ytterligare.
            De undantag vi gjorde för småföretagare räcker. Det finns inga
            fler förslag från vår sida om detta, utan det finns andra förändringar
            som kan göras. Du antyder nu, Jan Ericson du säger det inte rakt
            ut, men du antyder det helt klart att det kan bli ändringar också
            i arbetsrätten. Det vill jag att du förklarar ordentligt.
          </note>
          <note>
            Du erkänner att det finns ett problem med deltidsarbete, och
            sedan lämnar du till andra att försöka komma med lösningarna.
            Vore det inte rätt bra om vi kunde hjälpa till med utvecklingen?
            De som drabbas, de som har ofrivilligt deltidsarbete, de som inte
            kan få heltid, är till 80 procent kvinnor. Det är de som kommer
            i kläm. Det enda du säger till dem är att de ska starta företag.
            Men det är inte så enkelt att starta ett företag. Vore det inte
            enklare att tvinga arbetsgivarna?
          </note>
          <note>
            Det stora problemet, som jag ser det, finns inom offentlig sektor,
            i landstingen och kommunerna. Skulle vi inte kunna ändra lagstiftningen
            så att de blev tvungna att erbjuda heltid? Sedan är det upp till
            arbetstagaren att avgöra om han eller hon vill jobba heltid eller
            inte. Alla kanske inte vill det. Jag håller med om att det kan
            finnas situationer när man inte vill jobba heltid, men det ska
            i så fall vara upp till arbetstagaren att bestämma i stället för,
            som fallet är i dag, arbetsgivaren.
          </note>
          <note type="speaker">
            Anf. 89 JAN ERICSON (m) replik:
          </note>
          <note>
            Herr talman! Jag sade inte att vi skulle göra någon förändring
            i arbetsrätten. Jag sade att vi skulle göra regelförenklingar
            inom näringslivet och att det rör samtliga departement. Jag sade
            aldrig att det skulle innebära att vi gör förändringar i arbetsrätten.
            Tvärtom sade jag i mitt inledningsanförande att vi inte har planer
            på att göra sådana förändringar. Det är väl ett klart och tydligt
            besked.
          </note>
          <note>
            Jag är lite förvånad över att Ulf Holm tror att man skapar jobb
            genom lagstiftning, att man i Sveriges riksdag kan lagstifta fram
            jobb. Riktigt så fungerar det inte. Varför vill Ulf Holm göra
            de deltidsanställda arbetslösa? Det blir nämligen effekten om
            vi inför en lag om rätt till heltid. De kvinnor som jobbar deltid
            blir utan jobb. Jag kan inte se att deras situation skulle bli
            bättre av det.
          </note>
          <note>
            Enda sättet att skapa heltider är att vi får företag, och även
            offentlig verksamhet, som utvecklas och har en stark ekonomi så
            att deltidstjänsterna kan utökas till heltidstjänster. Det är
            enda sättet att komma någon vart, inte genom lagstiftning som
            bara ökar arbetslösheten.
          </note>
          <note type="speaker">
            Anf. 90 ANNIKA QARLSSON (c):
          </note>
          <note>
            Herr talman! Vi debatterar i dag arbetsmarknadsutskottets betänkande
            nr 9 som handlar om arbetsrätt. I betänkandet behandlas 66 motionsyrkanden,
            och en del av debatten rör självklart dessa.
          </note>
          <note>
            Jag tänkte dock börja i den ända där Patrik Björck avslutade
            gårdagens EU-debatt. Han kände då stor frustration över en allians
            som säger att de tror på den svenska modellen. Vi tycker nämligen
            att det är arbetsmarknadens parter som ska sluta avtal. I den
            delen är vi eniga. Jag kan förstå att det kan verka provocerande,
            eftersom det är ett område som man inte får diskutera över huvud
            taget. Det är bara facket eller arbetsmarknadens parter som får
            diskutera det.
          </note>
          <note>
            Det här området handlar om detaljer, och därför är det lite spännande
            att fundera över den bild som målats upp av att alliansen skulle
            vilja störta hela den svenska modellen i havet, antingen i Östersjön
            eller Västerhavet eller någon annanstans, bara det försvinner
            från jordens yta. Jag kan förstå att det är provocerande att då
            upptäcka att det inte är så. Det finns detaljer där yttre omständigheter
            påverkar och gör att läget inte är riktigt detsamma i dag som
            det varit tidigare.
          </note>
          <note>
            När vi påbörjade våra diskussioner och funderingar var det i
            olika detaljfrågor. För att det ska bli tydligt både i debatten
            här och i protokollet jag misstänker att Patrik även i dag kommer
            att anmäla sig till talarlistan vill jag säga att det lite grann
            handlar om att visa vilka delar vi tycker kan vara värda att diskutera
            och fundera vidare på.
          </note>
          <note>
            Vi har i dag en helt annan företagarverklighet som växer fram.
            Vi har betydligt fler små företag med ganska få anställda. Vi
            har också en annan marknadssituation med ett större tryck utifrån
            än någon gång tidigare. Samtidigt har vi betydligt fler arbetstagare
            på arbetsmarknaden. Självklart tycker vi att de ska vara en del
            av arbetsmarknaden. Det handlar om kvinnor, handikappade, personer
            som kanske varit sjukskrivna under lång tid och måste få en chans
            att komma tillbaka till arbetsmarknaden. Då måste det finnas en
            balans mellan alla de olika delarna.
          </note>
          <note>
            Det som vi diskuterat, de delar som vi lyft upp och haft funderingar
            kring, har bland annat gällt konfliktåtgärderna. Det har dock
            inte varit fråga om avtalsförhandlingar eller annat sådant utan
            om att vi sett att det finns företagare som valt att inte skriva
            avtal men samtidigt varit beredda att betala enligt kollektivavtalsnormen;
            de är alltså beredda att betala lika mycket som om de hade tecknat
            avtal. Då är det bra att fackorganisationerna fortsätter att diskutera
            frågan för att se om de inte kan vara med och skriva ett avtal.
            Däremot tycker vi inte att det är rimligt att i det läget ta till
            blockad eller strejk.
          </note>
          <note>
            Men lyssna nu, Patrik vi säger inte att det ska ske genom lagstiftning,
            utan självklart är det här ett område som arbetsmarknadens parter
            måste diskutera för att hitta lösningar och fundera över om det
            är rimligt eller inte. Precis som Jan sade använder sig vissa
            fackförbund av detta medan andra inte gör det.
          </note>
          <note>
            Det som också är aktuellt och har varit uppe till diskussion
            är granskningsavgiften. Det finns ett fackförbund som utöver medlemsavgifterna
            tar ut en avgift för att följa upp och kolla att rätt löner betalas
            ut. EG-domstolen prickade svenska staten och slog fast att man
            bryter mot mänskliga rättigheter när man låter det fortgå. Men
            återigen: Den frågan måste facken och arbetsgivarna lösa. Det
            är där bollen ligger, allt enligt den svenska modellen.
          </note>
          <note>
            Det är alltså en av de saker som vi reagerat på, och därför blir
            det lite spännande när det målas upp som ett hot mot hela den
            svenska modellen. Man kan fråga sig om det inte skett några förändringar
            på dessa områden under årens lopp. Ser det exakt likadant ut som
            när det en gång tog fart, när det sattes i sjön? Nej, det har
            hänt rätt mycket både i förhållandet mellan arbetsmarknadens parter
            och också inom lagstiftningen.
          </note>
          <note>
            Det vi sagt om kollektivavtal är att de måste vara normen. Där
            finns inga tveksamheter. Däremot måste de inte nödvändigtvis vara
            formen.
          </note>
          <note>
            När det gäller rätten till heltid, ett förslag som vi dragit
            tillbaka, kan man fundera på om det ändå inte skulle vara ett
            sätt att förändra en arbetsmarknad där det finns en stor andel
            kvinnor med deltidsarbete. När förslaget lades fram av den förra
            regeringen tyckte inte många remissinstanser att det var ett bra
            förslag. Det fick ganska mycket kritik från olika håll.
          </note>
          <note>
            Detta har att göra med grunden i den svenska modellen. Det här
            måste arbetsmarknadens parter förhandla fram. I den delen är jag
            gärna med och bildar opinion. Jag tycker att det är helt vansinnigt
            att man utnyttjar deltider på ett skevt sätt. Självklart ska man
            ha möjlighet att försörja sig själv.
          </note>
          <note>
            Det vi gör på området handlar om hela arbetsmarknadspolitiken.
            Vi hade ett tydligt mål när vi gick till val och vi har det även
            fortsättningsvis: att se till att det blir fler jobb. Problemet
            under de sista åren med socialdemokratisk regering, då så många
            stod utanför arbete, var att man lät det vara arbetsgivarnas arbetsmarknad.
            Vi försöker se till att det blir ett tryck åt andra hållet. Den
            arbetsgivare som vill ha kunnig, kompetent och bra arbetskraft
            som stannar under längre tid, inte bara på genomgång, måste vara
            beredd att betala bra löner och ge bra arbetstider.
          </note>
          <note>
            Återigen: Vi har en gemensam syn. Arbetsmarknadens parter har
            ett viktigt ansvar. Men det finns vissa detaljer, och jag vet
            att vi har olika uppfattning om hur mycket eller lite de detaljerna
            påverkar. Det lär vi få reda ut i ett replikskifte.
          </note>
          <note>
            (Applåder)
          </note>
          <note type="speaker">
            Anf. 91 TORBJÖRN BJÖRLUND (v) replik:
          </note>
          <note>
            Herr talman! Jag tycker att det är intressant att lyssna på dig,
            Annika, när du pratar om att vi ska försvara den svenska modellen,
            om att det ska vara arbetsmarknadens parter som jämbördigt avgör
            hur det ska se ut på arbetsmarknaden och om hur man ska diskutera
            sig fram om man ska värna den svenska modellen. Jan var inte så
            tydlig med det i förra inlägget.
          </note>
          <note>
            Men borde det inte då ringa en varningsklocka när man vidtar
            en åtgärd som faktiskt försvagar den fackliga rörelsen? Jag menar
            att både a-kassan och facket tappar på förändringarna i arbetslöshetsförsäkringen.
            Man drar undan fötterna på en av de parter som på arbetsmarknaden
            ska vara lika starka. Det är ett problem som jag tycker är svårt;
            man måste ta hänsyn till yttre omständigheter när man tittar på
            det här. Men varför gör man vissa saker och säger andra? Det är
            det ni gör.
          </note>
          <note>
            Det är samma sak när det gäller konfliktåtgärder och avtalsliknande
            överenskommelser. Det sägs att fackets konfliktåtgärder inte ska
            behöva vara så starka om man inte skriver på om det ändå liknar
            ett avtal. Men det är inte den svenska modellen. Det är avtal
            mellan arbetsgivare och arbetstagare som utgör den svenska modellen.
            Varför ska det vara så att man inte kan kräva att den svenska
            modellen ska vara regel på arbetsmarknaden? Man ska kunna kräva
            att det skrivs ett avtal. Om förmånerna och reglerna ändå är desamma
            som i ett avtal, varför då inte skriva på? Det finns i så fall
            ingen anledning om det inte handlar om ideologiska skäl.
          </note>
          <note>
            De som betalar för att rätten till heltid inte införs är kvinnorna.
            Varför ska en grupp i samhället betala för att andra ska gynnas
            på något sätt? I det här fallet är det kvinnorna. När jag pratar
            med Jan handlar det om dem som är anställda i små företag och
            ska ta ansvar för att det inte fungerar. Det finns tillräckligt
            bra avtal och förhandlingar mellan fackföreningar och arbetsgivare
            när det gäller turordningsreglerna som ändå fungerar. Det finns
            ingen som vill sänka ett företag om alla jobb tar slut.
          </note>
          <note type="speaker">
            Anf. 92 ANNIKA QARLSSON (c) replik:
          </note>
          <note>
            Herr talman! Det var många frågor på en gång. Vi ska se om vi
            klarar av alla på en gång eller om vi delar upp dem.
          </note>
          <note>
            Torbjörn Björlund hävdar att vi försvagar facket genom förändringarna
            i a-kassan. Om det är så att facket lutar sig tillbaka och enbart
            förlitar sig på a-kassan för att ha en stark position, då har
            man ett riktigt stort bekymmer. I så fall behöver man backa hem
            och fundera på vad ens uppdrag är. Jag tror inte att det där stämmer.
            Det har en viss betydelse, men man kan inte luta sig mot det helt
            och hållet; då är man fel ute.
          </note>
          <note>
            Torbjörn Björlund undrar vad det är för poäng med att inte skriva
            på om det ändå blir samma nivå. En poäng i den svenska modellen
            är frivilligheten. Det finns inget tvång. Det är en del av den
            svenska modellen. Det kan verka motsägelsefullt när en arbetsgivare
            är beredd att betala ersättningar på de nivåer som krävs men av
            olika skäl ideologiska eller andra väljer att inte skriva på.
            Men om vi använder tvång är vi inne och rör i den svenska modellen.
            Vill du ta bort den svenska modellen? Ska inte frivilligheten
            vara kvar som en del?
          </note>
          <note>
            När det gäller rätten till heltid misstänker jag starkt utan
            att ha några siffror att den största boven är den offentliga sektorn,
            där du och jag är stora arbetsgivare. Det skulle kunna vara lite
            roligt att ge vissa företrädare för kommuner och landsting en
            knäpp på näsan och tala om för dem att de inte vet vad de gör
            och att de ska göra någonting annat på ett bättre sätt. Jag är
            inte beredd att göra det lagstiftningsvägen, men jag är beredd
            att göra det genom att som förbundsordförande för Centerkvinnorna,
            som en del av ett parti, påverka mina kamrater som arbetsgivare
            ute i kommuner och landsting.
          </note>
          <note type="speaker">
            Anf. 93 TORBJÖRN BJÖRLUND (v) replik:
          </note>
          <note>
            Herr talman! Annika Qarlsson var inne på frågan om konfliktåtgärder
            när det gäller om man ska skriva på avtal eller inte, men tycks
            inte inse värdet av konfliktåtgärder som ett vapen för att få
            till ett avtal. Jan Ericson var också inne på detta. Det blir
            en uppluckring av modellen. Men det är så den svenska modellen
            fungerar. Man ser till att man har ett avtal mellan facket och
            arbetsgivaren.
          </note>
          <note>
            Svenskt Näringsliv är en intresseorganisation för arbetsgivarna.
            De tycker samma sak. Handelsavtalet är ett tydligt exempel på
            vad som kan hända när man tycker att det är någonting som måste
            styras upp. Det borde vara samma sak när det gäller facket. Stöd
            de facken i så fall.
          </note>
          <note>
            När det gäller rätten till heltid tycker jag att det haltar väldigt
            mycket när du pratar om den offentliga sektorn. Ni vill minska
            den och skapa fler privata företag i den sektorn. Det är märkligt,
            för den privata sektorn har i dag en större ojämlikhet när det
            gäller skillnaden mellan kvinnors och mäns löner. Den siffran
            har jag någonstans. Jag kan ta fram den. Därför borde man gynna
            den offentliga sektorn, där man faktiskt kan styra detta. Vi vill
            ha fler heltider och att man ska ha rätt till en lön att leva
            på. Vi vill gynna den offentliga sektorn och se till att det blir
            fler jobb där. Då får vi i gång detta och kan påverka den privata
            sektorn med.
          </note>
          <note>
            Det är ett oerhört märkligt resonemang när man påstår att rätten
            till heltid inte bör införas därför att det då blir fler arbetslösa
            även för kvinnor. Se till att införa rätten till heltid, så att
            man kan leva på sin lön. Arbetslösheten ska ni försöka motarbeta
            på andra sätt, har jag förstått.
          </note>
          <note type="speaker">
            Anf. 94 ANNIKA QARLSSON (c) replik:
          </note>
          <note>
            Herr talman! Vad bra att jag fick chansen att fortsätta. När
            det gäller konfliktåtgärder och hur man sluter avtal och ser till
            att få upp lönerna säger vi ingenting över huvud taget. Det är
            självklart att man måste ha det vapnet.
          </note>
          <note>
            När det gäller Handels situation är det bara att gratulera till
            att LO till slut 2007 kom fram till att man skulle göra en jämställdhetssatsning.
            Äntligen! Nu är det dags för också Svenskt Näringsliv att vakna
            upp. Svensk Handel har lyckats komma dithän att de har förstått
            att de måste göra det ifall de ska kunna ha kunnig och kompetent
            personal som stannar kvar och inte bara har sitt arbete som ett
            genomgångsyrke. I den delen är det inga bekymmer.
          </note>
          <note>
            Det jag säger är att många små företag känner att det är ett
            bekymmer när man vill få dem att skriva på ett kollektivavtal
            även om de är beredda att betala enligt den norm som kollektivavtalen
            sätter. Men jag tänker inte föreslå någon lagstiftning på området.
            Jag tycker att det är en fråga som arbetsmarknadens parter behöver
            diskutera och fundera över.
          </note>
          <note>
            Den offentliga sektorn är en gigantisk arbetsgivare som inte
            är jättebra i alla lägen. Vi har sjukskrivningstal och andra bekymmer
            på området. Därför har vi sagt att det är dags att öppna upp för
            offentliga entreprenörer att vara med och driva verksamheten,
            så att det blir fler arbetsgivare att välja på. I dag kan man
            byta från äldreboende avdelning A till äldreboende avdelning B.
            Vi vill att man ska få möjlighet att få en annan arbetsgivare,
            som kanske är beredd att ge en bättre arbetstider och bättre lön.
          </note>
          <note>
            Frågan om arbetslösheten och rätten att kunna försörja sig består
            av många delar. En sak har vi redan gjort: Vi har genomfört steg
            1 i jobbavdraget. Vi har sett till att sänka skatterna för kvinnorna
            med de lägsta inkomsterna, sett till att de får behålla mer av
            de pengar som de tjänar in.
          </note>
          <note type="speaker">
            Anf. 95 JENNIE NILSSON (s) replik:
          </note>
          <note>
            Herr talman! När man lyssnar på debatten är det lätt att förstå
            Patrik Björcks frustration i går. Alldeles uppenbart anstränger
            man sig för att få det att låta som att detta är positivt. Man
            får det att låta som om man står bakom den svenska modellen med
            kollektivavtal.
          </note>
          <note>
            Annika Qarlsson slår fast att det finns problem. Hon tycker,
            som hon säger, att det är normen och inte formen som borde vara
            det viktiga. Man förstår inte varför man har konflikter i situationer
            där arbetsgivaren betalar samma lön och ger samma villkor. Då
            borde det vara onödigt att ha en konflikt.
          </note>
          <note>
            Då är min fråga: Vilket exempel tänker Annika Qarlsson på? Det
            kan inte vara salladsbaren i Göteborg, som har varit det mest
            omskrivna fallet i medierna. Där betalade arbetsgivaren visserligen
            samma timpeng, men man betalade inte försäkringar eller pensioner
            enligt avtal.
          </note>
          <note>
            Kanske kan det vara konflikten i Smålandsstenar, där Plymouthbröderna
            av principiella, religiösa skäl inte ville teckna avtal. Det motiv
            de gav uttryck för i en artikel var att de tyckte att relationen
            på biblisk grund skulle vara som den mellan herre och tjänare.
            Är det denna konflikt som man tar sin utgångspunkt i när man beskriver
            att det finns ett problem och att facket gått över vad som är
            rimligt för att tvinga fram kollektivavtal där det inte behövs?
            Jag skulle gärna vilja ha svar på den frågan.
          </note>
          <note type="speaker">
            Anf. 96 ANNIKA QARLSSON (c) replik:
          </note>
          <note>
            Fru talman! Det finns ett antal fall som har uppmärksammats i
            medierna. Vi skulle i och för sig kunna diskutera och gå igenom
            varje enskilt fall. Men jag väljer att förhålla mig principiellt.
            Jag kan ha en motbild som inte stämmer riktigt med din, och sedan
            blir ingen klokare av att ha hört den här debatten.
          </note>
          <note>
            Är man beredd att betala de nivåer som finns satta i kollektivavtal
            ska det inte vara möjligt att vidta stridsåtgärder. Däremot finns
            det all anledning att fortsätta ha samtal och diskussioner och
            fundera på om det ändå inte vore lika väl att teckna kollektivavtal.
          </note>
          <note>
            Ytterst handlar det om att vi har frivillighet och föreningsfrihet.
            Det har betydelse i det här sammanhanget. Det blir ett bekymmer
            när de inte finns kvar.
          </note>
          <note type="speaker">
            Anf. 97 JENNIE NILSSON (s) replik:
          </note>
          <note>
            Fru talman! Än så länge har vi inte ändrat något i lagstiftningen.
            Det ser ut som det alltid har gjort.
          </note>
          <note>
            Det är synd att Annika Qarlsson inte vill ge några exempel på
            företag eller konflikter där man från fackligt håll har gått ut
            i konflikt trots att det har funnits exakt samma villkor som i
            kollektivavtalet. Mig veterligen finns det inte några sådana exempel.
          </note>
          <note>
            Annika Qarlsson talar om att grunden är frivillighet. Hon har
            själv ställt sig bakom utskottsmajoritetens skrivningar, där man
            bland annat slår fast att vi i Sverige använder kollektivavtalslösningar
            för att skydda de enskildas rättigheter och miniminivåer när det
            gäller löner, anställningstrygghet och så vidare, på samma sätt
            som man i andra länder använder lagstiftning.
          </note>
          <note>
            Men Annika Qarlsson har partikamrater som mycket tydligt har
            en helt annan inställning i den här frågan. Fredrick Federleys
            namn börjar bli uttjatat i den här frågan, så man knappt ids nämna
            det, men han går så långt att han vill göra en affärsidé av att
            inte teckna kollektivavtal. Maud Olofsson, som är vice statsminister,
            har vid upprepade tillfällen fått frågan om hon önskar att Sverige
            i EU-domstolen ska förlora konflikten i Vaxholmsmålet, och har
            inte kunnat svara. Hon har inte sagt vare sig ja eller nej.
          </note>
          <note>
            Mot denna bakgrund är det inte så konstigt att exempelvis Patrik
            Björck är oerhört frustrerad när det gäller vad man menar och
            egentligen tänker göra. Om man penetrerar detta djupt går det
            absolut inte ihop.
          </note>
          <note type="speaker">
            Anf. 98 ANNIKA QARLSSON (c):
          </note>
          <note>
            Fru talman! Jag ska försöka klargöra några saker. Fredrick Federley
            är ordförande i vårt ungdomsförbund. En del av de åsikter han
            framför håller jag med om, men inte allt. Han har en roll i ungdomsförbundet
            som gör att han är ute och tycker och tänker i olika frågor.
          </note>
          <note>
            När Vaxholmsmålet var aktuellt i första skedet var vi fortfarande
            inne i diskussionen om tjänstedirektivet. Vår linje var att det
            i tjänstedirektivet skulle finnas med en öppning för att man under
            en kort tid skulle kunna agera i ett annat land med sitt eget
            lands kollektivavtal. Men det föll. Det finns inte med i tjänstedirektivet.
            Detta kan bli aktuellt först nästa gång man ska ändra i tjänstedirektivet.
            Nu finns det regler i tjänstedirektivet som vi har att rätta oss
            efter.
          </note>
          <note>
            När det gäller Vaxholmsmålet var det en ytterligare komplikation
            eftersom Byggnads gick in och krävde inte bara lägstalön utan
            medellönen för området. Jag är förvånad över att övriga fackförbund
            inte har reagerat på detta. Man sätter reglerna lite grann ur
            spel i det fallet. Precis som Maud Olofsson välkomnar jag att
            saken prövas, även om både du och jag kan vara överens om att
            läget kanske inte blir så mycket klarare ens med en dom i målet.
          </note>
          <note>
            Det verkar som om man bland vänsterpolitiker nästan känner en
            glädje och jublar: Yes ! Det är någon som vågar peta på våra kollektivavtal!
            Då kan vi dra i gång hela vår organisation och säga att de är
            ute efter oss. Det kanske har effekt. Det kanske fungerar bra
            för er, men jag tycker att det är synd, för det leder inte till
            konstruktiva debatter och diskussioner om den situation som råder.
            Jag får signaler från småföretag om att situationen är bekymmersam.
          </note>
          <note type="speaker">
            Anf. 99 TINA ACKETOFT (fp):
          </note>
          <note>
            Fru talman! I början av den här debatten fick vi från oppositionen
            höra att alliansen säger en sak men agerar på ett helt annorlunda
            sätt. Om det är något som den här regeringen har gjort så är det
            väl att man först har gått ut med ett tydligt program om vad man
            vill göra för Sverige. Sedan har man på punkt efter punkt fortsatt
            att arbeta efter det.
          </note>
          <note>
            Vi sade att arbetsmarknaden ska växa. Vi sade att fler ska få
            jobb. Vi sade att trösklarna in på arbetsmarknaden måste sänkas.
            Vi sade att det ska bli billigare att anställa. Vi sade att det
            ska löna sig att arbeta. Alla de beslut som regeringen har fattat
            går på en och samma linje.
          </note>
          <note>
            Nystartsjobben fick vi resultatet från i går. På knappt tre månader
            har 3 657 människor fått reguljär sysselsättning. Det är 3 657
            människor som under den gamla regeringen var hänvisade till hemmet
            eller någon annan sysselsättning som nu har fått ett reguljärt
            arbete. Kom och visa något exempel på att vi har sagt något annat
            än vi har gjort!
          </note>
          <note>
            Fler människor måste få lov att arbeta. När jag började som ledamot
            i arbetsmarknadsutskottet hösten 2002 var det främst två saker
            som förbluffade mig och som alltjämt förbluffar mig. Det verkade
            som om det fanns en målkonflikt mellan höger och vänster i arbetsmarknadspolitiken.
            Den handlade om huruvida politiken syftade till att se till att
            så många som möjligt hade ett jobb att gå till eller om den bara
            syftade till att sysselsätta så många som möjligt. Döm om min
            naivitet, men jag trodde faktiskt att man i riksdagen var överens
            om att arbete var grunden för all välfärd, om att det behövdes
            en konstruktiv dialog för att faktiskt uppnå det och om vilka
            medel vi behövde.
          </note>
          <note>
            Man behöver inte vara överens om allt. Det skulle ha varit förtvivlat
            trist om vi skulle stå här och vara överens hela tiden. Det skulle
            rent ut sagt vara skrämmande om det bara var en åsikt som gällde
            i detta land. Men man borde åtminstone försöka enas om målet och
            inte ständigt inta konfliktpositioner och gräva skyttegravar,
            för det är precis det som vi ständigt och jämt gör.
          </note>
          <note>
            Man behöver inte ständigt och jämt utgå från att den ena parten
            försöker sko sig på den andras bekostnad en saltsjöbadsanda i
            riksdagstappning, om man så vill.
          </note>
          <note>
            Arbetsrätten är minerad mark, det har jag lärt mig. Men strävan
            måste ändå vara ett arbetsrättsligt regelverk som både arbetsgivare
            och arbetstagare kan enas om.
          </note>
          <note>
            Vi säger i utskottet, och det står vi fullt bakom, att de svenska
            arbetsrättsliga reglerna ger generellt sett goda förutsättningar
            för att kombinera trygghet och hög sysselsättning. Mina allianskolleger
            har tagit upp den breda paletten. Jag kommer att fokusera på en
            grupp där man måste våga diskutera om vi kan skriva under på att
            det generellt sett fungerar.
          </note>
          <note>
            Dagens arbetsmarknad skiljer sig på många sätt från hur det såg
            ut 1930 eller 1970. Då hade vi en annan typ av arbetsmarknad.
            Vi är ingen isolerad ö. Vi hade en bra debatt i går om EU-perspektivet.
            De globala effekterna drabbar oss vare sig vi vill eller inte.
          </note>
          <note>
            Av alla Sveriges företag är 99,2 procent småföretag. Det är inte
            längre de stora kolosserna som dansar. Industrin har till väldigt
            stor del ersatts av tjänster. Kartan har ritats om. Då måste vi
            väl också våga säga att vi måste se över även detta politiska
            område?
          </note>
          <note>
            Arbetsrätten måste möta kraven på trygghet och inflytande för
            de anställda samtidigt som den bidrar till en effektiv och flexibel
            arbetsmarknad och ett gynnsamt företagsklimat. Kort sagt ska arbetsrätten
            se till att vi har sjysta spelförhållanden på arbetsmarknaden.
            Det är vi överens om.
          </note>
          <note>
            Att kollektivavtalsmodellen fungerar för fack och storföretag
            har vi heller egentligen inte ifrågasatt. Jag tror att vi alla
            inser att det fungerar bra. Det har tidigare i dag tagits upp
            i debatten konflikter på arbetsmarkanden. Vi talar om småföretagen,
            fåmansföretag. Kan man där säga att modellen som vi har fungerar
            sjyst?
          </note>
          <note>
            Salladsbaren är lite uttjatad. Låt mig i stället lyfta upp en
            annan företagare hemifrån Skåne, mitt hemlän. Det är Victoria
            Frankenius som drev Make Up Store, en makeupbutik.
          </note>
          <note>
            I går träffade jag Victoria. Vi var några stycken skåningar som
            gjorde det. Att höra hennes berättelse om hur det gick till är
            gripande. Oavsett partitillhörighet blev vi alla gripna, och vi
            hade en bra och konstruktiv diskussion. Det gällde oavsett om
            det var socialdemokrater, moderater, folkpartister eller miljöpartister.
          </note>
          <note>
            Hon berättade om sin enda anställda som hade anställningsvillkor
            som överträffade kollektivavtalet. Hon fick höra hur de från Handels
            skulle sänka hennes företag om hon vägrade att skriva på kollektivavtalet.
            De skulle sänka hennes företag. Det var precis vad de sade. Till
            deras försvar måste jag säga att de faktiskt har gått ut och bett
            om ursäkt i medierna för detta, men man kan ifrågasätta hur de
            tänker.
          </note>
          <note>
            Blockaden av salladsbaren avslutades nu i veckan, som ni vet,
            eftersom Sofia Appelgren sålde sitt företag. De här fallen väcker
            många frågor. Är det ett rimligt agerande mellan jämnstora parter?
            Hur väl fungerar den svenska modellen egentligen?
          </note>
          <note>
            Det är tyvärr inte bara de här två företagarna som berättar samma
            saker. Det är småföretagare som känner att facken förtrycker dem.
            De är en minoritet som inte har en chans att försvara sig.
          </note>
          <note>
            Jag tror inte att alla företagare är altruistiska helgon. Jag
            tror inte heller att alla inom facket är det motsatta. Jag önskar
            bara att man kunde ha en bra diskussion.
          </note>
          <note>
            Därför har Folkpartiet bland annat bjudit in fackförbunden till
            en diskussion i april där vi ska föra en öppen dialog om hur vi
            ska hitta den här balansen. Det gäller att kunna agera med förtroende
            för varandra och den svenska modellen och ta oss framåt.
          </note>
          <note>
            Jag tror på sjysta metoder. Sverige behöver en politik som gör
            det mer attraktivt för människor att våga starta nya företag och
            våga anställa. Kollektivavtalsmetoden där jämnstora parter tillsammans
            kommer överens är i grunden bra. Där tvistar vi inte, så är det.
            Men hur ska vi lösa situationen för 99,2 procent av landets företagare,
            de små fåmansbolagen?
          </note>
          <note>
            Arbetsmarknadens parter måste ha rätt att tillgripa stridsåtgärder
            som en sista utväg vid konflikt. Jag säger ingenting emot det.
            Det står jag helt och fullt bakom. Men om allmänheten uppfattar
            det som att möjligheten att vidta stridsåtgärder missbrukas kantrar
            det system som vi tillsammans försvarar. Kan man inte alls se
            någon fara i detta?
          </note>
          <note>
            Det är därför Folkpartiet vill lyfta fram frågan om proportionalitet.
            Vi menar att det är ett problem när stridsåtgärder kostar för
            lite för den egna organisationen och de samtidigt orsakar stora
            skador för motparten. I dag finns inga spärrar. Danmark och Tyskland
            har det.
          </note>
          <note>
            Företag som till exempel har bättre villkor för sina anställda
            än kollektivavtalet bör normalt inte utan vidare motivering än
            frånvaro av kollektivavtal direkt och utan prövning i Arbetsdomstolen
            kunna försättas i blockad. Det är väl en tanke som man i varje
            fall måste kunna diskutera?
          </note>
          <note>
            Om proportionalitetsmetoden hade fått råda hade Victorias butik
            inte fått sättas i blockad. Man kan vara tämligen övertygad om
            att man inte hade hittat någon proportionalitet i det agerandet
            av Handels.
          </note>
          <note>
            Nu har vi jämställdhetsdebatt om en liten stund. Men jag måste
            ändå kommentera frågan om rätten till heltid. Naturligtvis måste
            det finnas en rätt till heltid. När man i alla andra lägen ständigt
            och jämt säger: Det ska inte lagstiftas, utan det ska parterna
            själva ta hand om, varför ska man då helt plötsligt lagstifta
            inom detta område? Varför har man inte tilltro till att parterna
            faktiskt förhandlar fram det som är bäst för marknaden och för
            de anställda?
          </note>
          <note>
            Jag drev själv i min egen hemkommun Höganäs, eftersom jag där
            som kommunpolitiker är arbetsgivare, att rätten till heltid skulle
            råda. Jag fick enormt mothugg från de kvinnliga anställda i kommunhuset.
            De ville inte ha heltid, eftersom de hade man och barn att ta
            hand om.
          </note>
          <note>
            Lös den knuten också! Det handlar inte bara om rätten till heltid,
            utan hela jämställdhetsdiskussionen måste hållas ihop. Det ser
            vi fram emot om en liten stund.
          </note>
          <note type="speaker">
            Anf. 100 TORBJÖRN BJÖRLUND (v) replik:
          </note>
          <note>
            Fru talman! Det är intressant att lyssna på dig, Tina, när du
            talar om din önskan att ha lugn och ro, fred på arbetsmarknaden
            och att vi borde ha en anda av samförstånd, och så vidare. Problemet
            är kanske att orsaken till att vi har fackliga organisationer
            och Svenskt Näringsliv är att det finns en intressekonflikt på
            arbetsmarknaden. Det är vad som är orsaken. Det är också därför
            som den svenska modellen har kommit till, eftersom intressekonflikten
            kan lösas på något så när jämlika villkor.
          </note>
          <note>
            Det är dilemmat för er. Om det är så att man vill ha något slags
            jämlika villkor på arbetsmarknaden för arbetsgivare och arbetstagare
            måste man ta ställning till vilken beroendeställning som arbetstagaren
            har till arbetsgivaren och vilka medel man har att utjämna den
            makten.
          </note>
          <note>
            Makten över arbetet finns hos arbetsgivaren. Arbetstagaren måste
            på något sätt få hjälp att utjämna den makten. Vi tycker att det
            är orättvist att den som äger ett företag ensam bestämmer vad
            som händer i företaget. Den som är arbetstagare måste vara något
            så när jämbördig för att kunna bestämma över sitt eget arbetsliv.
          </note>
          <note>
            Det är ett dilemma som ni på något sätt inte tar ställning till
            på rätt sätt. Ni vill att man ska sitta still i båten och inte
            ha några konflikter. Exempel på det är just fallet Per Johansson.
            Man säger i betänkandet att om man inte gör någonting åt det kan
            ge en nackdel till arbetsgivaren. Ni tar alltså ställning för
            den ena parten i det fallet. Det ska inte kunna regleras när man
            blir sparkad därför att man på något sätt är misshaglig för den
            som är arbetsgivare.
          </note>
          <note>
            Det är samma sak med småföretagen. Du talar om ett bra småföretagarklimat.
            Det finns jättemånga småföretag. Men ekonomiskt är vi mycket mer
            beroende av de stora företagen. Så är det i hela världen. Vi talar
            till exempel som global ekonomi.
          </note>
          <note>
            Varför kan man inte ta ställning för att verkligen ha en jämlikhet,
            jämställdhet och jämbördiga parter på arbetsmarknaden? Det gör
            ni inte i praktisk handling.
          </note>
          <note type="speaker">
            Anf. 101 TINA ACKETOFT (fp) replik:
          </note>
          <note>
            Fru talman! Jag skulle bli väldigt förvånad om de småföretagare
            som vi tidigare har talat om här i dag skulle hålla med Torbjörn
            Björlund när han säger att makten över arbetet finns hos arbetsgivaren.
          </note>
          <note>
            Victoria stod med tre män över sig som sade: Om du inte skriver
            under ska vi sänka ditt företag. Vi ska sänka det du har byggt
            upp och det du försörjer dig på. Jag undrar om hon verkligen håller
            med om påståendet att makten över arbetet finns hos arbetsgivaren.
          </note>
          <note>
            Nej, jag vill inte sitta still i båten. Vi har ju sett hur det
            har gått. Vi har sett hur det har sett ut under de senaste tolv
            åren på arbetsmarknaden när man har suttit ned i båten. Jag vill
            inte sitta ned i båten! Jag vill att vi ska kunna diskutera detta.
            Jag vill att vi ska se om vi verkligen har jämbördiga parter.
          </note>
          <note>
            Fungerar verkligen konfliktvapnet för arbetsgivaren? Vilken arbetsgivare
            i dag har råd med en blockad? Vilken arbetsgivare har råd att
            säga att vi ställer in arbetet i dag? Är det verkligen jämvikt
            på arbetsmarknaden? Det är den diskussionen vi måste föra. Hur
            hittar vi en arbetsmarknad för 2000-talet, som vi diskuterade
            i går?
          </note>
          <note type="speaker">
            Anf. 102 TORBJÖRN BJÖRLUND (v) replik:
          </note>
          <note>
            Fru talman! Det här är en intressant vinkling. Tina Acketoft
            ställer upp vinklarna lite konstigt, tycker jag. Det är ett märkligt
            sätt att resonera.
          </note>
          <note>
            Avtalen är till för att man ska få något slags jämbördighet mellan
            parterna. Om man inte skriver på ett avtal bestämmer faktiskt
            den som äger företaget över den anställde. Det finns ingen konflikt
            i det. Det är så det är, eller hur?
          </note>
          <note>
            Det innebär också att ett avtal inte bara innehåller löner och
            sådant. Det innehåller också en massa andra saker. Om man inte
            vill skriva på ett avtal finns det säkert anledning till det.
            Man kanske inte vill betala avgifter till pensioner, och man vill
            inte ställa upp på att en arbetstagare har rättighet att ta hjälp
            av sitt fack när det blir konflikt. Det är när konflikten kommer
            upp som man behöver hjälp av sitt fack, och det finns en intressekonflikt
            hela tiden mellan arbetstagare och arbetsgivare. Därför är avtalet
            viktigt. Man måste ha ett avtal. Det är det, och inget annat,
            som är den svenska modellen.
          </note>
          <note>
            Kom ihåg att om ni ska försvara den svenska modellen måste ni
            också försvara ett starkt fack, och det gör ni ju inte! I praktiken
            gör ni precis tvärtom.
          </note>
          <note type="speaker">
            Anf. 103 TINA ACKETOFT (fp) replik:
          </note>
          <note>
            Fru talman! Då är jag nog något så konstigt som en folkpartist
            som tycker att vi ska ha starka fack. Jag tycker att man ska vara
            med i facket. Jag tycker att man ska känna att facket tillför
            mig någonting och att jag därför vill vara med i facket.
          </note>
          <note>
            Problemet här är varför det är så många som nu säger att de inte
            vill vara med i facket. Vad är det för mervärde som de inte känner
            att facket längre ger dem? Det kanske är facken som också måste
            sätta sig ned och börja fundera på vad de ska leverera. Hur ska
            vi föra en bra dialog, och hur ska vi leverera?
          </note>
          <note>
            Vi kommer tillbaka till den svenska modellen. Ett viktigt inslag
            i den är också frivilligheten. Det är inte det som Victoria upplevde
            i Kristianstad med tre män som står över nacken på henne och säger:
            Du skriver under här annars ska vi sänka ditt företag! Det är
            inte den svenska modellen som jag har lärt mig den, och jag kan
            lova att jag växte upp i ett socialdemokratiskt hem. Det är inte
            den svenska modellen för mig.
          </note>
          <note type="speaker">
            Anf. 104 JENNIE NILSSON (s) replik:
          </note>
          <note>
            Fru talman! Jag hade egentligen inte tänkt begära replik på det
            här anförandet, men Tina Acketoft tvingade upp mig till slut.
            Det var när du äntligen, får man väl säga, var lite tydlig när
            det gäller att det inte är så enkelt som Jan Ericson försökte
            säga i sitt anförande. Han menade att högeralliansen inte har
            för avsikt att införa några förändringar när det gäller kollektivavtalen.
            Alliansen driver inte den frågan, sade han. Här får vi svart på
            vitt: Det finns starka krafter inom högeralliansen som vill införa
            proportionalitetstankar.
          </note>
          <note>
            Det blir extra märkligt eftersom Tina Acketoft i sitt eget anförande
            konstaterar att 99,2 procent av landets företagare är småföretagare.
            Man tycker inte att dessa företagare ska omfattas av kollektivavtalen.
            Här faller ju hela korthuset. Jag tror faktiskt inte att det är
            så man menar. Jag tror att man inte riktigt inser vad kollektivavtalen
            är, vad de har för betydelse och på vilket sätt de är en oerhört
            viktig grundbult i hela den svenska modellen i det sätt som vi
            har byggt upp vår arbetsmarknad på.
          </note>
          <note>
            Som av en händelse har jag en artikel med mig här. Det är inte
            Hans Backman som företräder Folkpartiet här i dag, men han är
            ändå en ledamot för Folkpartiet som sitter i arbetsmarknadsutskottet.
            Han skriver: Om Folkpartiet liberalernas syn på arbetsrätt hade
            fått råda och det hade varit alliansregeringens politik så hade
            varken salladsbaren eller Make Up Store fått sättas i blockad.
          </note>
          <note>
            Det är ju så tydligt det kan bli! Samtidigt är skälet att de
            sätts i blockad att de inte har samma villkor för sina anställda
            som de hade haft om de hade haft kollektivavtal.
          </note>
          <note>
            Jag tror inte att någon försvarar det som den person som du relaterar
            till berättar att någon står över nacken och hotar. Det tror jag
            inte att någon tycker är rätt inte folkpartister, inte socialdemokrater
            och inte någon annan heller. Det handlar om att man har haft dåligt
            omdöme i en situation.
          </note>
          <note type="speaker">
            Anf. 105 TINA ACKETOFT (fp) replik:
          </note>
          <note>
            Fru talman! Det känns tryggt på något sätt att man alltid kan
            lita på att en socialdemokrat är redo att föreläsa för en om vad
            den verkliga sanningen är, speciellt när det gäller kollektivavtalsmodellen.
            Om vi säger emot är det vi som inte har förstått, tydligen. Det
            är en ganska nedlåtande attityd. Man brukar annars säga att det
            är de manliga härskarteknikerna, men det kanske är en del av jämställdheten
            att även kvinnor tar till sig den.
          </note>
          <note>
            Diskussionen jag försökte föra handlar om proportionalitet vid
            stridsåtgärder. Jag säger inte att vi ska lagstifta om detta.
            Jag säger inte att vi ska gå in och rota i det över huvud taget.
            Det är en fråga som arbetsmarknadsparterna själva måste lösa.
            Men jag tror att de hade gagnats av att man tog upp den diskussionen
            och förde den.
          </note>
          <note>
            Det kan inte vara rimligt när balansen blir så oproportionerlig
            mellan arbetsgivare och fack att man inte har en chans. Skälet
            för att företagen sattes i blockad var att de inte ville leva
            upp till kraven, sades det här. Så var det inte. Skälet till att
            de sattes i blockad var att de inte ville skriva under kollektivavtalet
            punkt slut!
          </note>
          <note>
            Frågan jag ställer mig är: Är detta rimligt? Eller borde kanske
            fackförbunden sätta sig ned och diskutera om man ska ta ett steg
            vidare in i 2000-talet?
          </note>
          <note type="speaker">
            Anf. 106 JENNIE NILSSON (s) replik:
          </note>
          <note>
            Fru talman! Problemet är att det är rimligt. När facken går ut
            i den här typen av konflikter gör de inte det enbart för att det
            berör en viss arbetsgivare eller ens de anställda på en viss arbetsplats.
            De gör det därför att de försvarar löner och anställningstrygghet
            för hela sitt kollektivavtalsområde.
          </note>
          <note>
            Det kan bli så att man säger: Okej, det där var en sjyst företagare
            så vi struntar i att begära kollektivavtal, utan vi litar på att
            arbetsgivaren betalar rätt lön, rätt pensioner och rätt sjukförsäkringar
            och aldrig kommer att ta bort det! Vad säger man då till grannföretagaren,
            som inte heller vill teckna kollektivavtal, och till nästa som
            inte heller vill göra det?
          </note>
          <note>
            Och hur hanterar man situationen när det helt plötsligt kanske
            har blivit en anställningsfördel av detta? När man söker jobb
            kanske man får en fråga från arbetsgivaren, som säger: På det
            här företaget gillar vi inte kollektivavtal. Ställer du upp på
            det? Det är en förutsättning för att du ska få jobbet.
          </note>
          <note>
            Här finns en stor helhet där man försöker bryta ut en liten,
            liten punkt. Det fungerar inte; det gör verkligen inte det. Det
            handlar inte om att vi försöker föreläsa, använda härskartekniker
            eller någonting i den stilen. Jag relaterar till vad du själv
            sade: 99 procent av företagen på svensk arbetsmarknad är småföretag.
            Åtta av tio av Hotell och restaurangs företagare är företag med
            mindre än tio anställda, till exempel. Hur ska de rimligen kunna
            hantera situationen om man inte har klara och tydliga spelregler?
          </note>
          <note type="speaker">
            Anf. 107 TINA ACKETOFT (fp) replik:
          </note>
          <note>
            Fru talman! Man kan alltid förutse hur en sådan här diskussion
            kommer att gå över huvud taget. Jennie Nilsson inledde sitt anförande
            tidigare i dag med att säga: Om man börjar ifrågasätta Om man
            börjar ifrågasätta den svenska modellen kan systemet raseras,
            sade hon. Det är just det som jag tycker är så skrämmande. Med
            det resultat som vi har sett under de senaste tio åren på svensk
            arbetsmarknad och med den arbetslöshetsstatistik som vi hade under
            brinnande högkonjunktur säger ni ändå: Om man börjar ifrågasätta
            den svenska modellen så kan systemet raseras.
          </note>
          <note>
            Jag tycker att det är precis det vi måste göra. Vi måste ifrågasätta
            alla modeller. Jag säger det igen: Jag är för ett starkt fackförbund.
            Jag är för en sjyst arbetsmarknad. Jag är inte emot facket på
            något sätt. Men man måste någon gång också se att det inte ser
            ut som när jag växte upp på 70-talet, och det ser inte ut som
            när min farfar växte upp på 30-talet. Det är en annan arbetsmarknad
            nu, och då måste vi också ändra oss så att vi får sjysta metoder
            på arbetsmarknaden.
          </note>
          <note type="speaker">
            Anf. 108 DÉSIRÉE PETHRUS ENGSTRÖM (kd):
          </note>
          <note>
            Fru talman! I går debatterade vi grönboken om arbetsrätten avseende
            hur EU ska ställa sig i fråga om arbetstagares rättigheter. I
            dag diskuterar vi den svenska arbetsrätten. Men egentligen är
            arbetsmarknaden alltmer globaliserad. Vi ser att våra ungdomar
            ser hela världen, och inte bara Sverige, som en arbetsmarknad.
            I och med vårt inträde i EU är vi med i en gemenskap med fri rörlighet
            för både varor och tjänster. Det innebär att man kan både studera,
            arbeta och till och med vara arbetssökande under en tid i ett
            annat EU-land. Därför är det viktigt att vi har en bra lagstiftning
            i hela Europa vad gäller arbetsrätten.
          </note>
          <note>
            Trots att vi är med i EU menar vi att vi i Sverige måste få fatta
            våra egna beslut på arbetsrättens område. Vi vill ha möjlighet
            att utifrån vårt arbetsmarknadsläge fatta beslut som gynnar både
            arbetstagare och arbetsgivare. Arbetsrätten ska möta kraven på
            trygghet och inflytande för de anställda samtidigt som den bidrar
            till en effektiv och flexibel arbetsmarknad och till ett gynnsamt
            företagsklimat. Det bör vara en vinnavinna-situation som råder.
            I arbetsrätten talas det om arbetsgivarens men också arbetstagarens
            skyldigheter.
          </note>
          <note>
            I vår majoritetstext i betänkandet slår vi fast att vi vill slå
            vakt om den svenska modellen där förhållandena på arbetsmarknaden
            i första hand regleras i kollektivavtal mellan arbetsmarknadens
            parter. Den svenska modellen innebär bland annat att staten i
            stor utsträckning har valt att ge arbetsmarknadens parter ansvaret
            för att genom kollektivavtal reglera frågor om arbets- och anställningsvillkor.
            Kollektivavtal är det dominerande instrumentet för att tillförsäkra
            de enskilda arbetstagarna det skydd som de i många andra länder
            har genom lagstiftning.
          </note>
          <note>
            Fru talman! Vi kristdemokrater anser att arbetet är viktigt för
            människans möjlighet att utveckla sin identitet. Därför är sysselsättningsfrågan
            viktig. Men det innebär inte att människans värde är förknippat
            enbart med arbetet, utan alla har ett unikt värde vare sig man
            kan eller inte kan arbeta. Vi anser att alla människor behöver
            gemenskaper, i familj, på arbetsplatser, i ideella föreningar
            och så vidare. Och rätten att organisera sig i en facklig organisation
            är en självklar rättighet i ett demokratiskt samhälle för att
            ta till vara löntagarnas rättigheter och intressen och skapa effektiva
            samarbetsformer mellan arbetsgivare och arbetstagare. Det vi dock
            betonar i vårt principprogram är att det bör vara partipolitiskt
            obundna fackföreningar.
          </note>
          <note>
            I den kristdemokratiska ideologin ligger också att värna småföretagare.
            Det gör vi vidare för att vi i vår ideologi står för att människor
            ska kunna utveckla sina egna förmågor och då gärna i ett mindre
            sammanhang. Att själv skapa sitt företag är en möjlighet till
            egenutveckling. Ett litet företag har också snabbare beslutsvägar
            och ger större möjlighet till direkt kontakt mellan chef och arbetstagare.
            Men en småföretagare är också sårbar. Det innebär att det också
            måste finnas skyldigheter på arbetsrättens område som är rimliga
            och möjliga att efterleva.
          </note>
          <note>
            Kristdemokraternas hållning, som jag här redogör för, visar att
            vi tror på kollektivavtalsmodellen. Vi är emot statlig inblandning
            när så är möjligt. Och det går inte att nog betona att den modell
            vi har är mer effektiv än om vi här i kammaren exempelvis skulle
            börja sätta löner, så kallade minimilöner. Detta löser arbetsmarknadens
            parter bättre som kan se branschvis vad som är möjligt avseende
            lönenivåer. Det är också därför bättre att vi i Sverige får behålla
            vår egen modell.
          </note>
          <note>
            I går fick vi ledamöter Europafördraget i våra fack. Jag hittade
            där, i slutet av boken, brevväxlingen från 1993 mellan Sverige
            och EU-kommissionen inför Sveriges anslutning till EU. Statsrådet
            Börje Hörnlund i den borgerliga regeringen får där bekräftat att
            den svenska modellen får bestå. Kommissionen menar att Maastrichtfördraget
            inte kräver någon förändring av den svenska praxisen, snarare
            tvärtom, skriver kommissionen, quite the contrary . Man välkomnar
            Sverige att bli mer aktivt inom EU för att uppmuntra och driva
            frågor som är att hänföra till den svenska modellen. Detta bekräftades
            alltså under den borgerliga regeringen 1993.
          </note>
          <note>
            Fru talman! Det finns i betänkandet flera viktiga områden som
            behandlas. Ett är vad som händer vid företagsöverlåtelser eller
            nedläggningar av företag. Vi anser att det redan finns reglerat,
            och det ger företag skyldigheter att överta personal vid överlåtelser
            och vid nedläggningar. Vid nedläggningar finns det i de flesta
            branscher också omställningsavtal som ger möjligheter till utbildning,
            jobbcoachning, avgångsvederlag etcetera för att man ska hitta
            bra övergångar för de anställda. Dessutom finns de grundläggande
            reglerna om turordning vid uppsägning i 22 § LAS, och de träder
            in vid arbetsbristsituation och ger dem som har varit längre tid
            på företaget större chans att få stanna kvar.
          </note>
          <note>
            När det gäller LAS och sjukskrivna har jag ofta sett att personer
            som är sjuka på ett jobb hamnar i ett dilemma. De vågar inte säga
            upp sig på grund av karenstid i a-kassan. Arbetsgivaren å sin
            sida vill inte säga upp på grund av sjukdom. Det är dessutom olagligt.
            Om det inte föreligger arbetsbrist och personen dessutom har lång
            LAS-tid sitter personen oftast fast i en fälla.
          </note>
          <note>
            Arbetsförmedlingen vill heller inte ta över en person som är
            sjuk, men en person kan vara sjuk på en arbetsplats men inte på
            en annan. Här tror jag att vi behöver hitta bättre övergångar
            för att minska inlåsningseffekterna. En proposition angående rehabilitering
            är aviserad under våren, och vi avvaktar vad man kommer fram till
            i den. Vi ska inte försämra arbetsrätten, men vi bör hitta former
            så att personer kan föras över från en arbetsgivare till arbetsförmedlingen
            om personen själv är med på detta.
          </note>
          <note>
            Ingen får sägas upp utan laga grund. En uppsägning som exempelvis
            kan hänföras till diskriminering, som någon sade tidigare, blir
            ogiltig. Om någon ändå har sagts upp kan personen också få ett
            skadestånd.
          </note>
          <note>
            Frågan om rätten till heltid har stötts och blötts under många
            år. Och den socialdemokratiska regeringen har inte infört rätten
            till heltid, även om man nu påstår att man var överens om detta.
            Vi vet att de fackliga organisationerna inte är så översvallande
            positiva och inte heller arbetsgivarna. De vill lösa även denna
            fråga avtalsvägen. Ska vi då ändå driva igenom det här i riksdagen?
            Nej, jag tror inte det. Men jag menar ändå att det finns arbetsgivare
            som utnyttjar det här i vissa fall. Jag har framför allt sett
            det inom offentlig sektor där jag har mött kvinnor som menar att
            de får scheman som är på kanske 87 procent eller 92 procent fast
            de önskar 100 procent. Det må så vara att man inte har råd med
            mer eller att man anser att ett schema ska se så ut. Men när man,
            som man gjorde i en kommun jag hörde om, vid sjukfrånvaro tar
            in en ny arbetskraft i stället för dem som vill gå upp i arbetstid
            tycker jag inte att man har skapat en bra situation.
          </note>
          <note>
            Som vi skriver i betänkandet har den offentliga sektorn ett särskilt
            stort ansvar att gå före i den här frågan. Vad jag förstår arbetar
            man nu på vissa håll för att förändra inom offentlig sektor. Man
            driver på. De fackliga organisationerna måste framför allt driva
            på i den här frågan.
          </note>
          <note>
            Jag tror inte på lagreglering, men detta behöver uppmärksammas
            om det missbrukas. Det är, som sagt, trots allt en viktig fråga
            för parterna att lösa. Vi kan ju inte tvinga arbetsgivare att
            ha vissa arbetstider.
          </note>
          <note>
            Med detta vill jag yrka bifall till majoritetens förslag i betänkandet.
          </note>
          <note type="speaker">
            Anf. 109 TORBJÖRN BJÖRLUND (v) replik:
          </note>
          <note>
            Fru talman! Jag tycker att Désirée var lite mildare i sitt anförande
            än de andra, men jag har ett par frågor i alla fall. Jag vill
            gärna höra vad du tycker om det här.
          </note>
          <note>
            Du var inne på det här med uppsägningar. Du var inne på det här
            med skadestånd och LAS och så vidare. Och i betänkandet skriver
            ni just när det gäller exemplet Per Johansson att man inte vill
            förändra det här på något sätt därför att det skulle vara till
            nackdel för arbetsgivarna. Tar ni då ställning, för eller emot,
            eller inte? Det här är en fråga som faktiskt har att göra med
            makten och rättigheterna på det egna jobbet, vad man får göra
            och inte får göra. Tillåter man en arbetsgivare att helt enkelt
            ta ett relativt lågt skadestånd för att bli av med en misshaglig
            person hanterar man inte rättigheterna på rätt sätt, tycker vi
            i alla fall. Där måste det på något sätt till en jämvikt. Och
            då måste det kunna vara så att man kan förändra så att man får
            tillbaka sitt jobb. För det är det som det handlar om. Man vill
            ju ha ett jobb. Det är det som är det viktiga.
          </note>
          <note>
            När det gäller frågan om heltid tycker jag att man på något sätt
            hela tiden glider undan. Det här handlar ju inte om att man på
            något sätt ska lagstifta om att man måste ha heltid. Men man ska
            ha rätt till heltid och möjlighet till deltid. Och det är en stor
            frihet, framför allt för kvinnor som undrar: Varför måste jag
            jobba heltid? Om man har rätt till deltid fast man har en heltid
            i botten har man en trygghet på ett helt annat sätt när det gäller
            att faktiskt skaffa en egen försörjning. Det är det viktigaste.
            Man måste ha något slags påtryckning här när man inte löser det
            inom rimlig tid. Det här är faktiskt något som drabbar just kvinnor.
            Och vi har problem med jämställdheten i samhället. Alltså måste
            man göra någonting åt den. Det här är ett bra sätt. Rätt till
            heltid, möjlighet till deltid det är bra.
          </note>
          <note type="speaker">
            Anf. 110 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Jag tycker att lagen om anställningsskydd är bra
            och den turordningslinje som man har fått. Men jag kan ibland
            se att arbetsgivare inte vågar säga upp de arbetstagare som faktiskt
            vill bli uppsagda för att komma in i arbetsförmedlingens hägn.
            Det är den övergången jag tycker att man borde hitta lösningar
            på för att minska inlåsningseffekterna.
          </note>
          <note>
            En person som heter Gunnar Aronsson, som ni säkert känner till,
            från just Arbetslivsinstitutet hörde jag hade en föreläsning kring
            inlåsningseffekterna på arbetsmarknaden för dem som är sjukskrivna.
            Det finns en del arbetsgivare som ändå säger upp på grund av sjukdom
            och så att säga kommer undan. Ofta är det facket som ställer upp
            på de uppsägningarna. Det kan man tycka vad man vill om. Det jag
            här vill lyfta upp är frågan om hur vi gör med dem som är ofrivilligt
            inlåsta, inte dem som arbetsgivaren vill skicka ut. Där tycker
            jag att LAS är bra. Vi ska ha ett anställningsskydd för personer.
            Det ska bara vara arbetsbrist annars som gör att man kan sägas
            upp.
          </note>
          <note>
            När det gäller rätten till heltid håller jag med. Det ska inte
            vara något tvång. Ingen är ju tvingad att jobba heltid. Jag kan
            heller inte tycka att det går att lagstifta om att en arbetsgivare
            måste ha en budget för heltider. Det blir ju jättesvårt för dem
            som ska komma in. Om en ny ska komma in måste den få en heltid.
            Har jag råd att anställa en till?
          </note>
          <note>
            Det är inte alldeles enkelt, tycker jag, att lagstifta om heltid.
            Men jag skulle verkligen önska att arbetsmarknadens parter tog
            den här frågan på allvar, för det finns väldigt många, framför
            allt kvinnor, som drabbas. Den problemställningen håller jag fullständigt
            med om. Jag hoppas att vi kan driva den här frågan framåt och
            framför allt i offentlig sektor där vi ju på något sätt har större
            initiativmöjlighet som politiker.
          </note>
          <note type="speaker">
            Anf. 111 TORBJÖRN BJÖRLUND (v) replik:
          </note>
          <note>
            Fru talman! Jag tycker att det är lite märkligt att man hänvisar
            till högre arbetslöshet och ekonomiska aspekter när vi vet att
            det kan handla om jämbördiga branscher. I herrekiperingsaffärer
            jobbar man heltid men inte i andra affärer där det jobbar kvinnor.
            Det finns ingen ekonomisk skillnad där egentligen. Det är samma
            lönsamhet beroende på om det är heltid eller deltid. Det finns
            ingen logisk förklaring till att man just ska ha deltid där kvinnor
            jobbar men inte där män jobbar när det är samma bransch. Det resonemanget
            håller inte. Det finns ingen ekonomisk grund till att det ska
            vara så. Det är helt och hållet en diskriminering av kvinnor.
            Då måste man kunna ändra på det. Om det inte går avtalsvägen måste
            vi göra det lagvägen. Det är det som är grunden till vår inställning
            att man ska ha rätt till heltid och möjlighet till deltid.
          </note>
          <note>
            Det är intressant med arbetsrätt, småföretag och undantagsregeln
            som du kanske inte var inne på så mycket men lite grann. Man hänvisar
            till Wild nFresh och att det står fackliga företrädare och flåsar
            i nacken och säger: Vi ska krossa ditt företag. Frågan är i vilka
            företag det är som ägaren ensam bygger sitt företag. Är det enmansföretag
            bygger man företaget själv, men så fort du anställer någon är
            du beroende av att någon annan gör ett jobb för att företaget
            ska blomstra. Alltså blir det en helt annan jämvikt. Man måste
            ha något slags förhållningssätt till den som är anställd som gör
            att man faktiskt gynnar det egna företaget men hjälper den som
            är arbetstagare. Då måste man ta hänsyn till rättigheten för arbetstagaren.
            Det var det som gällde i Göteborgsfallet. Om man inte ser till
            att samma regler gäller för alla i en bransch får man en illojal
            konkurrens mellan företagen, och de som är arbetstagare i de företag
            det gäller får en sämre situation.
          </note>
          <note type="speaker">
            Anf. 112 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! När det gäller den sista frågan håller jag med om
            att det finns en risk att arbetstagaren utnyttjas och att man
            säger att om du inte vill organisera dig så är du välkommen hit.
            Jag kan bara instämma. Jag tror att det finns en problematik.
            Kollektivavtal ska ju vara ett alternativ till lagreglering. Därför
            måste det finnas gemensamma spelregler på marknaden. Om ett företag
            gör si och så och alla låter bli att skriva på kollektivavtalet
            så har vi ju ingen kollektivavtalsmodell. Så det håller jag med
            om.
          </note>
          <note>
            När det gäller mans- och kvinnobutiker håller jag med. Det är
            diskriminering att man förväntar sig att kvinnor ska jobba deltid.
            Men även facken har ju sagt nej till lagreglering. Vi kan inte
            styra över ekonomin i företagen, att de alltid ska ha råd att
            anställa på heltid. Då tror jag att vi är inne på ett ganska svårt
            område. Frågan är vad nästa steg blir. Det är lite grann som det
            Jan var inne på här tidigare: Hur mycket ska vi gå vidare och
            ta över som stat i regleringen av kollektivavtalsmarknaden? Jag
            tror att vi ska ha en återhållsamhet men att vi ska driva på och
            bilda opinion i den här frågan. Det kan jag definitivt ställa
            upp på.
          </note>
          <note type="speaker">
            Anf. 113 PATRIK BJÖRCK (s):
          </note>
          <note>
            Fru talman! Först vill jag säga till Annika Qarlsson som var
            bekymrad över att jag var frustrerad i går att jag tackar för
            den omtanken. Tyvärr har inte Annika genom sitt inlägg gjort mig
            mindre frustrerad, men det kan man kanske inte lasta bara Annika
            för. Jag vet inte.
          </note>
          <note>
            Du säger i ditt anförande: Vi tycker att det är bekymmersamt
            att facken kan tvinga fram avtal genom konfliktåtgärder. Då undrar
            jag: Vilka vi tycker det? Vi har sagt att det är kollektivavtalens
            normer som ska gälla men inte formen, säger Annika. Då undrar
            jag: Vilka vi? Är det Annika och hennes kompisar, eller är det
            regeringen som tycker så? Det är just de glidningarna som gör
            oss så frustrerade. Det har väl samtliga talare från den borgerliga
            sidan förstärkt hela tiden.
          </note>
          <note>
            Sedan vill jag bara lite kort nämna punkt 8 som finns i betänkandet
            om att upphäva turordningsundantaget. Där säger Jan Ericson att
            det är viktigt med ett sådant undantag för företagen. Det är lite
            lustigt, för det är inte någon synpunkt som delas av arbetsmarknadsminister
            Sven Otto Littorin. Han säger när det gäller undantagen: Det är
            bara i 12 procent av uppsägningsfallen i företag med färre än
            tio anställda där man ens utnyttjar det tvåmansundantag som finns
            i LAS i dag. Sven Otto Littorin tycker inte alls att det är viktigt.
            Det tycker Jan Ericson.
          </note>
          <note>
            Det gäller inte bara Sven Otto Littorin. Eva Uddén Sonnergård,
            statssekreterare i Arbetsmarknadsdepartementet, säger så här:
            När det gäller LAS sist in först ut ser vi inte det som ett speciellt
            stort problem. När man tittar på det antal företag som faktiskt
            utnyttjar möjligheten att undanta två personer från LAS, som ju
            småföretag har, ser man att det är en väldigt liten andel som
            gör det. Jag tolkar det som att några lättnader inte kan vara
            så viktiga.
          </note>
          <note>
            Statssekreteraren och ministern delar uppenbarligen inte Jan
            Ericsons uppfattning när det gäller punkt 8 och upphävande av
            turordningsundantaget. Det kan vara bra att veta med tanke på
            den spretighet som Jan Ericson normalt sett tycker illa om.
          </note>
          <note>
            Jag vill beröra ytterligare en punkt i betänkandet. Det är punkt
            14 och motion A240, yrkande 1. Där har motionären Hillevi Larsson
            tagit upp den situation som gäller för au pairer i Sverige. Inte
            minst i samband med regeringsbildandet och allt som drogs fram
            där av svartjobb, utnyttjande av barnflickor, ministrar som fick
            avgå och sådant kunde man konstatera hur överklassen i Sverige
            missbrukar au pair-systemet för att skaffa sig billig arbetskraft
            som man kan utnyttja fullständigt utanför alla arbetsrättsliga
            regler och annat. Det är en viktig motion och någonting som är
            viktigt för oss att jobba vidare med när det gäller det här yrkandet.
          </note>
          <note>
            Vi anser att en bred översyn bör övervägas angående au pair-verksamheten
            i Sverige. Översynen bör också omfatta en kartläggning av eventuell
            svart au pair-verksamhet. Det är naturligtvis något som man kan
            börja med. I vissa kommuner i Sverige som kranskommuner i Stockholm
            kan man i källare i stora fina villor hitta folk, företrädesvis
            unga kvinnor från länder långt bort, som lever under väldigt knepiga
            förhållanden och står helt utanför den arbetsrätt som vi diskuterar
            här i dag.
          </note>
          <note type="speaker">
            Anf. 114 JAN ERICSON (m) replik:
          </note>
          <note>
            Fru talman! När det gäller turordningsreglerna sade ministern
            att det bara är 12 procent av företagen som använder dessa regler
            och att detta inte är någon jättestor fråga på arbetsmarknaden.
            Det stämmer ju. Men för de 12 procent som har använt reglerna
            har det varit viktigt och i vissa fall helt avgörande för att
            företagen skulle kunna överleva. Det har räddat massor av arbetstillfällen
            i dessa småföretag. Det handlar ändå om 12 procent. För dem är
            det viktigt, inte för övriga 88 procent.
          </note>
          <note>
            Sedan vill jag passa på att ställa en fråga till Patrik Björck
            som talar så mycket om de lågavlönade. Jobbskatteavdraget som
            den nya regeringen har infört och som man kommer att förstärka
            kommande år har gett de lågavlönade i Sverige kanske de största
            löneökningar de någonsin fått. I varje fall är det den största
            inkomstförstärkningen för de här grupperna på flera decennier.
            Tänker Patrik Björck och Socialdemokraterna avskaffa jobbskatteavdraget
            om man olyckligtvis skulle vinna nästa val?
          </note>
          <note type="speaker">
            Anf. 115 PATRIK BJÖRCK (s) replik:
          </note>
          <note>
            Fru talman! När det gäller undantaget ville jag bara påvisa att
            det inte, som Jan Ericson säger, är en viktig fråga för företagen
            att behålla det här. Jag använde mig då av arbetsmarknadsministerns
            och statssekreterarens analys av situationen.
          </note>
          <note>
            Jag har naturligtvis också många andra viktiga och goda argument
            mot detta farliga undantag som skapar ett A- och ett B-lag på
            arbetsmarknaden. Det finns goda argument mot detta, och det har
            framkommit bland annat i våra motioner. Jag ville bara ytterligare
            förstärka det genom att påpeka vad Jan Ericsons partikamrater
            säger i frågan.
          </note>
          <note>
            Regeringens politik och fördelningspolitik är en väldigt hård
            klasspolitik där man totalt sett förflyttar resurser i samhället
            från dem som inte har till dem som har från de fattiga till de
            rika. Man förflyttar resurser i väldigt stor omfattning. Man gör
            det på punkt efter punkt, oerhört konsekvent och logiskt. När
            man straffar de arbetslösa, när man straffar pensionärerna och
            när man straffar de sjukskrivna är det en mycket, mycket tydlig
            fördelning från dem som inte har till dem som har. När man säljer
            ut statens bolag är det inte de arbetslösa som köper dem och lever
            på de intäkter som kommer framöver och som vi i dag gemensamt
            har glädje av.
          </note>
          <note>
            Alla de olika förslag som kommer, oavsett om det är skatteförslag,
            arbetsrättsliga förslag eller a-kasseförslag, drabbar låginkomsttagarna
            stenhårt och skapar en situation i samhället där vi sakta men
            säkert flyttar över resurser från de fattiga till de rika. Det
            är den samlade bilden av den borgerliga politiken, och det kommer
            vi socialdemokrater när vi vinner nästa val att ändra på eftersom
            det inte finns något stöd från den svenska befolkningen för en
            sådan politik.
          </note>
          <note type="speaker">
            Anf. 116 JAN ERICSON (m) replik:
          </note>
          <note>
            Fru talman! Patrik Björck säger att vi bedriver klasspolitik.
            Om det är klasspolitik att ge de lågavlönade i Sverige de största
            inkomstökningarna som de har fått på oerhört lång tid är jag stolt
            över den politiken.
          </note>
          <note>
            Men Patrik Björck svarar inte på frågan: Lovar han att ta tillbaka
            jobbskatteavdraget? Patrik Björck berörde även a-kassan. Lovar
            Patrik Björck att återställa a-kassan till exakt de regler som
            gällde innan den här regeringen tillträdde? Nu finns det en chans
            att svara ja eller nej. Inte vi får se eller vi vet inte vad som
            kommer att hända. Återställa a-kassan, avskaffa jobbskatteavdraget
            ja eller nej?
          </note>
          <note type="speaker">
            Anf. 117 PATRIK BJÖRCK (s) replik:
          </note>
          <note>
            Fru talman! Jag lovar klart och tydligt att vi ska återställa
            en politik för rättvisa i det här landet! Det är ett fullständigt
            tydligt svar. Den politiken kommer att innebära en rättvis skattepolitik,
            en rättvis a-kassa och en rättvis situation där låginkomsttagarna
            kan känna att de får stöd i olika situationer. När man blir arbetslös
            ska man till exempel få möjlighet till arbetsmarknadsutbildningar
            dessa utbildningar som den borgerliga regeringen i dag fullständigt
            raserar. Vi vill alltså föra en politik som ger en möjlighet och
            en struktur för att bygga rättvisa och minska inkomstklyftorna.
          </note>
          <note>
            Den politik som den borgerliga regeringen för och som konsekvent
            ökar inkomstklyftorna i samhället är egentligen ingenting som
            jag ska behöva stå och berätta om för Jan Ericson. Det ligger
            ju i linje med den ideologi som Jan Ericson företräder. Man säger
            ju att det är nyttigt att öka klyftorna i samhället! Det är den
            gamla klassiska hästskitsteorin: Om man bara matar hästen tillräckligt
            får sparvarna mat i den andra änden.
          </note>
          <note>
            Min frustration, som Annika beskrev det tidigare, beror ju inte
            på att ni har den här politiken. Det har jag respekt för, och
            jag har vid många tillfällen sagt att det är viktigt med skillnader
            i det här landet så att väljarna vet vad de har att välja på.
            Det som gör mig frustrerad är att ni vägrar att stå för er högerpolitik.
            Orsaken till det är ju att ni har kommit fram till att väljarna
            inte tror på den. Jag är däremot övertygad om att ni själva tror
            på den så mycket att ni under täckmantel kommer att låtsas föra
            en annan politik och ändå sakta men säkert öka inkomstklyftorna.
          </note>
          <note>
            Mitt tydliga löfte är att vi när vi vinner nästa val kommer att
            föra en politik för att återställa rättvisa i det här samhället
            både i skattepolitiken, arbetsmarknadspolitiken och när det gäller
            a-kassan. Det är ett mycket tydligt svar!
          </note>
          <note>
            Ajournering
          </note>
          <note>
            Kammaren beslutade kl. 16.55 på förslag av tredje vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 12
          </note>
          <note>
            Punkt 17
          </note>
          <note>
            Övriga punkter
          </note>
          <note>
            12 § (forts. från 10 §) Arbetsrätt (forts. AU9)
          </note>
          <note type="speaker">
            Anf. 118 ANNIKA QARLSSON (c) replik:
          </note>
          <note>
            Fru talman! Det var bra att det var en kort votering så att vi
            snart var tillbaka. Men det kanske var bra att det var en votering
            så att Patrik hann hämta andan och ladda på nytt.
          </note>
          <note>
            Glidningar, kommer det. Vi och glidningar och vad menar jag med
            det? Det är den bilden du väldigt gärna vill ha av hela det här
            paketet. Du älskar bilden av att vi vill montera ned hela den
            svenska modellen. Det är då ni äntligen får lite motstånd. Yes
            , det är då vi äntligen kan uppmana massorna att gå mot vart man
            nu ska gå för att slänga ut någon makthavare, något företag, demonstrera
            eller se till att man får bra löner.
          </note>
          <note>
            Det finns många olika agendor i det här. Det är därför det är
            viktigt att tydligt poängtera att det inte finns någon i den här
            kammaren som säger att vi inte ska ha den svenska modellen med
            kollektivavtal som arbetsmarknadens parter gör upp om.
          </note>
          <note>
            Men vi har också en förändrad värld, där det handlar om både
            ett annat företagsklimat och andra typer av företag. Vi har många
            fler kvinnor som startar och driver företag. Självklart ska det
            fortfarande i den här världen finnas en trygg och bra arbetsrätt
            och även rimliga löner och bra avtal.
          </note>
          <note>
            Men när vi ser att det finns vissa saker som kan ge bekymmer
            får vi knappt ens andas om att vi tycker att det kanske skulle
            behöva göras någon justering och lyfta fram det till diskussion
            förrän man försöker smacka ned och tala om: Det får ni inte göra,
            för här är det vi som bestämmer!
          </note>
          <note>
            Det är så i delar som vi har diskuterat och därför vill jag att
            du svarar mig: Anser du att en sådan skrivning som vi har på s.
            18 i utskottets betänkande skulle vara ett hot mot kollektivavtalen?
          </note>
          <note type="speaker">
            Anf. 119 PATRIK BJÖRCK (s) replik:
          </note>
          <note>
            Fru talman! Nej, Annika, jag uttrycker mig kanske otydligt. Jag
            vill ju att ni ska tala klarspråk. Jag vill att ni ska företräda
            er politik. Jag blir frustrerad när ni inte gör det. Det är det
            som så att säga är bekymret. Jag vill att ni ska ta upp allt det
            som ni vill ändra på. Jag vill att ni ska lägga er agenda på bordet.
            Det är ju det jag vill.
          </note>
          <note>
            Det är inte alls så att jag vill smacka ned er eller någonting
            annat. Jag vill ha en tydlig högervänster-debatt där man klargör
            de politiska skiljelinjerna så att väljarna får en rimlig valmöjlighet
            när de ska gå till val. Det är det som är min frustration. Att
            jag inte delar högerns uppfattning eller värderingar är en annan
            sak. Det ligger lite inom demokratin.
          </note>
          <note>
            Det är här det hela börjar. Du säger först att du står för en
            svensk modell, och sedan kommer det: Men Du pratar om en förändrad
            värld. Det kan jag ju hålla med om, världen förändras. Sedan pratar
            du om kvinnor som startar företag. Underförstått är det väl så
            att kvinnor som startar företag, åtminstone om de är unga och
            blonda, inte ska behöva ha kollektivavtal, åtminstone inte om
            det är en salladsbar de driver. Då ska man på något sätt frivilligt
            kunna avstå från det.
          </note>
          <note>
            Nu ska jag kanske inte säga att du inte förstår, för det var
            ju härskarteknik, sade en tidigare talare. Men någonstans måste
            väl även Annika Qarlsson inse att om det var fritt fram för företagen
            att välja om de ville ha kollektivavtal eller inte, att det var
            en frivillighet, som i stort sett samtliga av de borgerliga företrädarna
            har sagt i debatten, går det inte att upprätthålla den svenska
            modell vi har, där facken har fått en lagenlig rätt att hävda
            kollektivavtalen genom konfliktåtgärder.
          </note>
          <note type="speaker">
            Anf. 120 ANNIKA QARLSSON (c) replik:
          </note>
          <note>
            Fru talman! I den här delen ligger faktiskt också en frivillighet
            att teckna kollektivavtal eller inte. I den delen att följa kollektivavtalen
            finns ingen frivillighet men däremot att teckna kollektivavtal.
            Men när det gäller att ta till stridsåtgärder, även om man följer
            den norm som finns i kollektivavtalen, tycker vi att det får orimliga
            konsekvenser.
          </note>
          <note>
            Men vi säger också att vi inte tycker att det ska vara en lagstiftningsfråga.
            Det är också viktigt att ha med sig. Vi lyfter upp detta därför
            att vi ser att det är ett bekymmer. Det måste finnas diskussioner
            även inom fackförbunden och inom socialdemokratin. Det är ju några
            få fackförbund som använder sig av detta inte hela rörelsen eller
            den fackliga organisationen.
          </note>
          <note>
            Jag måste fråga om den andra delen. Jag har mitt engagemang i
            centerrörelsen, och som handelsanställd har jag hade gärna velat
            vara med i ett fackförbund där jag inte hade behövt begära att
            få bli placerad i en separat pärm och begära att mina pengar inte
            ska gå till det socialdemokratiska partiet. Förs det några diskussioner
            om att se till att det finns en skilsmässa mellan Socialdemokraterna
            och de fackliga organisationerna? Jag tror att det skulle stärka
            de fackliga organisationerna inte Socialdemokraterna. Jag inser
            att det är fel att ställa den frågan till dig. Men det är ändå
            en poäng att hitta rimligheter i detta.
          </note>
          <note>
            Jag ska passa på att ställa en fråga till dig eftersom det här
            är spännande och intressant. Du har ju så täta kontakter. Min
            man var på arbetsmöte i förra veckan. Han fick då information
            om och uppmaningen att lämna a-kassan. Är det en kampanj som pågår
            via fackförbunden?
          </note>
          <note type="speaker">
            Anf. 121 PATRIK BJÖRCK (s) replik:
          </note>
          <note>
            Fru talman! Jag har fått ett antal frågor som jag egentligen
            inte är rätt person att besvara, men de hänger ändå i luften.
            Désirée Pethrus Engström var inne på samma tema i går när vi pratade
            om grönboken. Hon hävdade att facken skulle avpolitiseras. Jag
            vet inte om det är ett exakt citat, men det var någonting åt det
            hållet. Nu kommer Annika in på detta.
          </note>
          <note>
            Det blir lite lustigt med tanke på EU-debatten. Vi hade uppfattningen
            att EU inte riktigt hade kompetensen att styra över svensk arbetsrätt.
            Då undrar jag om svensk riksdag har kompetens att styra över enskilda
            fackförbunds kongressbeslut och demokratiska process. Jag tror
            inte, och hoppas inte, att det är Désirée Pethrus Engströms eller
            Annika Qarlssons uppfattning att vi här i riksdagen ska besluta
            om vad enskilda fackförbund gör eller inte gör. Jag kan konstatera
            att det finns fackförbund som gör si och att det finns fackförbund
            som gör så. Jag har en privat uppfattning om vad som är klokt,
            och jag har en privat uppfattning om vilka fackförbund som fattar
            felaktiga beslut om huruvida det ska vara en partipolitisk anknytning
            eller inte. Det finns exempel på båda delarna, och jag har en
            mycket bestämd uppfattning om hur man ska agera som facklig företrädare.
            Men det skulle vara mig mycket främmande att från riksdagens talarstol
            ta över och lägga mig i den debatten. Det faller på sin egen orimlighet,
            och det tror jag att Annika förstår.
          </note>
          <note>
            Återigen har vi situationen att välja om man vill ha eller inte
            ha avtal. Ska man också kunna välja om man vill följa arbetsmiljölagen,
            om det på något sätt skulle hindra ett litet företags verksamhet?
            Var går gränsen till frivilligheten för företagande?
          </note>
          <note type="speaker">
            Anf. 122 EVA-LENA JANSSON (s):
          </note>
          <note>
            Fru talman! Det som har klargjorts i debatten är att flera i
            den borgerliga gruppen inte, enligt min mening, har förstått vad
            den svenska modellen är eller vad kollektivavtal står för. Om
            man är för starka fackförbund, som både Tina Acketoft och Annika
            Qarlsson säger att de är, då ska man inte, kan man inte, fatta
            beslut som direkt försvagar fackföreningarna. Vad är kollektivavtal?
          </note>
          <note>
            Vad tror ni det löftet står för? Vad får era beslut för konsekvenser
            om en person som förra månaden tjänade 14 000 i kollektivavtalsenlig
            lön nu har fått sin a-kassa, eftersom personen har blivit arbetslös,
            på 5 600 kronor i månaden före skatt? Vad får det för konsekvenser
            för detta löfte, Annika Qarlsson? Vad får det för konsekvenser
            för löftet om man säger att en som jobbar på en salladsbar inte
            är riktigt lika mycket värd som en som jobbar på McDonalds och
            serverar sallad? Vad får det för konsekvenser för detta löfte?
          </note>
          <note>
            Jag tycker att ni är otydliga i debatten. Eller också är ni så
            tydliga att ni inte själva förstår vad ni säger. Men ni står inte
            för den svenska modellen, och ni står inte för svenska kollektivavtal.
            Då borde ni vara uppriktiga och säga det här och nu.
          </note>
          <note>
            Överläggningen var härmed avslutad.
          </note>
          <note>
            13 § Jämställdhet
          </note>
          <note>
            Föredrogs
          </note>
          <note type="speaker">
            Anf. 123 SVEN YNGVE PERSSON (m):
          </note>
          <note>
            Fru talman! Kammaren kommer strax att debattera arbetsmarknadsutskottets
            betänkande nr 10 angående jämställdhet. Vad är då jämställdhet?
            Ja, enligt Nationalencyklopedin är det att kvinnor och män har
            samma rättigheter, skyldigheter och möjligheter inom alla väsentliga
            områden i livet. Jämställdhet förutsätter en jämn fördelning av
            makt och inflytande, samma möjligheter till ekonomiskt oberoende,
            lika villkor och förutsättningar i fråga om företagande, arbete,
            arbetsvillkor samt utvecklingsmöjligheter i arbetet. Det innebär
            också lika tillgång till utbildning och möjligheter till utveckling
            av personliga ambitioner, intressen och talanger, delat ansvar
            för hem och barn samt slutligen frihet från könsrelaterat våld.
          </note>
          <note>
            Jag tror inte att det finns någon här som har någon invändning
            mot den definition som Nationalencyklopedin har gjort. Det innebär
            inte heller att det inte finns något skäl att debattera frågan.
            Tvärtom! Det faktum att vi är överens om målen innebär inte att
            vi alltid är överens om vägen dit.
          </note>
          <note>
            Vi har olika meningar om hur jämställdhetsarbetet ska organiseras,
            vilka myndigheter vi ska ha, hur lagarna ska utformas och vilka
            normer vi ska arbeta utifrån. Är en lösning på våldet mot kvinnor
            att ge skolflickor utbildning i självförsvar? Eller är det något
            som bara leder till att våldsspiralen ökar? Allt detta och mer
            därtill kommer säkert att diskuteras.
          </note>
          <note>
            Fru talman! I betänkandet behandlas tre motioner väckta med anledning
            av regeringens återkallelse av den förra regeringens skrivelse
            Handlingsplan för jämställda löner och 32 motionsyrkanden från
            den allmänna motionstiden 2006 som tar upp frågor om jämställdhet.
            Enligt gällande praxis i riksdagen avstyrks samtliga motioner.
            I anslutning till ärendet har det lämnats åtta reservationer från
            företrädare för Socialdemokraterna, Vänsterpartiet och Miljöpartiet.
            En av dessa reservationer är gemensam, och i den hävdas att åtgärderna
            i skrivelsen Handlingsplan för jämställda löner bör genomföras.
            Det har också lämnats tre särskilda yttranden.
          </note>
          <note>
            Fru talman! Detta var en kort inledning, och jag ser nu fram
            emot en intressant och upplysande debatt med engagerade deltagare.
          </note>
          <note type="speaker">
            Anf. 124 ANN-CHRISTIN AHLBERG (s):
          </note>
          <note>
            Fru talman! Ett nästan jämställt Sverige är inte tillräckligt.
            Därför måste vi driva en hård kamp mot löneskillnader mellan kvinnor
            och män. En viktig förutsättning för jämställdhet är att en kvinna
            eller en man ska kunna försörja sig själv på sin lön.
          </note>
          <note>
            Tyvärr är det alltför många kvinnor som inte kan försörja sig
            genom eget arbete i dag. Det krävs krafttag för att göra arbetsmarknaden
            jämställd. Som ett led i detta arbete vill vi socialdemokrater
            bland annat genomföra åtgärder som gör att principen om lika lön
            för lika arbete ska gälla, för att heltid ska bli en rättighet
            och deltid en möjlighet.
          </note>
          <note>
            Att analysera orsakerna till och utarbeta strategier för att
            bekämpa lönediskriminering måste vara ett angeläget mål för varje
            politisk kraft som vill verka för jämställdhet mellan kvinnor
            och män.
          </note>
          <note>
            Regeringen återkallar nu skrivelsen utan att presentera någon
            alternativ politik till de åtgärder som föreslås i handlingsplanen.
            Detta är högst anmärkningsvärt och tyder på en brist på politiska
            ambitioner när det gäller att bekämpa könsdiskriminering i arbetslivet.
          </note>
          <note>
            Skrivelsen är inte en heltäckande strategi för att bekämpa lönediskriminering
            av kvinnor, men den innehåller en övergripande analys och ett
            flertal konkreta åtgärder för att bekämpa ett av våra största
            samhällsproblem, att kvinnor blir systematiskt diskriminerade
            och underbetalda på den svenska arbetsmarknaden.
          </note>
          <note>
            Inte bara lönebildningen påverkar löneskillnaderna. Anställningsvillkor
            och anställningsform, tillsvidareanställning eller tidsbegränsad
            anställning, deltid eller heltid, yrkesval, befordringsmöjlighet
            och möjlighet till kompetensutveckling är andra faktorer som påverkar
            kvinnors och mäns arbetsinkomster.
          </note>
          <note>
            Vi vet att det är kvinnor som har de otryggaste anställningarna
            och att det fortfarande är det som ökar för kvinnor, och som därtill
            lönediskrimineras.
          </note>
          <note>
            Undersökningar visar att stora grupper av tidsbegränsade anställda
          </note>
          <note>
            Handlingsplanen syftar därför till att ta ett helhetsgrepp i
            fråga om åtgärder inom de områden som påverkar individens ekonomiska
            ställning.
          </note>
          <note>
            Fru talman! Jag vill för oss socialdemokrater yrka bifall till
            reservation 3.
          </note>
          <note>
            Att det behövs mer arbete med jämställda löner, värderingar och
            synsätt tycker vi socialdemokrater har blivit extra tydligt de
            senaste dagarna.
          </note>
          <note>
            Vi har kunnat följa Handels kamp för att få upp sina låga kvinnolöner
            och där både fack och arbetsgivare är överens och vill skriva
            på ett treårsavtal. Och vad händer då? Jo, Svenskt Näringsliv
            med Urban Bäckström i spetsen förbjuder dem att skriva på. Det
            blir så tydligt hur kvinnor diskrimineras i denna kamp av giriga
            herrar i makteliten med enorma löner och förmåner som är långt
            ifrån den verklighet som en handelsanställd kvinna tvingas kunna
            leva och försörja sig på.
          </note>
          <note>
            Det är väl bara att inse att dessa högavlönade herrar, som redan
            i dag har råd att ha hushållsnära tjänster och får vardagen att
            gå ihop, får ytterligare skattesänkningar med den borgerliga jämställdhetspolitiken
            genom bland annat hushållsnära tjänster.
          </note>
          <note>
            Och som om inte det skulle vara nog minskas förmögenhetsskatten
            så att dessa rika män ska få ytterligare skattesänkningar. I går
            kunde vi se på nyheterna att de ska få närmare bestämt 60 000
            kronor mer än butiksbiträdets årslön före skatt. Så ser dagens
            borgerliga jämställdhetspolitik ut.
          </note>
          <note>
            Det här är inte vad vi socialdemokrater kallar en jämställdhetspolitik,
            utan en politik som ökar klassklyftorna och minskar jämställdheten.
          </note>
          <note>
            Jag är helt övertygad om att de här förändringarna av skattesystemen
            inte kommer att ge en större ekonomisk frihet för dessa lågavlönade
            kvinnor. Dessa kvinnor kommer inte att ha råd med hushållsnära
            tjänster och kommer inte heller att få ta del av dessa skattesänkningar.
          </note>
          <note>
            Fru talman! I det här betänkandet behandlas en motion om jämställdhet
            och ändrade ägandeformer som vi socialdemokrater tillstyrker,
            och jag yrkar bifall till vår reservation nr 2.
          </note>
          <note>
            Lönediskriminering av kvinnor finns inom såväl privat som offentlig
            sektor och inom båda kategorierna arbetare och tjänstemän.
          </note>
          <note>
            Stat, kommuner och landsting har, i egenskap av demokratiskt
            styrda organisationer, ett särskilt ansvar att säkra en jämn fördelning
            av makt och inflytande mellan kvinnor och män.
          </note>
          <note>
            Men när offentliga verksamheter läggs ut på entreprenad, bolagiseras
            eller privatiseras riskerar jämställdhetsperspektivet att tappas
            bort. Ofta innebär ändrade ägandeformer att beslut och verksamhet
            flyttas från relativt jämställda politiska församlingar till manligt
            dominerat ägar- och ledarskap som är betydligt mindre jämställt.
            Denna förflyttning till männens slutna rum sker utan någon analys
            av jämställdhetsaspekten eller krav på entreprenören eller den
            nye ägaren.
          </note>
          <note>
            Vi socialdemokrater menar att innan offentlig verksamhet läggs
            ut på entreprenad, bolagiseras eller privatiseras är det viktigt
            att man gör en analys av jämställdhetsaspekten och ställer krav
            på dem som övertar verksamheten. Om man gör bedömningen att kraven
            inte kommer att tillgodoses bör en förändring av drifts- eller
            ägarformer inte ske.
          </note>
          <note>
            När man läser den borgerliga majoritetstexten i betänkandet kan
            man se att lösningen från borgerligt håll för bättre jämställdhet
            är förändringar av skatte- och bidragssystemen och hushållsnära
            tjänster. I betänkandet är det skrivet så här: På så sätt förbättras
            möjligheterna för framför allt kvinnor att frigöra obetalt hemarbete
            mot betald arbetstid eller utbildning. Därigenom kan kvinnors
            yrkesposition stärkas liksom kvinnors ekonomiska självständighet.
          </note>
          <note>
            Eller för att citera Maud Olofsson om hushållsnära tjänster:
            Det är en jämställdhets- och hälsoreform, genom att kvinnor kan
            få hjälp hemma och slippa gå ner i deltid för att ta hand om hushållssysslorna.
          </note>
          <note>
            Vi socialdemokrater tycker inte att det är enbart kvinnorna som
            ska ha ansvar för det obetalda arbetet i hemmet. Det här cementerar
            gamla strukturer, som att kvinnor ska ombesörja det oavlönade
            arbetet på bekostnad av männens karriärmöjligheter.
          </note>
          <note>
            Om det är önskvärt att kvinnor och män delar lika på ansvar för
            hem och familj löser man inte detta problem genom att med skatterabatter
            subventionera kvinnors arbeten i högavlönade hem. Det är möjligt
            att enskilda personer i näringslivet skulle bli hjälpta, men inte
            butiksbiträdet eller vårdbiträdet.
          </note>
          <note>
            Samtidigt kommer den traditionella uppfattningen om vad som anses
            vara kvinnligt och manligt arbete att cementeras. Jämställdheten
            blir då en klassfråga, som handlar om att vissa kvinnor kommer
            att kunna köpa sig fria för att göra karriär medan orättvisan
            mellan kvinnor och män inte förändras i sin helhet.
          </note>
          <note>
            Vi socialdemokrater tycker att det är bättre att ni säger som
            det är: en skattesänkning för de redan rika som de lågavlönade
            kvinnorna bland annat får betala.
          </note>
          <note>
            Målet för oss socialdemokrater för en jämställd arbetsmarknad
            är att kvinnor och män ska kunna delta och arbeta på samma villkor.
            För att nå det målet krävs bland annat en omfördelning mellan
            könen av det betalda och det obetalda arbetet. Det innebär att
            män måste ta ett avsevärt större ansvar för att öka sin andel
            av det obetalda arbetet.
          </note>
          <note>
            I en familj där kvinnan tjänar mindre än mannen på en heltid
            kan det tyckas ekonomiskt rationellt att kvinnan arbetar deltid
            och tar huvudansvaret för det obetalda arbetet. Men den här uppdelningen
            förstärker bara den outtalade normen att mannen är familjeförsörjare
            och kvinnan tar ansvar för hemmet.
          </note>
          <note>
            Så länge kvinnors arbete värderas lägre än männens upprätthålls
            en traditionell ansvarsfördelning inom hushållet. Det i sin tur
            både förstärker och fortplantar den ekonomiska ojämlikheten mellan
            könen. På sikt förlorar kvinnan både sitt ekonomiska oberoende
            och den frihet och självständighet det ger.
          </note>
          <note>
            Vi som politiker måste våga ta frågor av detta slag på största
            allvar.
          </note>
          <note>
            Varför är det mest kvinnor som har otrygga anställningar?
          </note>
          <note>
            Varför tvingas kvinnor jobba deltid?
          </note>
          <note>
            Varför har kvinnor lägre lön än män för samma jobb?
          </note>
          <note>
            Varför är kvinnors arbete så lågt värderat?
          </note>
          <note>
            3 procents löneskillnad under ett arbetsliv blir mer än ¼ miljon
            efter skatt i utebliven lön och pension.
          </note>
          <note>
            Menar vi politiker något med att kvinnor ska ha samma makt som
            män att forma samhället och sitt eget liv måste vi gå från ord
            till handling.
          </note>
          <note>
            I detta anförande instämde Patrik Björck, Lars Lilja, Jennie
            Nilsson och Göran Persson i Simrishamn (alla s).
          </note>
          <note type="speaker">
            Anf. 125 KALLE LARSSON (v):
          </note>
          <note>
            Fru talman! Det händer inte så ofta, men i kväll ska vi få vara
            med om ett litet mirakel. Tro mig, efter mina år i riksdagen vet
            jag att det inte händer så ofta, men i kväll ska vi ändå få uppleva
            det.
          </note>
          <note>
            I kväll ska nämligen samtliga andra partier förklara logiken
            i hur jämställdhetspolitiken kan vara möjlig att genomföra utan
            att utmana mäns privilegier och intressen.
          </note>
          <note>
            Från samtliga andra partier skriver man nämligen som svar på
            en av Vänsterpartiets motioner att det inte är utskottets uppfattning
            att verkligt jämställdhetsarbete nödvändigtvis innebär att män
            som grupp i något led förlorar.
          </note>
          <note>
            Detta är en kärnfråga för feminismen och i jämställdhetsdebatten.
          </note>
          <note>
            Det ska bli spännande att se hur man från samtliga andra partier
            förklarar hur vi ska fördela talartiden jämt på möten utan att
            männen får tala mindre. Ska vi förlänga mötena med 50, 60 eller
            70 procent? Är det lösningen?
          </note>
          <note>
            Det ska bli intressant att få veta hur man förklarar att löneskillnaderna
            i samhället ska minska så att kvinnors löner kommer i kapp männens
            utan att männen får stå tillbaka och utan att vinsterna i de största
            företagen, som män kasserar in, ska användas för att höja kvinnors
            löner. Är det ni som numera har sedelpressar i källaren?
          </note>
          <note>
            Det ska dessutom bli intressant att få veta hur vi ska få en
            jämn styrelserepresentation. Ska vi utöka antalet ledamöter i
            styrelserna så att det blir lika många kvinnor som män? Eller
            kan det hända att man eventuellt måste ifrågasätta om någon man
            verkligen ska sitta på den plats han sitter på?
          </note>
          <note>
            I dag är situationen på landets högskolor sådan att ungefär åtta
            av tio professorer är män. Hur löser vi det i framtiden? Ska vi
            tillsätta en massa nya professorer som bara får vara kvinnor?
            Eller blir det möjligen också en fundering om maktförändringar?
            Varje ny professur ska innehas av en kvinna. Är det avsikten?
            Jag tror inte det.
          </note>
          <note>
            Jag tror att detta är skrivet utan insikt om maktdimensionerna
            i jämställdhetspolitiken. Det är ett grundläggande felslut i hela
            detta betänkande. Om det grundar sig på okunskap, ointresse eller
            vad det nu må vara återstår att se. Det får debatten utvisa. Men
            någonting är det som brister om man tror att det är möjligt att
            föra jämställdhetspolitiken framåt utan att ifrågasätta maktens
            och männens privilegier i dag. Det är vad som skrivs, att detta
            inte nödvändigtvis måste innebära att män som grupp i något led
            förlorar.
          </note>
          <note>
            Då blir det inte lätt att flytta fram kvinnors positioner. Det
            kan jag garantera.
          </note>
          <note>
            Jag kan också nämna att här utmärker sig Miljöpartiet lite grann.
            I sin motion skriver de att mäns könsroll är minst lika snäv och
            tyngande som kvinnors. Det är möjligt att jag märker ord nu, men
            skulle det alltså vara så att män har en mer tyngande och snäv
            roll än kvinnor?
          </note>
          <note>
            Jag är den förste att erkänna att också män drabbas av det patriarkala
            systemet. Vi män förväntas också uppfylla vissa normer, men det
            allra tyngsta i mansrollen är trots allt plånbokens tjocklek.
            Inser man inte den maktdimensionen tror jag att man också har
            missförstått en del av hur dessa frågor behöver formuleras och
            besvaras.
          </note>
          <note>
            Det viktiga att säga när det gäller den nödvändiga förändringen
            av jämställdhetspolitiken är att det aldrig kan bli en förhandlingsfråga.
            Så mycket tid och kraft har ägnats åt att försöka förklara på
            vilket sätt män gynnas av jämställdhet när det i själva verket
            är en ganska ointressant fråga.
          </note>
          <note>
            Enskilda män kommer förmodligen att gynnas medan män som grupp
            med största säkerhet kommer att förlora om man nu inte ska öka
            mötestiden med 50 procent, tillsätta nya styrelseplatser och bara
            låta kvinnor bli nya professorer. Men det är inte poängen. Poängen
            är att jämställdhet och lika rättigheter till makt och inflytande
            inte är en förhandlingsfråga.
          </note>
          <note>
            Det är inte fråga om att få män att acceptera jämställdhet. Det
            är fråga om mänskliga rättigheter till samma makt och inflytande,
            oberoende av kön.
          </note>
          <note>
            Fru talman! Regeringen kommer inte med särskilt mycket på detta
            område. Ska vi vara helt ärliga kommer man inte med något alls.
            Man drar i stället tillbaka förslag som tidigare lagts fram det
            känner vi igen från en mängd andra områden och som ändå hade gjort
            något för att förbättra jämställdheten,
          </note>
          <note>
            Handlingsplanen för jämställda löner är ett sådant exempel. Det
            var inte enbart Vänsterpartiets politik utan det var resultatet
            av en kompromiss mellan tre partier, Socialdemokraterna, Miljöpartiet
            och Vänsterpartiet. Vi fick alla ta och ge lite grann, men det
            hade inneburit ett steg framåt. Rätten till heltid är ett sådant
            exempel. Hade det blivit verklighet i vårt land hade kvinnors
            möjligheter att få ett ordentligt fotfäste på arbetsmarknaden
            förbättrats dramatiskt. Men det dras tillbaka. Till förmån för
            vad? Ingenting särskilt.
          </note>
          <note>
            Var är de nya förslagen på jämställdhetspolitikens område?
          </note>
          <note>
            Jag har läst betänkandet noggrant och jag ser återkommer på väldigt
            många ställen. Det är klart att man kan göra så och som svar på
            allt säga att det tycker vi inte om, vi återkommer.
          </note>
          <note>
            Det verkar vara lite av en regeringsstrategi att på en rad olika
            områden säga ungefär: Vi tycker inte som ni. Vad tycker vi? Vi
            återkommer.
          </note>
          <note>
            Här finns annars den kommande tiden en mängd tillfällen att göra
            skillnad. Lönerörelsen är parternas angelägenhet. Låt det inte
            råda någon tveka om den saken! Men det är också möjligt att göra
            något eftersom politik också är att kunna förändra. Arbetsgivarna
            i kommuner, landsting och statlig sektor är ju vi som är politiskt
            förtroendevalda. Där har vi själva möjlighet att göra skillnad
            genom våra partiorganisationer och genom de uppdrag som vi har.
          </note>
          <note>
            Vi föreslår ett löneutjämningssystem. Vi vill satsa 10 miljarder
            kronor de kommande fyra åren på att konkret förändra situationen
            runt om i landets kommuner och landsting och utjämna lönerna.
          </note>
          <note>
            Så visst går det att göra något. Men det vi snarare får höra
            är att Svenskt Näringsliv hindrar möjligheterna att teckna avtal
            som skulle vara ett genombrott för kvinnors lönesituation på arbetsmarknaden
            om de genomfördes. Det är inte avgjort än, men skulle vi hamna
            i den situationen att Svenskt Näringsliv ligger i bakhåll och
            förhindrar parterna, som i övrigt är överens, att teckna avtal
            är det fullständigt häpnadsväckande.
          </note>
          <note>
            Man kanske ändå kan få ett besked från dagens debattörer om hur
            man ser på den frågan. Vore det inte bra om vi kunde få en sådan
            situation i lönerörelsen att kvinnor ändå får ett genombrott för
            sina löner?
          </note>
          <note>
            Fru talman! Det påstås att privatiseringar skulle kunna vara
            lösningen. Det är uppenbart i flera av resonemangen i dagens betänkande
            att man anser att om vi bara privatiserar får vi upp lönerna för
            kvinnor. Det blir bättre arbetsvillkor, och i stort sett allting
            blir bättre.
          </note>
          <note>
            De studier som har gjorts visar att det i verkligheten är precis
            tvärtom. Kvinnors löner går ned vid privatisering. Kvinnor får
            sämre möjlighet till inflytande vid privatisering.
          </note>
          <note>
            Det som går att göra inom vinstdrivande privat verksamhet är
            förstås att göra vinst på att pressa människors arbetsvillkor
            och ge sämre kvalitet i vården och äldreomsorgen. Det är där det
            finns pengar att tjäna, genom att hålla nere lönerna.
          </note>
          <note>
            Vi har själva tagit fram en studie som visar att det inom Stockholms
            län, där vi har studerat privatiseringen, är helt uppenbart att
            man får lägre löner och sämre inflytande.
          </note>
          <note>
            Fru talman! I dagens betänkande finns det många exempel på hur
            lite intresserad man tycks vara från regeringens sida av att göra
            något alls på jämställdhetsområdet. Jag kan ta ett exempel till.
          </note>
          <note>
            När vi nu diskuterar och i betänkandet föreslår att man utreder
            EG-rättens konsekvenser för jämställdheten får vi till svar från
            majoriteten: Vi behöver inte utreda det där för vi har hållit
            ett seminarium om det den 8 mars.
          </note>
          <note>
            En utredning om EG-rättens konsekvenser för jämställdhet är väl
            en lite tyngre fråga än att man reder ut den en eftermiddag låt
            vara på internationella kvinnodagen.
          </note>
          <note>
            Fru talman! Jag står bakom alla våra reservationer, men jag yrkar
            bifall bara till reservation 1 under punkt 1 och reservation 3
            under punkt 5.
          </note>
          <note>
            Det ska bli särskilt spännande att i dag få veta hur andra partier
            här i kammaren har tänkt sig att på något kanske religiöst sätt
            förvandla bröd och fiskar till mångdubbelt fler, göra vin av vatten
            eller vad man nu har avsett när man påstår att det går att bedriva
            jämställdhetspolitik utan att ifrågasätta mäns överordning, makt
            och privilegier.
          </note>
          <note type="speaker">
            Anf. 126 ULF HOLM (mp):
          </note>
          <note>
            Fru talman! Inledningsvis vill jag säga att dagens debatt om
            jämställdhet givetvis är en mycket viktig och stor fråga för hela
            samhället. Det tror jag att alla som lyssnar här håller med om.
            Jag tror också att de flesta håller med om att det inte är en
            debatt om ifall det finns jämställdhet eller inte. Jag tror att
            vi alla är överens om att det finns saker att göra.
          </note>
          <note>
            Det finns ett undantag som jag kom på när Kalle Larsson talade
            om EG-rätten. I Berlindeklarationen som antogs av EU-ledare förra
            helgen står det att kvinnor och män är jämställda.
          </note>
          <note>
            Jag tycker att det är helt otroligt. EU:s ordförandeskap Tyskland
            med EU-kommissionen och EU-parlamentets talman anser alltså att
            det finns jämställdhet mellan kvinnor och män i EU i dag. Det
            är helt otroligt. Då har man inte förstått mycket. Det finns så
            mycket kvar att göra för jämställdheten också här i Sverige trots
            att vi jämfört med många andra länder i EU har kommit ganska långt.
          </note>
          <note>
            Frågan är om man är beredd att se orsakerna till den ojämställdhet
            som finns i samhället och givetvis om man är beredd att vidta
            åtgärder.
          </note>
          <note>
            Makt och inflytande är inte jämt fördelat. Det framkommer i all
            statistik. Vi ser att kvinnor tjänar mindre än män. Kvinnor arbetar
            deltid i större utsträckning än män. Kvinnor har visstidsanställningar
            i större utsträckning än män. Kvinnor har generellt lägre positioner
            i arbetslivet. Tyvärr utsätts kvinnor för mäns våld. Därför måste
            vi vidta åtgärder.
          </note>
          <note>
            Utifrån det måste vi naturligtvis utgå från analysen att det
            råder en könsmaktsordning i samhället och utifrån den analysen
            vidta åtgärder.
          </note>
          <note>
            Problemet är att jag har svårt att se om den borgerliga regeringen
            har någon sådan analys. Vi har de senaste månaderna hört jämställdhetsministern
            klargöra att regeringen har en annan analys än den som funnits
            tidigare. Det betyder helt enkelt att hon inte ens erkänner att
            det finns en könsmaktsordning i samhället. Vilken analys jämställdhetsministern
            står för har hon fortfarande sex månader efter tillträdet inte
            kunnat ge svar på. Kanske får vi höra svar från borgerliga ledamöter
            i utskottet. Jag vet inte.
          </note>
          <note>
            Man kan konstatera att regeringen inte har något jämställdhetsperspektiv
            i den politik som förs. Analyseras politiken utifrån någon könskonsekvens
            i dag? Jag tror inte det.
          </note>
          <note>
            Att regeringen med jämställdhetsministern i spetsen återkallar
            den handlingsplan för jämställda löner som vi tillsammans med
            s och v tog fram under den förra mandatperioden utan att presentera
            en enda plan eller politik för jämställda löner är faktiskt anmärkningsvärt.
          </note>
          <note>
            Först drar man tillbaka en genomarbetad handlingsplan med många
            konkreta förslag. Det var bara att välja och vraka. Något kunde
            man väl ha tänkt sig att genomföra. Det gör man inte.
          </note>
          <note>
            Jämställdhetsministern säger: Vi gör en annan analys och har
            andra prioriteringar än den tidigare regeringen, och vi fann en
            rad brister i handlingsplanen. Därför var det naturligt att återkalla
            planen.
          </note>
          <note>
            Den borgerliga majoriteten i utskottet gör en något annorlunda
            analys än jämställdhetsministern. Man menar att man i framtiden
            när den nu kommer kan tänkas ta fasta på enskilda konkreta förslag
            i handlingsplanen. Vi får se vad det blir av det.
          </note>
          <note>
            Det mesta av det som regeringen har gjort nu har gått i fel riktning.
            Man ändrar anställningstryggheten. Det kommer att ta längre tid
            att få ett fast arbete. Man har ändrat reglerna för a-kassan.
            De som har deltidsarbete, vilket tyvärr till största delen är
            kvinnor, har svårare att kvalificera sig för rätt till a-kassa.
            Man har också dragit tillbaka förslaget om könskvotering i bolagsstyrelser.
          </note>
          <note>
            Ger detta kvinnor mer makt? Nej, tvärtom. Kvinnor får i stor
            utsträckning stå tillbaka.
          </note>
          <note>
            Det är helt uppenbart att det finns väldigt mycket att göra,
            men det finns inga förslag. Det har faktiskt inte kommit en enda
            proposition från jämställdhetsministern. Den enda proposition
            som jämställdhetsministern har presenterat är en ändring i produktsäkerhetslagen.
            Det var inte mycket om jämställdhet i den.
          </note>
          <note>
            Var är analysen? Var är förslagen? Ni kan inte leva på att Maud
            Olofsson har presenterat 100 miljoner för att stärka kvinnors
            företagande. Det duger inte när man samtidigt genomför så många
            ändringar i politiken som motverkar jämställdheten. Det är en
            skam.
          </note>
          <note>
            Mäns ansvar för jämställdhet är också viktigt. Jag tror att vi
            män har ett stort ansvar för att det ska ske förändringar. Vi
            måste ta på oss ett större ansvar. Om det har jag skrivit en mycket
            välformulerad reservation. För tids vinnande kommer jag inte att
            yrka bifall till den.
          </note>
          <note>
            Jag nöjer mig med att yrka bifall till reservation 3 om en handlingsplan
            för jämställda löner. Jag tycker att det tydligt markerar att
            regeringen har tagit ett stort steg bakåt i jämställdhetsarbetet.
          </note>
          <note type="speaker">
            Anf. 127 KALLE LARSSON (v) replik:
          </note>
          <note>
            Fru talman! Eftersom jag så sällan får en diskussion om mäns
            roll i jämställdhetsarbetet med en företrädare för Miljöpartiet
            tänkte jag passa på att ställa ett par frågor. Jag ska börja med
            den fråga som jag hade som ingång i mitt huvudanförande, nämligen
            hur det ska kunna vara möjligt att skapa jämställdhet utan att
            män som grupp förlorar i något led. Om Ulf Holm kan redogöra för
            hur detta arbete skulle kunna gå till matematiskt eller på annat
            sätt vore det intressant att veta.
          </note>
          <note>
            Jag vill också gärna att Ulf Holm förklarar vad uttalandet om
            att pojkars och mäns könsroll, som han använder som begrepp, är
            minst lika snäv och tyngande ska stå för. Uppfattar Miljöpartiet
            verkligen att det är män som är så att säga förlorare i den könsmaktsordning
            som Ulf Holm beskrev från talarstolen?
          </note>
          <note>
            Det sista handlar om en liknande sak. Man skriver i förklaringen
            av Miljöpartiets motion att mäns våld mot andra män är ett stort
            problem i dag och att vi måste få fram en problematisering av
            vad som händer när mannen på olika sätt blir marginaliserad.
          </note>
          <note>
            Jag måste få fråga om det är en viktig uppgift inom arbetet för
            jämställdhet att problematisera mäns marginalisering och på vilka
            områden den egentligen sker. Jag tycker att det som vi ser i övrigt
            snarare är det omvända. Det är ju män som breder ut sig. Det är
            ju inte mäns marginalisering som vi ser i styrelserummen på de
            stora företagen. Vi vet ju att det är män som breder ut sig på
            bekostnad av kvinnor. Det är inte heller professorer som är män
            som marginaliseras, utan tvärtom är de många fler än vad kvinnorna
            är. Så vad betyder detta egentligen? Vad menas med mäns marginalisering
            i samhället? Och skulle det verkligen vara en viktig uppgift för
            jämställdhetsarbetet att ta itu med den frågan?
          </note>
          <note type="speaker">
            Anf. 128 ULF HOLM (mp) replik:
          </note>
          <note>
            Fru talman! Kalle Larsson är retoriskt skicklig, men jag tror
            att han missar en väldigt viktig poäng. Varför ska du alltid få
            fram förlorare? Har du något eget syfte med det? Jag förstår inte
            att en lagstiftning om rätten till heltidsarbete skulle innebära
            att någon ska behöva förlora på det. Jag tror att alla vinner
            på det. Jag tror inte att män förlorar på att vi driver kravet
            på rätten till heltidsarbete för alla som i dag ofrivilligt har
            deltidsanställningar och som skulle kunna gå upp på heltid. Vem
            förlorar på det? Varför ska du alltid ha en förlorare? Jag förstår
            inte det.
          </note>
          <note>
            Jag tror att män generellt vinner på ett jämställt samhälle.
            Det är möjligt att enskilda män förlorar makt i styrelserummet.
            Men de kanske upptäcker någonting annat i livet som de kan göra.
            Det kan vara en lika stor vinst i det. Jag tycker inte att man
            måste föra fram en förlorare i varje del.
          </note>
          <note>
            Mäns våld mot män är ett problem. I de flesta våldsdåd som sker
            på gator och torg är det faktiskt män som slår män och som känner
            sig provocerade. Då måste vi ta tag i det också. Många av oss
            män upplever tyvärr att vi måste leva upp till könsroller som
            vi är väldigt bundna vid. Vi ska bete oss på ett visst sätt. Och
            det är inte alla män som vill det. Och då kan de må dåligt. Detta
            måste man också ha en diskussion om och vidta åtgärder för att
            slippa detta. Det är faktiskt minst lika viktigt. Det tror jag
            att Kalle Larsson egentligen håller med om.
          </note>
          <note type="speaker">
            Anf. 129 KALLE LARSSON (v) replik:
          </note>
          <note>
            Fru talman! Då undrar jag om jag ska uppfatta det som att det
            bara är de gånger som män inte förlorar som vi ska driva jämställdhetsfrågor.
            Är det så man ska uppfatta det? Rätten till heltidsarbete var
            ett sådant exempel. Men hur är det med de andra frågorna? Om kvinnors
            löner ska komma i kapp mäns löner, betyder inte det att män faktiskt
            får hålla igen med sina löneanspråk eller att de vinster som delas
            ut i form av aktieutdelning till framför allt män i stället kommer
            att få gå till kvinnors löner? Betyder inte det då att män som
            grupp i något led faktiskt förlorar? Är inte det ändå en viktig
            reform? Det är det som den här frågan gäller. Med formuleringen
            att män inte i något led kan förlora när man genomför jämställdhetsarbete
            har man så att säga tvättat bort hela maktanalysen som ju ligger
            i könsmaktsordningen som begrepp och som Ulf Holm själv använder.
          </note>
          <note>
            Jag är inte alls ute efter att skapa förlorare eller leta efter
            förlorare i allmänhet. Men om man inte inser att det i en maktkonflikt
            finns både de som vinner och de som förlorar, då har man fullständigt
            bortsett från maktanalysen av dagens situation. I dag är det ju
            så att kvinnor förlorar inkomster, rikedomar, maktpositioner,
            talartid, professurer och allt vad du vill på grund av den maktordning
            som råder. Om man inte ser att de är förlorare i dagens system,
            då tror jag inte att man har förstått hur dagens system är konstruerat,
            och då ser man inte heller verktygen för att förändra, nämligen
            att det faktiskt kommer att vara nödvändigt att genomföra förändringar
            av den här könsmaktsordningen även om det innebär att män i något
            led, kanske till och med i ganska många led, förlorar.
          </note>
          <note type="speaker">
            Anf. 130 ULF HOLM (mp) replik:
          </note>
          <note>
            Fru talman! Det var värst vad Kalle Larsson kan få utlopp för
            sin aggression och härskarteknikkunskap när det gäller dessa frågor.
            Jag tycker att du för mycket stirrar dig blind på ett ord. Ja,
            enskilda män kommer att förlora självklart är det så i ett jämställt
            samhälle, om vi ska nå dit. Men jag tycker inte att det är det
            som är huvudinriktningen, att framställa hela jämställdhetspolitiken
            som att män då automatiskt förlorar. Jag tror nämligen att också
            män kommer att gynnas av en jämställdhetspolitik i fråga om andra
            värden.
          </note>
          <note>
            Hela tiden återkommer du till förlorarstämpeln. Jag tror att
            det är svårt att få gehör för jämställdheten om du hela tiden
            argumenterar för att män förlorar.
          </note>
          <note>
            Betyder det då att jag inte ser att det finns en könsmaktsordning?
            Naturligtvis inte. Jag ser att det finns en sådan, och därför
            vill jag jobba med detta.
          </note>
          <note>
            Att Kalle Larsson bemödar sig med att ta replik på mig av alla
            är också ett uttryck för att han vill framställa allt som han
            själv säger som det bästa och den enda sanningen.
          </note>
          <note>
            Det stora problemet här i kammaren är faktiskt de fyra borgerliga
            partierna som bildar alliansunderlag. Och alliansen har inte lagt
            fram en enda proposition om detta. Kan du inte argumentera mot
            dem i stället för att försöka klanka ned här, när vi tillsammans
            under den förra mandatperioden lade fram just en handlingsplan
            för jämställda löner och förslag på hur vi ska stärka kvinnornas
            roll för att de ska få en bättre plats på arbetsmarknaden med
            höjda löner?
          </note>
          <note type="speaker">
            Anf. 131 TREDJE VICE TALMANNEN:
          </note>
          <note>
            Ulf Holm har ställt en rak fråga till Kalle Larsson så jag ger
            Kalle Larsson möjlighet att kort bemöta detta.
          </note>
          <note type="speaker">
            Anf. 132 KALLE LARSSON (v) replik:
          </note>
          <note>
            Fru talman! Jag tror att Ulf Holm är väl medveten om att huvuddelen
            av mitt anförande faktiskt handlade om att kritisera just de personer
            från alliansens sida som jag senare kommer att ta replik på och
            diskutera med.
          </note>
          <note>
            Samtidigt är det ganska väsentligt att jag också kan diskutera
            med Miljöpartiets företrädare. Jag ser nämligen i de skrivningar
            som Miljöpartiet har ställt sig bakom att det brister i fråga
            om maktanalys. Och då räcker det inte att klistra på etiketten
            könsmaktsordning för att man så att säga ska komma undan och slippa
            en replikväxling. Då måste man nog vara lite djupare i sin analys.
            Och det är från min sida inte fråga om att försöka utöva några
            härskartekniker eller liknande, utan det handlar snarare om att
            man ska ta en öppen och rak debatt.
          </note>
          <note>
            Min uppfattning är inte att det i första hand handlar om att
            vi har ett problem i dag med att män blir marginaliserade utan
            att kvinnor blir det. Och där verkar vi skilja oss åt, åtminstone
            i fråga om de formuleringar som finns i dagens betänkande.
          </note>
          <note type="speaker">
            Anf. 133 CATHARINA ELMSÄTER-SVÄRD (m):
          </note>
          <note>
            Fru talman! Det var ett intressant spel vi såg framför oss. Det
            kan å andra sidan vara en god inledning på det jag tänkt tala
            om, nämligen makt, ekonomi och trygghet ord som får olika dimensioner
            beroende på vem som säger dem eller på hur man berörs. Däremot
            ska de orden inte vara skillnaden mellan man och kvinna.
          </note>
          <note>
            Människor såväl kvinnor som män ska ha lika rättigheter, skyldigheter
            och möjligheter. Det förutsätter frihet från system som konserverar
            fördelningen av makt och resurser i ett könsperspektiv.
          </note>
          <note>
            I dagens debatt tar vi upp delar av den helhet som berör hur
            kvinnor och män ska kunna ha ett fungerande liv det gäller såväl
            yrkeslivet som vardags- och familjelivet ett liv som de också
            trivs med och som de känner trygghet med.
          </note>
          <note>
            Kvinnor är inte svaga, utsatta eller maktlösa generellt. Lika
            lite är män våldtäktsmän, förtryckare eller odemokratiska generellt.
            Med en sådan retorik riskerar vi alla att förlora respekt och
            ett viktigt engagemang i en fråga som vi alla behöver ha med oss
            för att kunna föra frågan framåt.
          </note>
          <note>
            Respekten för allas lika värde måste kunna ligga till grund,
            vilket innebär att man har rätt att bli sedd som den man är. I
            annat fall bestraffas man, och den som har drabbats bör kunna
            kompenseras.
          </note>
          <note>
            Detta innebär inte att jag blundar för att det faktiskt finns
            strukturer som är direkt negativa för kvinnor mer än för män.
            Att arbeta till exempel med jämställdhetsintegrering kommer därför,
            tror jag, att fortsatt vara viktigt. Jag vet att regeringen just
            nu tittar på detta. Inte minst gäller det då den utredning och
            det betänkande som i dag har kommit till departementet.
          </note>
          <note>
            Som exempel skulle jag kunna nämna vården. Det kan gälla hur
            bland annat psoriasispatienter blir bemötta. Män stannar kvar
            på sjukhuset och får omvårdnad, medan kvinnor i större utsträckning
            skickas hem och får vårda sig hemma.
          </note>
          <note>
            Detta är klart ojämlikt. Men här är det viktigt att göra jämställdhetsintegreringen.
            Vad ska vara normen? Är det i det fallet mannen, eller är det
            kvinnan? Det hela kan också få helt andra konsekvenser även rent
            ekonomiskt. Det gäller också andra delar där vi är många som skulle
            kunna tjäna på att det verkligen görs en jämställdhetsintegrering
            och bestäms vem som ska vara normen.
          </note>
          <note>
            Fru talman! Oppositionen ondgör sig över den skrivelse, handlingsplanen
            om jämställda löner, som den nya regeringen drog tillbaka en skrivelse
            som egentligen var till intet förpliktande.
          </note>
          <note>
            Men vilken regering skulle inte ha dragit tillbaka ett gammalt
            förslag för att själv få möjlighet att fullfölja analysen och
            få återkomma med just ett eget förslag? Det är egentligen bara
            rena formalia.
          </note>
          <note>
            Däremot skulle jag vilja beröra några av de punkter som har kommit
            upp i debatten och återkomma till just orden makt, ekonomi och
            trygghet.
          </note>
          <note>
            Jag tror att flera kvinnor behöver få äga, vara företagare och
            vara delaktiga i beslut. Flera kvinnor behöver makt. Men det görs
            inte via kvotering eller via lagstiftning överallt. Det handlar
            mycket om attityder och om inställning. Jag vet att vi där skiljer
            oss åt. Vi vill bland annat satsa på kvinnors företagande.
          </note>
          <note>
            I den sektor där kvinnor arbetar är det naturligt att gå vidare
            i egen regi. Därför vill vi bryta upp monopolet i den offentliga
            sektorn. Det innebär en större konkurrens bland arbetsgivare,
            något som kan påverka lönen. Men arbetsmiljön kan vara väl så
            viktig som lönen. När beslutsvägarna blir kortare, när påverkansmöjligheterna
            blir bättre, inte minst när det gäller arbetstider och fortbildning,
            och när inflytandet ökar och den egna makten blir större trivs
            människor bättre.
          </note>
          <note>
            Vi vill också förbättra kvinnors karriärvägar och möjligheter
            till bättre löner.
          </note>
          <note>
            Privata arbetsgivare är oftast mycket bättre på att ta till vara
            den kompetens som finns och på att hitta olika yrkeskategorier
            och karriärvägar. Men även den konkurrens som uppstår förbättrar
            också inom den offentliga verksamheten. Därmed får vi flera vinnare.
            Men oavsett sektor infaller kvinnors barnafödande än så länge
            är det trots allt bara vi kvinnor som klarar av det ungefär vid
            den ålder då karriären startar. Därför tror vi att hushållsnära
            tjänster kan vara en väg av flera för att kunna kombinera jobb,
            karriär, löneutveckling och familj.
          </note>
          <note>
            Föräldraförsäkringen är viktig för familjerna. Varje familj gör,
            av naturliga skäl, ekonomiska kalkyler. Fortfarande är det kanske
            för många pappor som inte utnyttjar sin ledighet. Det kostar för
            mycket. Sådant är resultatet av det system som vi har haft år
            efter år och som oppositionen tillsammans har byggt upp.
          </note>
          <note>
            Med våra förslag som faktiskt kommer, inte från jämställdhetsministerns
            kansli men väl från regeringen, och som handlar om en jämställdhetsbonus
            och ett vårdnadsbidrag kan familjerna själva bättre göra egna
            val.
          </note>
          <note>
            Fru talman! Låga löner är fortfarande ett problem. Detta har
            förstärkts i åratal. Inte minst har fattigdomsklyftorna ökat under
            de senaste tolv åren fastän det varit en socialdemokratisk regering.
            Att höja lönen är en sak. Men vad blir kvar efter skatt? Inte
            heller det är så ointressant.
          </note>
          <note>
            Jobbavdraget för den som arbetar har betydligt ökat det ekonomiska
            utrymmet, särskilt för dem som tjänar mindre många gånger kvinnor.
          </note>
          <note>
            Oppositionen var emot jobbavdraget och behåller sin linje med
            mer av skatt och större svårigheter för människor att bryta sig
            ut ur fattigdom. Vi väljer det omvända.
          </note>
          <note>
            Fru talman! Avslutningsvis: Ekonomisk trygghet är viktigt. Men
            för många är det även viktigt med tryggheten i att veta att ingen
            kommer att slå dem hemma på kvällen, våldföra sig på barnen eller
            rycka handväskan från mormor på stan.
          </note>
          <note>
            Det är alltför många som under en alltför lång tid inte har känt
            den tryggheten framför allt kvinnor. Men vad mer vi ska göra i
            de frågorna, framför allt för att makt, ekonomi och trygghet ska
            vara självklara ord även för kvinnor i framtiden och vara en verklighet,
            kommer mina kolleger i allianssamarbetet att återkomma till i
            sina inlägg.
          </note>
          <note>
            Allra sist yrkar jag bifall till utskottets förslag i betänkandet.
          </note>
          <note>
            I detta anförande instämde Reza Khelili Dylami (m).
          </note>
          <note type="speaker">
            Anf. 134 KALLE LARSSON (v) replik:
          </note>
          <note>
            Fru talman! Catharina Elmsäter-Svärd frågar: Vilken regering
            skulle inte dra tillbaka ett förslag för att sedan kunna återkomma
            med egna förslag? Ja, förstås den regering som håller med om förslagen!
            Därför är väl den fråga du här i dag har att svara på vad det
            var för fel på handlingsplanen.
          </note>
          <note>
            Vad är det för fel med att ge människor rätt till heltid, inte
            skyldighet att arbeta heltid? Låt oss inte ha med det missförståndet
            redan nu i replikskiftet! Det gäller alltså möjligheten att ändå
            ha rätten att arbeta heltid. Det skulle vara ett stort steg framåt
            för kvinnors fotfäste på arbetsmarknaden. Det är en mängd kvinnor
            som i dag lever under en påtvingad deltidslön och som har svårt
            att klara sin egen försörjning och sin ekonomiska självständighet.
          </note>
          <note>
            Det är klart att man, om förslag inte har lagts fram från jämställdhetsministerns
            sida, i stället får hänvisa till andra ministrar som har gjort
            det. Det är alldeles riktigt så långt ger jag Catharina Elmsäter-Svärd
            rätt att det är på en mängd olika områden som man förändrar jämställdhetspolitiken.
            Det kan inte en enskild minister göra dessutom inte på ett politikområde.
          </note>
          <note>
            Det är två förslag som nu presenteras från Catharina Elmsäter-Svärds
            sida. Det ena förslaget är ett typiskt förhandlingsförslag om
            en jämställdhetsbonus. Vi måste ge män lite extra, lite mer än
            kvinnor, för att de ska lockas att vara hemma.
          </note>
          <note>
            Min och vår poäng här är att det inte ska vara fråga om en förhandlingslösning.
            Därför borde man i stället se till att i så fall individualisera
            föräldraförsäkringen och att göra också ansvaret för barn till
            någonting som både man och kvinna ska bära.
          </note>
          <note>
            Vårdnadsbidrag och pigtjänster i allmänhet är snarare förslag
            som cementerar rådande könsmaktsordning, förutom för ett litet
            antal kvinnor som har tillräckligt mycket pengar för att kunna
            betala andra kvinnor som städar i deras hem.
          </note>
          <note>
            När kommer det förslag om att bryta könsmaktsordningen?
          </note>
          <note type="speaker">
            Anf. 135 CATHARINA ELMSÄTER-SVÄRD (m) replik:
          </note>
          <note>
            Fru talman! Regeringen som väljer att dra tillbaka denna handlingsplan
            utgår från en annan verklighetsbeskrivning än den jag tror att
            Kalle Larsson utgår från. Jag upplever det som att Kalle Larsson
            och jag ser på dagens situation väldigt olika.
          </note>
          <note>
            Vi kan konstatera att många kvinnor jobbar deltid. För många
            har det dock varit så att det inte har lönat sig att gå upp i
            tid. Marginaleffekterna har varit för stora. Kombinationen att
            mycket hemarbete fortfarande görs av kvinnor och att man inte
            har kunnat få hjälp med detta till exempel har det varit väldigt
            höga skatter på tjänstesektorn har undanhållit människor möjligheten
            att köpa tjänster. Människor har undanhållits möjligheten att
            förändra sitt liv. Det har inte lönat sig att gå upp i arbetstid,
            för skattetrycket har varit så hårt.
          </note>
          <note>
            Man kan ta en så enkel sak som barnomsorg som exempel. Som vi
            ser det behövs det barnomsorg för att människor ska kunna arbeta.
            Men hur mycket tid lägger inte framför allt kvinnorna ned på att
            hämta och lämna på dagis? Vi vill se över möjligheterna för fri
            etableringsrätt så att dagis kan finnas nära det jobb man har.
          </note>
          <note>
            Vi har ett annat sätt att se på det hela för att hitta möjligheter.
            Vi är fast i ett system som vi har hamnat i på grund av strukturer
            och den politik som har förts. Vi vill föra över engagemanget
            så att människor ska få en möjlighet att påverka sin vardag. När
            de går upp i arbetstid ska de också få mer pengar kvar, men det
            ska också gå att hitta andra lösningar som gör att vardagslivet
            går ihop.
          </note>
          <note>
            Eftersom jag och Kalle Larsson har så olika världsbild blir lösningarna
            också olika.
          </note>
          <note type="speaker">
            Anf. 136 KALLE LARSSON (v) replik:
          </note>
          <note>
            Fru talman! Catharina Elmsäter-Svärd har rätt i att vi har lite
            olika världsbild och därmed också lite olika lösningar. Jag tror
            att den lösning som Catharina Elmsäter-Svärd och Moderaterna företräder
            snarare kommer att cementera könsmaktsordningen. Lösningen handlar
            ju om att ge kvinnor lite kortare väg till förskolan och om att
            se till att kvinnor kan köpa andra kvinnors tjänster om de har
            råd med det. Då slipper de det betungande ansvaret att utmana
            sin man för att han ska sköta lite av städningen. Då slipper de
            utmana maktordningen och säga: Det är din tur att vara hemma med
            barnen, att köra till förskolan och att ta ditt ansvar som förälder.
          </note>
          <note>
            Det är väl där skillnaden är. Catharina Elmsäter-Svärd vill underlätta
            vardagslivet för vissa kvinnor. Jag förstår den inställningen,
            det är inte det! Moderaterna duckar dock hela tiden för de maktfrågor
            och maktdimensioner som detta rymmer.
          </note>
          <note>
            Frågan är egentligen om det finns några exempel där Catharina
            Elmsäter-Svärd och Moderaterna är beredda att utmana mäns privilegier.
            Det handlar om mäns exklusiva rätt att välja att vara föräldrar
            eller att inte vara det och om mäns exklusiva rätt att hela tiden
            bara förutsätta att de har ordet på ett möte, att de har möjligheten
            att tjäna mer eller hämta ut mer pengar i vinster.
          </note>
          <note>
            Den frågan är eventuellt redan besvarad i betänkandet när man
            säger att jämställdhetsarbete utgår från att män inte i något
            led behöver vara förlorare.
          </note>
          <note>
            Jag ska ändå ge Catharina Elmsäter-Svärd chansen att besvara
            frågan: Finns det någon punkt där ni är beredda att utmana mäns
            makt på allvar, eller ska ni fortsätta med en jämställdhetspolitik
            där man bara duckar, undviker och försöker hjälpa vissa kvinnor
            att komma loss från ordningen?
          </note>
          <note type="speaker">
            Anf. 137 CATHARINA ELMSÄTER-SVÄRD (m) replik:
          </note>
          <note>
            Fru talman! Antingen har man inriktningen att en situation enbart
            kan lösas genom lagstiftning, eller så tror man faktiskt på människors
            möjlighet och förmåga om de bara ges de rätta verktygen. Jag tror
            på det senare.
          </note>
          <note>
            Kalle Larsson sade i sitt förra replikskifte lite enkelt att
            man med jämställdhetsbonusen ska locka papporna att vara hemma.
            Det är så jag i min beskrivning menar att verkligheten har kommit
            att bli i dag. Familjerna kalkylerar. Mannen tjänar mest, och
            det är kvinnorna som får jobba deltid och gå hem tidigare för
            att få allt att gå ihop.
          </note>
          <note>
            Då kan man fundera på om vi ska lagstifta. Ja, säger Kalle Larsson,
            vi kvoterar föräldraledigheten. Men om föräldrar inte vill ha
            det så säger vi att det måste vara bättre att ha en riktad jämställdhetsbonus
            som ger en skattereduktion med 3 000 kronor när den som har den
            lägsta lönen jobbar och den andra är föräldraledig. Det är inte
            av en händelse som det oftast är kvinnan som tjänar minst.
          </note>
          <note>
            Detta ger ringar på vattnet. Om kvinnan får gå tillbaka och jobba
            tidigare kan hon vara med på arbetsplatsen när karriären börjar
            flyga. Då är hon med i löneutvecklingen, vilket innebär att hon
            har större möjlighet att bli mellanchef till att börja med och
            senare möjlighet att kunna vara företagsledare. Därför gör vi
            också större ansträngningar för att fler kvinnor än hittills ska
            vilja bli företagare.
          </note>
          <note>
            Det är i dag så cementerat vilken roll kvinnor ska ha, för det
            är så politiskt styrt. Vi måste börja bryta det på något sätt,
            och då är varje förslag vi nu kommer med en liten del av en stor
            helhet. Får vi bara hålla på i tio år till kommer det att bli
            skillnad.
          </note>
          <note type="speaker">
            Anf. 138 ANN-CHRISTIN AHLBERG (s) replik:
          </note>
          <note>
            Fru talman! Jag hörde när Catharina Elmsäter-Svärd började med
            sina fina ord makt, ekonomi och trygghet. Det är nog precis som
            Catharina Elmsäter-Svärd säger orden står för olika saker för
            oss.
          </note>
          <note>
            Vi tycker att både kvinnor och män ska ha makt, en ekonomi och
            trygghet. Dock har vi under det senaste halvåret sett att den
            borgerliga regeringen har förstört en hel del för kvinnors möjlighet
            att ha mer makt, speciellt i arbetslivet. Jag tänker bland annat
            på a-kassan. Många tvingas gå kvar på sitt jobb för att de kanske
            inte ens kan få a-kassa.
          </note>
          <note>
            Du talade, Catharina, om lagstiftning, heltid och om att du tror
            på människors förmåga. Jag tror också på människors förmåga. Jag
            har träffat alltför många kvinnor som ofrivilligt jobbar deltid.
            Men de är, precis som vi har sagt innan, i en helt annan maktposition,
            för attityder, värderingar och gamla strukturer påverkar att kvinnorna
            inte får möjlighet till heltid.
          </note>
          <note>
            Jag tycker att det är synd att din partikamrat Jan Ericson inte
            är kvar här i kammaren. Han pratar om heltider och om att fler
            människor kan bli arbetslösa. Det hade varit spännande att höra
            om han hade sagt samma sak om det var män som hade velat ha heltider!
            Det är faktiskt attityder och värderingar i samhället som avgör
            detta. Vi har aldrig sagt att varannan heltid ska gå till männen
            och varannan till kvinnorna. Det är dags att lagstifta om det!
          </note>
          <note type="speaker">
            Anf. 139 CATHARINA ELMSÄTER-SVÄRD (m) replik:
          </note>
          <note>
            Fru talman! Problemet med den diskussion som har förts om heltider
            i den lagstiftande bemärkelsen när vi går in och lägger oss i
            och parterna inte tar ansvar är ju att rätt till heltid också
            kan bli rätt till noll tid, för det är inte ett statiskt nollsummespel.
          </note>
          <note>
            Vår uppfattning är att kommuner och landsting den offentliga
            regin som vi har möjlighet att påverka mer vad gäller den politiska
            ordningen har ett stort ansvar i dessa frågor. Nu tillförs kommuner
            och landsting mer pengar, vilket innebär att kvaliteten kan höjas.
          </note>
          <note>
            Jag tror att det i det läget är viktigt att båda parterna den
            fackliga sidan och arbetsgivarsidan resonerar i de här termerna.
            Vi hörde tidigare i debatten att Désirée Pethrus Engström tog
            upp exemplet med att man har flera deltidsarbetare men tar in
            extrapersonal när man behöver mer bemanning i stället för att
            låta den som redan går på deltid men vill ha mer tid komma in.
            Det handlar alltså om hur man använder sina resurser.
          </note>
          <note>
            När det gäller detta att vi har förstört makten genom a-kasseförslaget
            tycker jag personligen att det är rätt tragiskt att så många människor
            under tolv års tid har stått utanför jobb och inte haft rätt till
            egen lön verkligen egenmakt. Det är så många människor som har
            drabbats av de ökade klyftorna. Fattigdomsklyftorna har ökat.
            Det finns en grupp som har blivit mindre fattig under den här
            perioden, och det är ensamstående män med barn. Den gruppen är
            inte särskilt stor. Vad har gjorts för de här kvinnorna egentligen?
          </note>
          <note>
            Nu flyttar vi fram fokus så att människor ska kunna få ett arbete,
            och när man arbetar ska man få behålla mer av sin lön. Den kvinna
            som tjänar runt 16 000, en lågavlönad kvinna, får över 600 kronor
            mer i och med jobbavdraget.
          </note>
          <note type="speaker">
            Anf. 140 ANN-CHRISTIN AHLBERG (s) replik:
          </note>
          <note>
            Fru talman! Jag kan hålla med Catharina Elmsäter-Svärd om att
            det händer väldigt mycket med jämställdheten i och med barnafödandet.
            Det är därför vi socialdemokrater tycker att det är så viktigt
            att vi har ett delat ansvar där. Ni kommer med vårdnadsbidrag
            och hushållsnära tjänster och ser dem som en jämställdhetsfråga.
            Vad är det man får? De hushållsnära tjänsterna är inte till för
            de lågavlönade kvinnorna. De kommer aldrig att ha råd att köpa
            de här hushållsnära tjänsterna.
          </note>
          <note>
            Man kan också titta på var taket ligger. Det är ett skatteavdrag
            på 50 000 per fysisk person. I ett hem där man normalt sett kanske
            kan köpa dem utan subventioner innebär det kanske att man kan
            få 100 000 i skattelättnader eftersom man är två fysiska personer
            med välavlönade jobb. Främjar det jämställdheten? Det handlar
            ju bara om att se till att de som redan har det bra får det bättre.
            Kan man köpa hushållsnära tjänster för 200 000 kronor tycker inte
            jag att man har ett behov av ekonomisk hjälp. Det finns bättre
            sätt, till exempel att ge kvinnor drägliga arbetsmiljöer i offentlig
            sektor och anställa fler människor där. Man skulle kunna anställa
            flera tusen personer för de pengarna.
          </note>
          <note type="speaker">
            Anf. 141 CATHARINA ELMSÄTER-SVÄRD (m) replik:
          </note>
          <note>
            Fru talman! När man tittar på familjers möjligheter att lösa
            sin situation är kanske behovet rätt likvärdigt oavsett var man
            bor i landet eller vem man är och hur familjen än ser ut. Man
            behöver hitta en lösning för att barnen ska få ett bra omhändertagande
            när man själv inte kan ge dem det. Men lösningarna kan ju faktiskt
            se rätt olika ut. Vi menar att man inte kan titta så trångsynt
            och säga att alla familjer ska ha exakt samma lösning på exakt
            samma vis, om det inte är det man kallar för jämlikhet eller rättvisa.
            För oss är det inte det.
          </note>
          <note>
            För oss handlar det om att människor ska ha egen makt och kunna
            bygga upp sin vardag. Då finns det de som i dag väljer att vara
            hemma och som inte får någonting alls. Ett vårdnadsbidrag skulle
            ge dem mer än ingenting alls. Sedan finns det de som vill kombinera
            ett vårdnadsbidrag med den här jämställdhetsbonusen. Det är en
            möjlighet för dem. Det är ingenting som vi tvingar dem att använda,
            men det finns som en möjlighet.
          </note>
          <note>
            Man kan inte bara se statiskt på hushållsnära tjänster som ett
            sätt att få hjälp med barnpassningen, tvätten eller någonting
            annat. Det finns många fler aspekter än så. Det är en sektor som
            i dag är så svart och omsätter så många miljarder att om vi skulle
            kunna få över den i en vit verksamhet skulle det faktiskt tillföra
            staten pengar som vi annars inte skulle få. Människor som i dag
            jobbar i den verksamheten det är inte bara kvinnor, utan det kan
            vara män också kan helt plötsligt få ett arbete där de också kan
            känna trygghet och makt och dessutom vara med och betala skatt.
            Undersökningar sedan tidigare när man gjorde försök, här i Sverige
            också, visar att barnfamiljer med barn upp till sju år är de som
            främst skulle vilja använda de här tjänsterna. Det är också då
            som många pappor arbetar övertid.
          </note>
          <note>
            Vi kan bolla hur vi vill med siffror, men vi måste hitta någonting
            där människor själva får makt att påverka sin egen situation.
          </note>
          <note type="speaker">
            Anf. 142 ANNIKA QARLSSON (c):
          </note>
          <note>
            Fru talman! Med hänsyn till att det är andra aktiviteter i huset
            också ska jag försöka hålla mig kort, men detta är en viktig fråga.
            Det vi har att hantera i dag är ett motionsbetänkande och att
            vi drar tillbaka en skrivelse.
          </note>
          <note>
            Det är lite kul med den här skrivelsen. Oppositionen i dag säger
            att den är det absolut allra viktigaste dokument som man någonsin
            har lagt fram. Jag var tvungen att gå tillbaka och tänka efter
            hur det var när den släpptes. Det var den morgonen som man samtidigt
            lade fram utredningen om kvotering till bolagsstyrelser. Den tog
            garanterat 100, om inte 150, procent av allt medieutrymme. Ungefär
            samtidigt passade regeringen på att lägga fram det här dokumentet
            som ska förändra världen. Så högt prioriterat var det arbetet
            då.
          </note>
          <note>
            Det var också ett resultat som kom efter lång tid. Vi gjorde
            en liten granskning av de senaste tolv åren. Det gjorde vi inte
            enbart av den anledningen att vi har haft en socialdemokratisk
            regering under de tolv åren, utan vi gjorde det därför att vi
            röstade igenom nya jämställdhetspolitiska mål 1994. Vi gick igenom
            detta för att se vad som har hänt under de här tolv åren.
          </note>
          <note>
            Den rapport som vi lade fram visade att regeringen inte hade
            lyckats speciellt bra att uppnå de jämställdhetspolitiska målen.
            Vi har gått igenom både tillgänglig och relevant statistik. Resultatet
            av vår granskning var faktiskt rätt nedslående. Det har till och
            med gått tillbaka på en del områden.
          </note>
          <note>
            Det största misslyckandet ligger på det ekonomiska området. Lönegapet
            mellan kvinnor och män har faktiskt ökat under de här tolv åren,
            inte mycket utan marginellt, men det har trots allt gått bakåt.
            Den största ökningen ligger inte inom den privata sektorn utan
            inom den landstingskommunala sektorn. Andelen kvinnliga företagare
            ligger kvar på samma nivå, 25 procent, som 1994. Arbetsmarknaden
            är fortfarande starkt könssegregerad, och andelen kvinnliga chefer
            är ungefär densamma, mellan 25 och 35 procent. Samtidigt ökar
            kvinnors andel av sjukskrivningar och förtidspensioneringar medan
            männens andel minskar.
          </note>
          <note>
            Det finns ytterligare ett område där jämställdheten kan bedömas
            ha minskat. Det gäller frihet från sexualiserat våld. Statistiken
            över våldtäkter visar en kraftig ökning av antalet våldtäkter.
            Vi vet ju att det kan ha många olika orsaker, men i statistiken
            var det faktiskt så.
          </note>
          <note>
            På området som gäller samma ansvar för arbete med hem och barn
            har jämställdheten bara tagit myrsteg framåt. Kvinnors uttag av
            föräldraledighet har visserligen minskat medan männens uttag ökat,
            men det var från en mycket låg nivå. Samma sak gäller vård av
            sjukt barn.
          </note>
          <note>
            Kvinnors del av hemarbetet har visserligen minskat, men männens
            har inte ökat. Av det kan man dra slutsatsen att det blir allt
            skitigare i de svenska hemmen.
          </note>
          <note>
            Inte heller på det politiska området har Socialdemokraterna lyckats
            nå målen vad gäller en jämn fördelning av makt och inflytande.
            Visserligen finns det statistik som visar att det är 50 procent
            män och 50 procent kvinnor, men det gäller kanske här i parlamentet
            och inte så mycket mer. Går vi tillbaka och tittar på sekreterare
            i statliga utredningar och så vidare finns det en mängd olika
            statistik på det området som visar att det finns mycket kvar att
            göra.
          </note>
          <note>
            Utbildningsområdet är faktiskt det enda område där det har gått
            framåt. Där klarar sig kvinnor eller flickor faktiskt bättre.
            Det är pojkar som har större problem numera. Men när man kommer
            upp på högre nivåer är det fortfarande så att andelen kvinnliga
            professorer är bedrövligt låg.
          </note>
          <note>
            Det har gått en lång rad år. Man hade tolv år på sig för att
            komma fram till den här handlingsplanen för jämställda löner som
            sedan presenterades den dag då man visste att inte någon skulle
            titta speciellt noga på vad det var man presenterade. Det är den
            man nu använder som ett stort underlag.
          </note>
          <note>
            Då känns det lite skönt att Kalle Larsson tilltror den nya regeringen
            så mycket som han trots allt gör. Nu har vi suttit i sex månader,
            och vi har ännu inte lagt fram förslag på alla dessa områden.
            En del saker är på gång i Näringsdepartementet och Justitiedepartementet.
            Vi har ett arbete som gäller en sammanslagen diskrimineringslagstiftning
            för att få en skärpning på det området. Jag anser att det är ett
            viktigt arbete. Många av de här sakerna handlar om att komma åt
            det så att man inte bara pratar om det.
          </note>
          <note>
            Med det låter jag resten hamna i replikerna om det blir så.
          </note>
          <note type="speaker">
            Anf. 143 KALLE LARSSON (v) replik:
          </note>
          <note>
            Fru talman! Jag tror att logiken behöver redas ut till att börja
            med. Det vi fick höra nu var att handlingsplanen plötsligt var
            ganska betydelselös. Det var inget särskilt som stod i den. Då
            är frågan varför man måste dra tillbaka den om den inte innehöll
            några skarpa förslag. Svaret är att det gjorde den faktiskt.
          </note>
          <note>
            Jag sade klart och tydligt i mitt anförande att det inte är Vänsterpartiets
            politik som beskrivs i handlingsplanen utan ett resultat av en
            kompromiss. Men visst var det flera viktiga steg framåt. Det är
            steg som den nuvarande regeringen inte vill ta. Det är bara att
            erkänna det! Men då måste man väl också säga något om vad man
            i stället är intresserad av att göra. Det är det kritiken gäller.
          </note>
          <note>
            Annika Qarlsson säger att man suttit i sex månader och att man
            inte hunnit göra så mycket på sex månader. Jag svarar: Ge mig
            sex månader och det kommer att hända en hel del.
          </note>
          <note>
            Den kritik som nu kommer är en kritik mot den tidigare socialdemokratiska
            regeringen. Hade jag nu varit socialdemokrat, vilket jag tror
            att en stor andel socialdemokrater och jag själv är glad att jag
            inte är, hade jag tagit åt mig väldigt mycket av detta och försökt
            förklara hur mycket bättre det skulle ha blivit den senaste perioden
            med en socialdemokratisk regering. Men jag håller med om verklighetsbeskrivningen
            att det har hänt alldeles för lite. Ett avgörande skäl är att
            också den tidigare regeringens politik saknade för mycket av det
            maktperspektiv som jag tror är helt nödvändigt för att kunna åstadkomma
            en förändring. Saknar man maktperspektiv, om man inte är beredd
            att utmana mäns makt och privilegier, stöter man på patrull. Då
            måste man stanna, backa, huka, ta en annan väg så fort som mäns
            privilegier utmanas.
          </note>
          <note>
            Låt mig ta det konkreta exempel som Annika Qarlsson själv nämner,
            nämligen professurer. Vi är överens om att det är en tråkig ordning
            att vi har en så stor andel professorer som är män. Hur ska vi
            göra något åt det utan att utmana mäns makt?
          </note>
          <note type="speaker">
            Anf. 144 ANNIKA QARLSSON (c) replik:
          </note>
          <note>
            Fru talman! Å ena sidan får vi kritik för att vi gör för mycket
            och för fort, å andra sidan får vi kritik för att vi inte gör
            tillräckligt. Logiken hänger inte ihop i den delen heller, Kalle
            Larsson.
          </note>
          <note>
            På jämställdhetsområdet har vi ett antal förslag som redan är
            på gång. De är inte heltäckande, och det är inte allt. Det är
            mer som kommer att behöva sättas i sjön, självklart. Men den första
            biten handlar om att den nya regeringen har en annan syn på hur
            man ska arbeta med de här frågorna.
          </note>
          <note>
            Kalle Larsson och Ulf Holm hade tidigare i kväll en diskussion
            om någon måste förlora eller inte. Det är synen på kvinnor som
            offer som jag kan känna skiljer oss åt, alltså att man hela tiden
            definierar alla kvinnor som offer för allting annat. Om man ska
            komma till slutsatsen att det ska vara vinnare och förlorare definierar
            man faktiskt kvinnor som offer. I samhället finns det en del olika
            bitar som spelar roll. Det handlar om strukturer, men det handlar
            också om de saker som vi sedan har att besluta om här. Det handlar
            om att öppna för kvinnors möjligheter att starta företag, att
            öppna för möjligheten att driva företag inom det som i dag är
            i offentlig sektor och som i stort sett har ett monopol. Det ska
            finnas en annan arbetsmarknad där man kan gå mellan olika arbetsgivare
            och inte alltid vara beroende av att till exempel byta från avdelning
            A till avdelning B i hemtjänsten. Det finns en mängd sådana områden
            som faktiskt spelar en stor roll. Det som Kalle Larsson förespråkar
            och har stått för är en del av det som har stängt dörrar för kvinnor
            och höjt trösklarna.
          </note>
          <note type="speaker">
            Anf. 145 KALLE LARSSON (v) replik:
          </note>
          <note>
            Fru talman! Låt mig börja med att notera att Annika Qarlsson
            nu erkänner att hennes logik inte hänger ihop, eftersom hon säger
            att min argumentation och logik inte heller hänger ihop. Det betyder
            alltså att hon erkänner att hennes egen inte gjorde det, och det
            är ett välkommet erkännande därför att den faktiskt inte gör det.
          </note>
          <note>
            Jag tror först och främst att man ska vara medveten om att privatiseringar
            detta är vederlagt i en rad rapporter inte alls leder till det
            som majoriteten här påstår, nämligen till större löneökningar
            för kvinnor och bättre möjligheter på arbetsmarknaden. Tvärtom
            leder det till lägre löner. Kvinnor tappar löneutrymme vid privatisering.
            Dessutom blir de tystare på arbetsplatserna, något som inte heller
            gynnar kvinnor i allmänhet. Det handlar alltså om en helt annan
            utveckling.
          </note>
          <note>
            När det gäller kvinnligt företagande tror jag inte att det alltid
            eller ens ofta behöver vara dåligt, tvärtom. Annika Qarlsson,
            den nuvarande regeringen och majoriteten kan säkert hämta en hel
            del inspiration från de motioner som Vänsterpartiet tidigare har
            väckt i denna kammare om hur kvinnligt företagande kan uppmuntras
            och stärkas.
          </note>
          <note>
            Jag vidhåller ändå den fråga jag ställde som inte bemöttes eller
            besvarades i någon del: Hur ska vi göra för att få fler kvinnliga
            professorer utan att det i något led inskränker på mäns möjligheter
            att bli professorer? Hur ska det gå till? Om jag kan få ett svar
            på den frågan tror jag att en hel del klarnar i debatten.
          </note>
          <note type="speaker">
            Anf. 146 ANNIKA QARLSSON (c) replik:
          </note>
          <note>
            Fru talman! Jag tackar för förtroendet från Kalle Larsson som
            tror mig om att behärska professurerna och veta hur det ska gå
            till att få fler kvinnliga professorer. Jag måste tyvärr hänvisa
            till utbildningsutskottet och arbetet där.
          </note>
          <note>
            Det är lite spännande att Kalle Larsson försöker ge bilden av
            att det är vid privatiseringar som kvinnor förlorar.
          </note>
          <note>
            Å ena sidan tycker Kalle Larsson att det är bra att kvinnor startar
            företag, fast å andra sidan ska alla företagare beslagtas när
            det hela har startats. Eller vad är det ni har skrivit? Det känns
            inte riktigt genomtänkt när Kalle Larsson säger att det är bra
            att man startar företag, fast det ska inte drivas privata företag.
            Jag hängde inte riktigt med i den delen måste jag säga.
          </note>
          <note>
            Det som vi säger när det gäller kvinnors företagande är en del
            i detta med jämställda löner. I den andra delen handlar det om
            att det ska kosta att diskriminera. I dag finns inget offentlighetens
            ljus på diskrimineringsmål. Det är det viktigt att ändra på. Det
            andra är att det ska kosta att diskriminera. Precis som det finns
            miljöböter ska det finnas böter även på det här området. Jag tror
            att det är viktigt att både få upp i ljuset och sätta hårt åt
            de felaktigheter som sker.
          </note>
          <note type="speaker">
            Anf. 147 ANN-CHRISTIN AHLBERG (s) replik:
          </note>
          <note>
            Fru talman! Jag har lite frågor till Annika Qarlsson som jag
            gärna skulle vilja ha svar på.
          </note>
          <note>
            Jag undrar hur ni ser på möjligheterna att deltider blir heltider
            genom att äldreomsorg eller sjukhus säljs ut. Om man har låg a-kassa
            eller ingen a-kassa alls kanske man som kvinna tvingas att välja
            ett vårdnadsbidrag, speciellt med tanke på att man nu också kanske
            tvingas att flytta första dagen som arbetslös.
          </note>
          <note>
            Jag har ytterligare en fråga. När arbetsmarknadsministern var
            här i kammaren för ett tag sedan sade han att plusjobb inte var
            riktiga jobb. Riktiga jobb var för den nya regeringen fasta anställningar.
            Det låter ju jättebra. Det är precis så jag tycker att det ska
            vara. Men då undrar jag om plusjobben ska bort eftersom de inte
            är några riktiga jobb. Plusjobben var på heltid under en period
            på ungefär två år, förutom för dem som var äldre, och lönen var
            kollektivavtalsenlig. Man visste hur man skulle ha det två år
            framöver om man inte hittade ett annat jobb. Så ser det inte ut
            för kvinnor i dag. Därför måste en möjlighet vara att lagstifta
            om rätt till heltid.
          </note>
          <note>
            Jag vill höra Annika Qarlssons lösning för att kvinnor ska få
            en lön värd namnet, en lön som det går att leva på. Är det att
            sälja ut våra sjukhus och vår äldreomsorg?
          </note>
          <note type="speaker">
            Anf. 148 ANNIKA QARLSSON (c) replik:
          </note>
          <note>
            Fru talman! Det talas om deltider och heltider och a-kassa och
            om att tvingas till saker och ting eller inte. Ja, jag har sagt
            det i förra debatten när vi pratade om arbetsrätten, och jag tror
            att jag har sagt det också vid tidigare tillfällen. Med den arbetsmarknadspolitik
            som den förra regeringen förde hade vi en arbetsmarknad där 11
            ½ miljon människor stod utanför. Det var alltså arbetsgivarnas
            arbetsmarknad. Det var de som kunde välja och vraka. Det var de
            som kunde ge sämre villkor än vad vi tycker är rimligt för att
            man ska kunna försörja sig själv.
          </note>
          <note>
            Hela paketet, hela satsningen, som den nya regeringen nu gör
            handlar om en helt annan arbetsmarknadspolitik. Det handlar om
            att se till att folk får chansen att komma i arbete. Det är ett
            helt annat tryck. Det ser vi redan inom vissa branscher. Det är
            ett tryck nu. Det är inte så många som söker jobben, och helt
            plötsligt är det mer arbetstagarnas marknad. Men vi har ännu långt
            kvar på det området.
          </note>
          <note>
            Vill man ha kompetent folk som har en lust och vilja att faktiskt
            engagera sig på jobbet och också stanna kvar under en längre period
            och inte gå vidare till något annat jobb behöver man faktiskt
            ge dem de villkor som de själva önskar. I stället för deltid får
            de heltid. De har bättre förutsättningar i löneförhandlingar.
            Det är en mängd olika delar.
          </note>
          <note>
            När det gäller deltid och heltid och även a-kassan ligger det
            i allt det att det faktiskt finns en arbetsmarknad som fungerar
            i stället för att det är förtidspensionering som var det förra
            spåret.
          </note>
          <note>
            Sedan gäller det skillnaden mellan plusjobb och riktiga jobb.
            I fråga om plusjobben var ju ett kriterium att det skulle vara
            jobb som inte annars skulle bli gjorda, och det skulle vara under
            en viss tid. När den tiden är slut har man ingen anställningstrygghet,
            utan då är man tillbaka på ruta noll igen. Det tycker jag är ett
            dåligt förslag.
          </note>
          <note type="speaker">
            Anf. 149 ANN-CHRISTIN AHLBERG (s) replik:
          </note>
          <note>
            Fru talman! Jag hörde inte att Annika Qarlsson svarade på min
            fråga om hur man skulle se till att kvinnor skulle få heltid och
            bättre villkor.
          </note>
          <note>
            Då går jag vidare till hushållsnära tjänster. Vad anser Annika
            Qarlsson om det? Kan du svara mig på det? Vad kommer löneläget
            att bli där? Är det heltids- eller deltidslöner som det ska vara?
            Tror ni att jämställdheten ökar på det här sättet?
          </note>
          <note>
            Det pratades tidigare här om att svarta tjänster skulle bli vita
            tjänster. Men enligt LO:s uträkning blir det, med den skattesubventionering
            som blir på ungefär 50 procent, i stort sett obeskattade tjänster
            i hela den sektorn. Då kan man säga så här: Man bekämpar skattesmitning
            genom hushållstjänster genom att ta bort all skatt. Det kan väl
            ändå inte vara rimligt?
          </note>
          <note>
            Sedan skulle jag återigen vilja säga så här: Om det skulle vara
            så enkelt som att lösningen är att sälja ut och privatisera borde
            ju heltider och sådant finnas speciellt inom Handels avtalsområde.
            I affärerna ser vi ju tydligt att det är män som har heltid och
            kvinnor som har deltid. Vi kan titta på hotell och restaurang,
            som också är en privat sektor. Där är det också mycket deltid.
            Man kan titta på fastighetsområdet. Där är det också mycket deltid
            när det är kvinnor som jobbar.
          </note>
          <note>
            Man måste ändå våga ta på sig sina jämställdhetsglasögon och
            se att det är en diskriminering av kvinnor, speciellt i arbetslivet
            när det gäller både lönen och arbetsvillkoren.
          </note>
          <note type="speaker">
            Anf. 150 ANNIKA QARLSSON (c) replik:
          </note>
          <note>
            Fru talman! Jag svarade under hela mitt förra inlägg. Jag ägnade
            ungefär 1 minut och 40 sekunder till att svara på hur det skulle
            bli heltid. Därför rekommenderar jag läsning av protokollet i
            morgon.
          </note>
          <note>
            När det gäller hushållsnära tjänster var det en del där jag inte
            förstod vad du menade, så jag kan tyvärr inte ge något fullödigt
            svar. Du pratade om LO-rapporten. Jag måste erkänna att jag inte
            förstod det.
          </note>
          <note>
            Men den andra delen förstod jag, så den kan jag ta. När det gäller
            den här biten är det lite spännande att se att det i andra länder
            runt omkring oss, som har valt att införa det här, inte har funnits
            den här laddade beskrivningen av de här arbetsuppgifterna, som
            ingår i hushållsnära tjänster. Jag har också gjort en reflexion.
            Vi kan gå tillbaka till 70-talet när det handlade om att professionalisera
            barnomsorgen. Vi byggde ut dagis och förskolor. Och det blev till
            nästan hundra procent det är inte hundra procent, men det är inte
            långt därifrån kvinnor som utbildade sig och tog ansvaret för
            barnen med pedagogisk verksamhet och annat. Fanns det någon laddning
            där var den i så fall den motsatta. Jag kunde vara fundersam,
            eller vår sida kunde vara fundersam, medan ni drev på och tyckte
            att det här var självklart.
          </note>
          <note>
            Men nu när det handlar om ytterligare en del av det som traditionellt
            har varit kvinnors arbetsuppgifter får det inte professionaliseras.
            Det är någonting som var och en själv ska ta hand om.
          </note>
          <note>
            Det handlar om att uppvärdera en traditionellt kvinnlig syssla,
            som jag inte tycker behöver utföras av en kvinna. Jag har en egen
            situation som är lite unik, eftersom jag inte är hemma under veckorna.
            Men det behöver inte vara så, utan det går alldeles utmärkt att
            låta även andra städa.
          </note>
          <note>
            Det handlar om att uppvärdera och att faktiskt ge en möjlighet
            för den här sektorn att utveckla sig. Och det finns möjlighet
            för både företagare och kvinnor att anlita de här tjänsterna.
          </note>
          <note type="speaker">
            Anf. 151 EVA FLYBORG (fp):
          </note>
          <note>
            Fru talman! Dagens debatt om det motionsbetänkande som föreligger
            är i alla fall lite annorlunda än de brukar vara. De som nu är
            i opposition klagar med lite darrande stämmor på det de själva
            har skapat under de senaste 12 åren eller egentligen är det de
            senaste 80 åren, med undantag av några parenteser. Nå, som man
            bäddar får man ligga, heter det ju. Problemet är väl bara att
            den här sängen inte har blivit ordentligt bäddad på många herrans
            år.
          </note>
          <note>
            För min egen del har jämställdhetsarbetet mer sällan varit att
            delta i särskilt anordnade debatter i kammaren, men jag har deltagit
            i praktiken och i verkligheten. Låt mig ta upp en enda av mina
            jämställdhetsfrågor under åren här i riksdagen: värnplikten!
          </note>
          <note>
            Ingen har ännu lagt fram ett enda hållbart skäl till att kvinnor
            inte ska ha samma rättighet eller skyldighet som män att fullgöra
            sin värnplikt. Och varför har inte denna grundläggande strukturella
            orättvisa, enbart på grund av kön, helt enkelt tagits bort? Vad
            är det för invanda föreställningar om mäns och kvinnors plats
            i samhället, duglighet och kompetens som gör att inte varenda
            människa eller parti, för den delen som kallar sig feminist slåss
            för att ta bort denna uppenbara orättvisa? Själv har jag försökt
            att driva frågan i mer än tio år. Jag hoppas att vi så fort som
            möjligt ska komma till rätta med denna orättvisa.
          </note>
          <note>
            Fru talman! Själv ser jag i dagsläget tre saker som de mest viktiga
            att arbeta med framåt.
          </note>
          <note>
            Det första handlar om hur vi från början, ja, redan på dagis,
            bemöter barnen när det gäller deras könsidentitet. Kommer ni ihåg
            den undersökning man gjorde för ett antal år sedan på dagisen
            Tittmyran och Björntomten? Jag tror att det var i Gävle, men jag
            kan ha fel. Man trodde att man behandlade barnen lika och att
            man bedrev ett medvetet arbete med jämställdhet men fann till
            sin oerhörda förvåning, när man tittade på inspelade band av hur
            man uppförde sig, att man inte alls gjorde det. Flickor och pojkar
            behandlades helt olika beroende på kön. Kraven varierade. Målen
            var olika, och graden av förståelse och hjälp varierade med könet
            detta trots att personalen var medveten om det grundläggande problemet
            och försökte behandla alla på ett icke könsrelaterat sätt. Hur
            ser det då inte ut på andra ställen där man inte är medveten om
            det?
          </note>
          <note>
            Här, på dagis, tas viktiga steg när det gäller den självbild
            som man senare bär med sig. Och den bekräftas av att staten inte
            ålägger flickorna samma krav på att försvara landet som pojkarna
            när de blir 18 år.
          </note>
          <note>
            Det andra handlar om att komma till rätta med den sneda maktfördelningen
            i samhället, som vi också delvis har debatterat här i dag. Inte
            minst gäller det beslutsfattande miljöer. Senaste exemplet är
            det krav på kvotering i fråga om bolagsstyrelserna som med jämna
            mellanrum lanseras som svaret på frågan. Själv tror jag inte generellt
            på kvotering. Jag tror att det i det här fallet finns andra och
            bättre vägar som utgår från uppmuntran, att frågan synliggörs
            på ett annat sätt och premiering. Vi i Folkpartiet arbetar för
            närvarande på en sådan modell. Och, Kalle Larsson, vi återkommer.
          </note>
          <note>
            Den tredje saken, som jag gärna skulle vilja ta upp här i kammaren
            i dag, gäller jämställdheten i vården. Det handlar om behandling,
            rehabilitering, bedömning av yrkesskador, bemötande i vården och
            så vidare. Här finns det väldigt mycket kvar att göra. Jag ska
            inte förlänga kammarens debatt med att ta upp olika exempel, men
            det finns gott om dem, inte minst i våra medier som speglar vad
            som händer. Här finns det mycket där vi gemensamt kan arbeta för
            en bättre ordning.
          </note>
          <note>
            Fru talman! Det här var några av de saker som jag själv tycker
            är angelägna att ta upp.
          </note>
          <note>
            Jag förstår att oppositionen gärna vill ta upp det motionsbetänkande
            vi har. Jag ska gärna svara på frågor om ni har några ytterligare.
          </note>
          <note>
            Får jag bara säga något om regeringens insatser på jämställdhetsområdet
            i nutid? Den här regeringen har som bekant inte suttit särskilt
            länge. Vi har fått en debatt på temat varför vi inte gör någonting,
            varför Nyamko Sabuni som jämställdhetsminister inte har lagt fram
            några egna betänkanden. Får jag bara visa en enda sak? Vi fattade
            i dag ett beslut vid voteringen om skadestånd och bodelning. Det
            gällde civilutskottets betänkande nr 14. Det är ett bra exempel
            på att hela regeringen arbetar med alla frågor. Det är inte bara
            integrations- och jämställdhetsminister Nyamko Sabuni som har
            ansvaret att tänka jämställt. Här har vi nu i dag i kammaren fattat
            ett gemensamt beslut om att skadestånd som tilldelas till exempel
            en kvinna inte ska delas av förövaren, mannen, vid en eventuell
            bodelning. Det är bara ett exempel på att det inte går att titta
            så snävt och säga att det inte har kommit något än. Det kommer
            mera, fru talman.
          </note>
          <note>
            Det finns några andra saker, som kampen mot mäns våld mot kvinnor.
            Det kommer en handlingsplan för att bekämpa mäns våld mot kvinnor
            som tar ett samlat grepp i frågan. Det är inte som Kalle Larsson
            vill göra gällande, att allting var bra med den politik som den
            andra regeringen förde. Det tyckte han för övrigt inte ens själv
            fast han stod bakom den i många stycken. Då måste man också erkänna
            den nya regeringen rätten att komma med en annan analys och andra
            förslag. Här är ett sådant exempel på vad som ska komma.
          </note>
          <note>
            Vi satsar också 10 miljoner på en handlingsplan mot prostitution
            och människohandel för sexuella ändamål. Den bereds just nu inom
            Regeringskansliet och kommer inom kort.
          </note>
          <note>
            Arbetet med kvinnojoursverksamhet förstärks med ytterligare 20
            miljoner kronor. Det är ett efterlängtat beslut, tycker jag.
          </note>
          <note>
            Socialtjänstlagen skärps. I proposition nr 38 om socialtjänstens
            stöd till våldsutsatta kvinnor sker det en ambitionshöjning för
            att förstärka stödet till våldsutsatta kvinnor och barn som bevittnar
            våld. Socialtjänstlagen skärps så att socialnämndens skyldigheter
            att ge dessa brottsoffer stöd och hjälp framgår ännu tydligare.
            Det innebär också att man ger kommunerna förutsättningar för att
            leva upp till detta. Man tilldelar dem särskilda utvecklingsmedel
            på 109 miljoner kronor årligen under 2007 och 2008, vilket är
            mycket positivt.
          </note>
          <note>
            Satsningen på att motverka hedersrelaterat våld med 180 miljoner
            kronor som genomförts under tre år ska fortsätta. Ytterligare
            20 miljoner kronor tillförs satsningen under 2007. Under 2007
            satsas därmed sammanlagt 40 miljoner kronor på insatser för att
            stimulera inrättande av skyddat boende med mera.
          </note>
          <note>
            Nationellt kunskapscentrum kommer att fortsätta sin verksamhet
            med det som vi tog upp i dag med mer rättvisa regler vid bodelning.
            Mannen ska inte få ta del av det skadestånd som kvinnan eventuellt
            tilldöms vid en bodelning. Det beslutade vi ju i dag.
          </note>
          <note>
            Arbetet med diskrimineringsfrågorna fortsätter. Utgångspunkten
            i arbetet är att lagstiftningen ska bli tydligare och tillsynen
            mycket mer effektiv.
          </note>
          <note>
            Kvinnors företagande har vi hört lite grann om här tidigare.
            Vi satsar 100 miljoner kronor för att främja kvinnors företagande.
          </note>
          <note>
            Vi kan debattera om hushållsnära tjänster är bra eller dåligt
            för kvinnor. Jag tror att det är väldigt bra för familjen. Jag
            tror att det är väldigt bra för kvinnan i familjen. Jag tror att
            det är väldigt bra för barnen i familjen. Jag tror att det är
            oerhört bra för alla de kvinnor och män som arbetar inom denna
            sektor att man gör pensionsgrundande insatser tydligare så att
            man får ut något av arbetet från staten efteråt, att man tillerkänns
            den insatsen. Dessutom gör vi svarta tjänster vita, vilket är
            oerhört viktigt för alla inblandade i hela samhället.
          </note>
          <note>
            Jämställdhetsbonus har vi redan talat om. Jag tror att den förbättrar
            möjligheterna för män att ta ett större föräldraansvar under barnens
            första år och för män och kvinnor att dela på arbetet i hemmet.
            I kombination, skulle jag vilja säga, med vårdnadsbidraget ökar
            det familjernas egen beslutsrätt, vilket är väldigt viktigt.
          </note>
          <note>
            Man kan sammanfatta det lite med att säga att jämställdheten
            har fått ett eget departement där resurserna tiodubblas. Från
            och med den 1 januari har jämställdhetsfrågorna ett eget departement.
            Det ger ökad tydlighet och större tyngd och visar egentligen i
            konkret handling den vikt som den nya regeringen fäster vid de
            frågorna. Medlen till jämställdhetspolitiken har tiodubblats.
            400 miljoner kronor satsas på området, och arbetet med jämställdhetsintegrering
            fortsätter självklart.
          </note>
          <note>
            Fru talman! Det finns mycket mer att säga. Timmen är sen, och
            jag nöjer mig med detta. Jag yrkar bifall till förslaget i betänkandet.
          </note>
          <note type="speaker">
            Anf. 152 KALLE LARSSON (v) replik:
          </note>
          <note>
            Fru talman! Eva Flyborg frågade: Varför driver inte de partier
            som kallar sig feministiska frågan om att män och kvinnor ska
            göra värnplikt? Svaret från Vänsterpartiets sida är: Det är det
            vi gör.
          </note>
          <note>
            Min fråga till Eva Flyborg är: När kommer ett sådant förslag
            från er regering?
          </note>
          <note type="speaker">
            Anf. 153 EVA FLYBORG (fp) replik:
          </note>
          <note>
            Fru talman! Tack, Kalle Larsson. Jag tittade speciellt på Kalle
            Larssons vackra ögon när jag sade just detta. För jag vet att
            Folkpartiet och Vänsterpartiet har varit förenade i den här kampen
            i ganska många är i riksdagen. Så där har Kalle Larsson helt rätt,
            och det är mycket bra, tycker jag.
          </note>
          <note>
            När kommer vi att lägga fram ett sådant förslag? Det kan jag
            inte avgöra naturligtvis. Men så fort som möjligt, tycker jag.
            Det skulle vara alldeles utmärkt. Jag ska jobba för den saken.
          </note>
          <note type="speaker">
            Anf. 154 DÉSIRÉE PETHRUS ENGSTRÖM (kd):
          </note>
          <note>
            Fru talman! Det är tufft att man kommer sist i alla debatter
            när man är ett litet parti. Men det betyder inte att man för det
            har mindre att säga.
          </note>
          <note>
            Fru talman! I det här betänkandet behandlas alla motioner som
            handlar om jämställdhet knutet till arbetslivet på något sätt.
            Kvinnors ställning på arbetsmarknaden har stärkts under en lång
            rad av år. Andelen kvinnor på den svenska arbetsmarknaden är stor
            i en internationell kontext. Kvinnor har en självklar roll på
            arbetsmarknaden, och kvinnor har i dag tillträde till flertalet
            sektorer.
          </note>
          <note>
            Det innebär dock inte att kvinnor är anställda i alla sektorer
            i lika stor omfattning. Fortfarande är kvinnors andel stor inom
            offentlig sektor. Framför allt inom vårdyrken har vi en majoritet
            kvinnor. Det beror förstås på att kvinnor fortfarande har det
            stora vård- och omsorgsansvaret i hemmet, i anhörigvården med
            mera. I samband med att kvinnor kom ut på arbetsmarknaden utökades
            den offentliga sektorn. Många kvinnor fick då arbeta i den sektorn.
          </note>
          <note>
            Jag tycker inte att det är ett problem i sig att kvinnor jobbar
            inom vård och omsorg. Men det är ett problem om det innebär att
            vi inte tar till vara kvinnors fulla potential och möjligheter
            även inom andra sektorer. Jag tror att det är bra med blandade
            arbetsgrupper. Därför är det bra att vi kan få fler män till vård
            och omsorg och fler kvinnor till mer tekniska yrken.
          </note>
          <note>
            Sverige har kommit långt vad gäller jämställdhet, och vi har
            en lagstiftning som till stora delar är mycket bra. Men ibland
            har till och med EU fått trycka på vad gäller jämställdheten på
            arbetsplatsen. Frågan om lönekartläggning och arbetsvärdering
            har drivits på från EU, och Sverige har då fått anpassa sig till
            EU-direktivet på området.
          </note>
          <note>
            Det kan tyckas märkligt att vi behövt EU som påtryckare samtidigt
            som vi har haft en socialdemokratisk regering som ansett sig sätta
            jämställdheten högt. Faktum är att det var under en borgerlig
            regering som JämO kom, som pappamånaden kom, och så vidare. Även
            nu med vår alliansregering har det aviserats flera satsningar
            på jämställdhetsområdet.
          </note>
          <note>
            Det är fortfarande så att kvinnor har lägre löner än män. De
            är 16 procent lägre generellt, men om man går in på branscher,
            likvärdig ålder, utbildning och arbetstid kvarstår ca 5 procent.
            Det är alltså när det gäller den delen som man skulle kunna säga
            att kvinnor lönediskrimineras bara för att de är kvinnor. Det
            är naturligtvis inte acceptabelt. Vi måste därför se till att
            tillsynen vad avser lönekartläggning fortgår framöver. Vi kan
            inte slå oss till ro på det området.
          </note>
          <note>
            Det finns många lagar och regler som ställer krav på arbetsgivarna,
            men de uppfyller inte alltid lagens krav. JämO:s undersökningar
            har påvisat just detta faktum. Vi behöver se till att lagstiftningen
            inte heller är så krånglig så att man inte kan uppfylla lagen.
            Lagen ska ge en klar vägledning om vad som ska åtgärdas. Om man
            har suttit och arbetat med jämställdhetsplaner, mångfaldsplaner
            och så vidare på arbetsplatsen vet man att det här inte är gjort
            i en handvändning. Arbetsgivarna, tror jag, behöver mer stöd och
            utbildning vid sidan av det regelverk som ska vara begripligt
            för var och en.
          </note>
          <note>
            Fru talman! De mål som vi utgår från på jämställdhetsområdet
            är de som tidigare fastslagits här i kammaren, nämligen
          </note>
          <note>
            Att öka kvinnors ekonomiska självständighet innebär att vi arbetar
            för att kvinnor får arbete och egen försörjning, men vi vill också
            öka det kvinnliga entreprenörskapet och företagandet. Vi vill
            att kvinnor inte bara ska ha lön utan också ska kunna ha kapital
            och därmed ökad makt. Om vi någonsin ska förändra den manliga
            struktur som råder inom näringslivet kan vi inte ha kvar större
            delen av den kvinnliga arbetskraften inom offentlig sektor. Om
            vi bryter upp monopolen inom vård och omsorg kan kvinnor få ökad
            makt och skapa sig erfarenheter som krävs för att förändra näringslivet.
          </note>
          <note>
            För att få en jämnare fördelning av det obetalda hem- och omsorgsarbetet
            behöver vi få fler män att ta sitt föräldraskap på allvar. Alliansen
            har kvar pappamånaderna som en piska. Det är synd att det ska
            behövas. Men det är bra att de finns kvar. Regeringen har också
            aviserat en jämställdhetsbonus för att få fler män att ta ut föräldraledighet.
            Det är bra att vi hittar olika möjligheter att öka mäns uttag
            av föräldraförsäkringen. Men jag tror att vi framför allt behöver
            diskutera både de könsroller som vi har i samhället i dag och
            mansrollen.
          </note>
          <note>
            När det gäller mäns våld mot kvinnor har vi kommit en bra bit
            på väg vad gäller lagstiftning, men mäns våld mot kvinnor har
            dessvärre ändå inte minskat i omfattning. Vi behöver skärpa lagstiftningen
            för att ytterligare markera mot det våld som kränker kvinnor i
            Sverige varje dag. Våld förekommer även mot män, som det sades
            tidigare i debatten, men det är inte ett våld som sker i nära
            relationer utan det sker oftast på krogen vid enstaka tillfällen.
            Det våld som kvinnor utsätts för av män som de delar vardag och
            ofta har barn med är kränkande och måste stoppas. Att inte kunna
            känna trygghet i en nära relation är inte acceptabelt. De kvinnor
            som ändå lämnar mannen behöver stöd och hjälp vid sidan av det
            akuta omhändertagande som de har rätt till när de har utsatts
            för våld.
          </note>
          <note>
            Regeringen har nu satt ned foten. I en proposition föreslås att
            man i lagen gällande kvinnojourer säger skall tillhandahållas
            i stället för bör tillhandahållas. Detta röstade tyvärr Socialdemokraterna,
            Vänsterpartiet och Miljöpartiet nej till den förra mandatperioden.
            Det är bra med en skärpning, men det är också viktigt med mer
            resurser till kommunerna, och det tillför vi, för att se till
            att man kan utöka det skyddade boendet för de kvinnor som så behöver.
          </note>
          <note>
            De män som slår behöver också behandling. Syftet är att de ska
            förändra sitt beteende. De verksamheter som finns i bland annat
            Oslo men också i Sverige behöver uppmuntras. Regeringen är också
            positiv till att denna vårdform utökas.
          </note>
          <note>
            Detta får dock inte inskränka de resurser som kvinnor behöver
            för att vi ska få ett mer jämställt samhälle. Under förra året
            fattade riksdagen ett beslut om mer resurser till kvinnors organisering
            en resursökning från ca 3 till ca 30 miljoner som nu finns att
            fördela. Det är små summor, men det är ändå bättre än tidigare.
          </note>
          <note>
            Nu kommer snart en utredning som behandlar stödet till de politiska
            kvinnoorganisationerna. Jag hoppas att vi får se en ökning för
            kvinnor som vill organisera sig och öka sitt politiska engagemang.
            Kvinnor vill ofta inte organisera sig, eftersom det är manliga
            strukturer som styr och de dessutom inte har några resurser. Därför
            behövs fler kvinnor i politiken så att både kvinnor och män kan
            delta i det demokratiska arbetet på lika villkor. Då går vi mot
            mål 1 om jämn fördelning av makt och inflytande.
          </note>
          <note>
            Fru talman! Avslutningsvis vill jag påpeka vikten av ökad kunskap
            på jämställdhetsområdet. Man behöver ofta utbildning på jämställdhetsområdet
            för att se de strukturer som förhindrar ökad jämställdhet. Den
            nya regeringen har avsatt 400 miljoner till olika jämställdhetssatsningar,
            och det är bra. Det finns många områden att satsa på trots att
            vi kallar oss världens mest jämställda land.
          </note>
          <note>
            Jag yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 mars
          </note>
          <note>
            Monica Green
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 april.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 mars
          </note>
          <note>
            Ylva Johansson
          </note>
          <note>
            Jasenko Omanovic
          </note>
          <note>
            Birgitta Sellén
          </note>
          <note>
            Stefan Wikén
          </note>
          <note>
            Luciano Astudillo
          </note>
          <note>
            Luciano Astudillo
          </note>
          <note>
            Karin Svensson Smith
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Ewa Björling
          </note>
          <note>
            Sinikka Bohlin
          </note>
          <note>
            Sinikka Bohlin
          </note>
          <note>
            Peter Hultqvist
          </note>
          <note>
            Eva Johnsson
          </note>
          <note>
            Elina Linna
          </note>
          <note>
            Fredrik Olovsson
          </note>
          <note>
            Monica Green
          </note>
          <note>
            Karin Svensson Smith
          </note>
          <note>
            Maria Lundqvist-Brömster
          </note>
          <note>
            Maria Lundqvist-Brömster
          </note>
          <note>
            Nikos Papadopoulos
          </note>
          <note>
            Ameer Sachet
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Sylvia Lindgren
          </note>
          <note>
            Leif Pettersson
          </note>
          <note>
            Eva Flyborg
          </note>
          <note>
            Eva Flyborg
          </note>
          <note>
            Leif Pettersson
          </note>
          <note>
            Lars Gustafsson
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 april.
          </note>
          <note>
            17 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 29 mars
          </note>
          <note>
            Egon Frid
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 10 april.
          </note>
          <note>
            18 § Kammaren åtskildes kl. 19.04.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
