<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--37</head>
          <docDate when="2006-12-11">2006-12-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:37
          </note>
          <note>
            Måndagen den 11 december
          </note>
          <note>
            Kl. 10:00 - 19:40
          </note>
          <note>
            1 § Justering av protokoll
          </note>
          <note>
            Justerades protokollen för den 4 och 5 december.
          </note>
          <note>
            2 § Avsägelse
          </note>
          <note>
            Talmannen meddelade att direktör Odd Eiken anhållit om entledigande
            från uppdraget som suppleant i riksbanksfullmäktige från och med
            den 15 december.
          </note>
          <note>
            Kammaren biföll denna anhållan.
          </note>
          <note>
            3 § Meddelande om val
          </note>
          <note>
            Talmannen meddelade att val av Nämnden för lön till riksrevisorerna
            och Statsrådsarvodesnämnden skulle äga rum tisdagen den 12 december
            .
          </note>
          <note>
            4 § Anmälan om val av ordförande och vice ordförande i Europarådets
            svenska delegation
          </note>
          <note>
            Talmannen anmälde att Göran Lindblad (m) utsetts till ordförande
            och Björn von Sydow (s) till vice ordförande i Europarådets svenska
            delegation från och med den 6 december.
          </note>
          <note>
            5 § Meddelande om ändring i kammarens sammanträdesplan
          </note>
          <note>
            Talmannen meddelade att tisdagen den 12 december skulle arbetsplenum
            äga rum efter interpellationsdebatterna.
          </note>
          <note>
            Meddelandet hade delats ut till kammarens ledamöter.
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:124
          </note>
          <note>
            Interpellation 2006/07:124 Arvidsjaur
          </note>
          <note>
            Interpellationen kommer att besvaras fredagen den 22 december
            2006.
          </note>
          <note>
            Skälet till dröjsmålet är att statsrådet befinner sig på tjänsteresor
            under de svarstillfällen som finns före den 22 december 2006.
          </note>
          <note>
            Helena Lindberg
          </note>
          <note>
            Interpellation 2006/07:127
          </note>
          <note>
            Interpellation 2006/07:127 Hästnäringen
          </note>
          <note>
            Interpellationen kommer att besvaras tisdagen den 16 januari
            2007.
          </note>
          <note>
            Skälet till dröjsmålet är tjänsteresa.
          </note>
          <note>
            Mats Wiberg
          </note>
          <note>
            Interpellation 2006/07:131
          </note>
          <note>
            Interpellation 2006/07:131 Klusterbomber
          </note>
          <note>
            Interpellationen kommer att besvaras fredagen den 22 december
            2006.
          </note>
          <note>
            Skälet till dröjsmålet är att statsrådet befinner sig på tjänsteresor
            under de svarstillfällen som finns före den 22 december 2006.
          </note>
          <note>
            Helena Lindberg
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Försvar samt beredskap mot sårbarhet budgetåret 2007
          </note>
          <note>
            Föredrogs
          </note>
          <note type="speaker">
            Anf. 1 ISABELLA JERNBECK (m):
          </note>
          <note>
            Herr talman! I dag ska kammaren behandla försvarsutskottets betänkande
            Försvar samt beredskap mot sårbarhet budgetåret 2007 . Inom utgiftsområde
            6 föreslås ett anslag om 44,2 miljarder. Dessa delas upp enligt
            följande: till området Totalförsvar 40,2 miljarder, till området
            Skydd och beredskap mot olyckor och svåra påfrestningar 3,6 miljarder
            samt till kärnteknisk säkerhet och strålningsskydd 0,3 miljarder.
          </note>
          <note>
            Det största utgiftsområdet, Totalförsvar, består i sin tur av
            verksamhetsområdena Det militära försvaret och Det civila försvaret.
            I Det militära försvaret ingår anslag till verksamheter som bedrivs
            av Försvarsmakten, Försvarets materielverk, Totalförsvarets forskningsinstitut,
            Försvarshögskolan, Pliktverket samt Försvarets radioanstalt. Till
            Det civila försvaret hör verksamheter som krisberedskap som byggs
            upp för fredstida kriser.
          </note>
          <note>
            Riksdagen har tidigare beslutat om mål för området Totalförsvar.
            Målet är att bidra till att hantera och förebygga kriser i vår
            omvärld, hävda vår territoriella integritet, försvara Sverige
            mot väpnat angrepp samt värna civilbefolkningen och säkerställa
            de viktigaste samhällsfunktionerna vid väpnat angrepp eller krig
            i vår omvärld. Utifrån de ställda målen blir det naturligt att
            de internationella insatserna utgör en viktig del av svensk säkerhets-
            och utrikespolitik, liksom försvaret av vår egen självständighet
            med försvar av landets gränser.
          </note>
          <note>
            I anslaget till Försvarsmakten ökas tilldelningen till fredsfrämjande
            trupper. Det finns ett stort behov av internationell kris- och
            konflikthantering där Sverige har gott rykte och efterfrågas.
            Men insatserna till internationella trupper är också viktiga för
            uppbyggnaden och utvecklingen av vår nationella försvarsförmåga.
            Regeringen föreslår en ökning av anslaget med 600 miljoner kronor,
            vilket ger ett totalt anslag om 2,1 miljarder. Socialdemokraterna
            har här en avvikande mening och vill anslå 400 miljoner mindre
            än regeringen.
          </note>
          <note>
            Det är ett enigt utskott som ställer sig bakom det fortsatta
            arbetet att utveckla styrformerna med en tydligare anslagsstruktur
            med flera anslag för att göra det lättare att ta ställning till
            hur medel inom det militära försvaret ska användas. En början
            är uppdelningen av materielanslaget i två anslag.
          </note>
          <note>
            Till hela budgeten finns från Vänsterpartiet yrkanden om en minskning
            av anslaget med 3,9 miljarder och från Miljöpartiet med 900 miljoner.
            I betänkandet finns också 31 motionsyrkanden, 14 reservationer
            1 från Socialdemokraterna och 13 från Miljöpartiet med bifall
            av Vänsterpartiet på 3 av dessa och 2 särskilda yttranden.
          </note>
          <note>
            I och med det överlämnar jag ärendet till dagens debattörer.
          </note>
          <note type="speaker">
            Anf. 2 ULRICA MESSING (s):
          </note>
          <note>
            Herr talman! Först av allt vill jag hälsa försvarsministern välkommen
            till budgetdebatten.
          </note>
          <note>
            Sverige är militärt alliansfritt, och grunden till att vi har
            ett försvar är fortfarande att vi ska kunna försvara Sverige här
            hemma. I dag ser vi inget militärt hot direkt mot Sverige från
            en annan stat, men framtiden kan ingen av oss sia om. Därför måste
            vi behålla och utveckla en grundläggande försvarsförmåga. För
            att det ska fungera måste vi också avsätta resurser till forskning
            och till teknikutveckling här hemma. Men de förmågor som vi skapar
            för försvaret av Sverige ska också vara användbara internationellt.
            I dag stärker vi Sveriges säkerhet bäst genom att verka internationellt,
            och därför är det också de internationella insatserna som utgör
            de prioriterade operativa uppgifterna. Vi vill göra vårt land
            rustat för att kunna bidra i internationella insatser för fred
            och för säkerhet.
          </note>
          <note>
            I den budget som debatteras i dag ser vi att omvandlingen av
            det svenska försvaret ska fortsätta. Vi vill se ett effektivare
            insatsförsvar med förmåga att verka både i Sverige och utomlands,
            över hela skalan från förebyggande åtgärder till fredsframtvingande
            insatser. Vi vill också ge EU ökad kapacitet för internationell
            krishantering i enlighet med FN-stadgan.
          </note>
          <note>
            Den borgerliga regeringens första budget på det försvarspolitiska
            området är i mycket identisk med det budgetalternativ som den
            socialdemokratiska regeringen hade påbörjat före den borgerliga
            regeringens maktövertagande. Därför kan jag alltså börja med att
            konstatera att den borgerliga regeringen ställer sig bakom mycket
            av den förda socialdemokratiska försvarspolitiken, trots att borgarna
            valde att bryta samarbetet om svensk försvarspolitik i samband
            med försvarsbeslutet 2004. Med facit i hand kan vi ändå konstatera
            att samsyn i stort sett trots allt råder inom försvarspolitiken,
            och jag välkomnar det.
          </note>
          <note>
            På några punkter skiljer sig ändå vår politik. I förhållande
            till 2004 års försvarsbeslut ökar den borgerliga regeringen anslagen
            till internationella fredsfrämjande insatser med 400 miljoner
            kronor för 2007. Dessa 400 miljoner i den totala budgeten det
            vill säga ungefär 1 % ökning välkomnas säkert av Försvarsmakten,
            men det är väl ändå ingen som tror att det räcker till så mycket
            snabbare omställningsarbete, ytterligare beredskapssättningar
            eller flera internationella insatser.
          </note>
          <note>
            Under de senaste åren har vi socialdemokrater fört över resurser
            från försvarsbudgeten till polisen, till kriminalvården och till
            övriga rättsväsendet för att också stärka Sveriges inre säkerhet.
            Det har varit en medveten politik. Hotbilden mot Sverige har förändrats,
            och många av dagens hot mot vårt samhälle kan inte mötas med militära
            insatser. Att leva i en säker värld handlar också om att uppleva
            trygghet här hemma. Den förändrade hotbilden måste också avspeglas
            i fördelningen av resurser. Nu har regeringen slagit in på den
            motsatta vägen och överför resurser från den inre säkerheten till
            den yttre, och det menar vi socialdemokrater är fel väg att gå.
          </note>
          <note>
            En annan del i den borgerliga regeringens försvarsbudget som
            vi socialdemokrater reagerar på är fastlåsningen vid 2 000 soldater
            i utlandstjänst. Sedan 2004 års försvarsbeslut har ambitionen
            varit att Försvarsmakten ska kunna delta i två insatser av bataljonsstorlek
            och med mindre förbandsenheter i tre insatser. Det är omkring
            2 000 soldater, så ambitionen är densamma. Men att låsa fast sig
            vid en exakt siffra är fel. Det måste alltid vara kvaliteten och
            inte den exakta kvantiteten som ska vara styrande för det svenska
            internationella deltagandet. Svenskt deltagande i internationella
            insatser är en viktig del både i svensk utrikespolitik och i säkerhetspolitiken
            här hemma.
          </note>
          <note>
            Herr talman! Med anledning av regeringens förslag till budget
            för år 2007 har vi socialdemokrater lämnat en gemensam motion
            som behandlas i finansutskottet. Utöver den vill jag yrka bifall
            till reservation 13 i detta betänkande, därför att det finns all
            anledning att ta arbetet för ökad beredskap och ökad säkerhet
            här hemma på stort allvar. Erfarenheterna av översvämningar, stormar,
            kraftiga snöväder, långa elavbrott och mycket annat visar ett
            ständigt behov av att det offentliga Sverige måste kunna samarbeta
            och samverka till gagn för oss alla.
          </note>
          <note>
            Gränser mellan allvarliga olyckor och extraordinära händelser
            har blivit alltmer diffus. Vi socialdemokrater vill ta ett helhetsgrepp
            om beredskapsfrågorna också här hemma. Vi vill se en delvis ny
            politik när det gäller förebyggande säkerhetsarbete i Sverige.
          </note>
          <note>
            I det säkerhetsarbetet är inte bara de statliga myndigheterna
            en viktig del utan också det civila samhället och alla våra frivilligorganisationer.
            Sverige är på många sätt unikt då det gäller svenska kvinnors
            och mäns vilja att inte bara göra något extra för sin egen skull
            utan också vara beredda att göra något för andra och arbeta ideellt
            så att också andra får glädje av det. Också det gör vårt land
            tryggare och mindre sårbart.
          </note>
          <note>
            Det visar också på ett konkret sätt det behov av samarbete och
            samverkan som finns mellan försvaret och det civila samhället,
            inte bara då det gäller insatser från enskilda kvinnor och män
            utan också då det gäller synergieffekter av forskning och utveckling
            inom försvaret. Den forskning som oftast startat inom försvarsindustrin
            har också lett till imponerande framgångar inom svensk fordonsindustri
            och telekomnäring, för att ta några exempel.
          </note>
          <note>
            För ett litet land, med nio miljoner invånare, är det naturligtvis
            viktigt att man har de synergieffekterna. Det finns därför all
            anledning att känna oro inför den forsknings- och arbetsmarknadspolitik
            som den nuvarande regeringen vill föra. Skulle den bli verklighet
            missas den samverkan som burit så många framgångar med sig. Vi
            motsätter oss en sådan utveckling.
          </note>
          <note>
            I detta anförande instämde Peter Jeppsson och Peter Jonsson (båda
            s).
          </note>
          <note type="speaker">
            Anf. 3 GUNILLA WAHLÉN (v):
          </note>
          <note>
            Herr talman, ledamöter, försvarsministern och åhörare! Vänsterpartiet
            presenterar i sin budgetmotion en helt annan inriktning för den
            ekonomiska politiken än vad riksdagsmajoriteten fattat övergripande
            beslut om. Vårt budgetalternativ avvisar regeringens politik som
            bygger på skattesänkningar som tillfaller de mest gynnade, på
            folkflertalets bekostnad. Vi avvisar de kraftiga försämringar
            som regeringen föreslår, särskilt på arbetsmarknadspolitikens
            område. Vänsterpartiet presenterar en omfattande reformbudget
            för jobb, rättvisa, miljöomställning och jämställdhet. Detta gäller
            alla områden, även det område som vi nu debatterar, försvar och
            beredskap mot sårbarhet.
          </note>
          <note>
            Krig och konflikter inom och mellan länder har krävt mer än 5
            miljoner människors liv under det senaste årtiondet.
          </note>
          <note>
            Sverige har anslutit sig till FN:s millenniemål om en halvering
            av världens fattigdom till 2015. Att bekämpa fattigdom och orättvisor
            via humanitärt bistånd, insatser för att säkra rent vatten, hälsovård,
            utbildning och samarbete i demokrati- och rättssäkerhetsfrågor
            är långt viktigare redskap för att förebygga konflikter och krig
            än att öka vapentillverkning och militära insatser via internationell
            handel och militärt samarbete.
          </note>
          <note>
            Sveriges vapenexport bidrar kraftigt till upprustningen. Sverige
            är världens åttonde vapenexportör åttonde i världen! De militära
            utgifterna i världen är astronomiska. Enligt Världsbanken räcker
            en tiondel av dessa resurser varje år till att göra millenniemålen
            uppnåeliga.
          </note>
          <note>
            Det förutsätter att de rika ländernas bistånd fördubblas eller
            att flera följer Muhammad Yunus och Grameen Banks exempel. De
            fick årets Fredspris, som delades ut i Oslo i går. Fredspriset
            gick till byabanker i Bangladesh som ger mikrolån till kvinnor
            så att de kan skapa en egen framtid, starta egna företag med ytterst
            små medel. Dessa lån har hjälpt miljontals kvinnor och barn ur
            förnedring och fattigdom. Kvinnorna får makt över sina egna liv
            och kan ta ansvar för sina barns framtid.
          </note>
          <note>
            Vänsterpartiet kräver i likhet med en rad organisationer som
            Diakonia, Svenska Freds, Svenska Amnesty, Svenska Röda Korset,
            Kristna Fredsrörelsen med flera att all vapenexport till krigförande
            och människorättskränkande länder ska upphöra. Vapenexporten borde
            överensstämma med utvecklingspolitiken Sverige ska inte ge bistånd
            med ena handen och sälja vapen med den andra.
          </note>
          <note>
            Sverige ska vara alliansfritt. Här är vi överens. Sverige ska
            inte vara medlem i Nato, inte nu och inte i framtiden. Det är
            med djupaste oro som vi ser hur Sverige och det svenska försvaret
            på flera områden knyter sig närmare Nato, EU, och USA liksom andra
            länder inom det militärstrategiska området och med vapenexporten.
            Sveriges handel och militära samarbete med diktaturer och krigförande
            länder måste upphöra.
          </note>
          <note>
            Vi ska inte tumma på vapenembargot mot Kina. Vi måste avbryta
            u-båtssamarbetet med USA.
          </note>
          <note>
            Nato gör varken Sverige eller världen säkrare. USA har förutom
            sina egna kärnvapen placerat ut 480 taktiska kärnvapen i sex europeiska
            Natoländer. Kärnvapenupprustningen i världen är ett faktum. Vad
            gör Sverige och den svenska regeringen för att förmå och kräva
            att Europas kärnvapenbärande länder nedrustar och avvecklar kärnvapen
            inom EU?
          </note>
          <note>
            Herr talman! Vi anser att den globala vapenhandeln är ett stort
            säkerhetsproblem. Det måste vara strikt militära behov som vägs
            in inför en anskaffning av materiel, inte industripolitiska konsekvenser
            och exportmöjligheter med hjälp av generösa avtal, kraftfull marknadsföring
            och exportstöd.
          </note>
          <note>
            Regeringen föreslår att resurserna till internationella insatser
            ska öka. Det förslaget avvisar Vänsterpartiet. Regeringens förslag
            innebär en ökning med 600 miljoner, varav 200 miljoner är överföring
            från annat anslag. Vänsterpartiet motsätter sig ökningen med 400
            miljoner, som satsningen innebär.
          </note>
          <note>
            Vi föreslår dessutom besparingar när det gäller materielbeställningar.
          </note>
          <note>
            Herr talman! Försvarsmakten behöver kvinnorna och kvinnornas
            kompetens. Vänsterpartiet föreslår därför i vårt budgetalternativ
            en omfördelning på 50 miljoner kronor till den pågående jämställdhetsintegreringen.
            Dessa resurser blir ett viktigt tillskott för utbildning och för
            en snabbare omställning inom Försvarsmakten till en jämställd
            organisation.
          </note>
          <note>
            Försvarsmakten måste bli mer jämställd och en arbetsplats som
            inte trakasserar någon på grund av kön, etniskt ursprung eller
            sexuell läggning. Samma krav ska naturligtvis gälla all verksamhet
            inom det civila området, inom polisväsende, rättsväsende, utbildning
            och vård. För att på allvar göra Försvarsmakten jämställd är en
            viktig åtgärd att utöka totalförsvarsplikten till att gälla även
            kvinnor.
          </note>
          <note>
            Vänsterpartiet är motståndare till upprättandet av den nordiska
            snabbinsatsstyrkan, eftersom det utgör ett led i EU:s militarisering.
            Men , förutsatt att dagens långtgående planering av den nordiska
            snabbinsatsstyrkan fortsätter är vi angelägna om att Sverige som
            ledande nation i utvecklandet av EU:s snabbinsatsstyrka tar ansvar
            för att implementera resolution 1325 på ett tidigt stadium. Alla
            svenska insatser måste alltid föregås av ett beslut från FN.
          </note>
          <note>
            Sverige har undertecknat resolution 1325 från FN:s säkerhetsråd
            om att öka kvinnors deltagande i allt arbete med att förebygga,
            hantera och lösa väpnade konflikter. I anslutning till sexårsdagen
            av resolution 1325 höll säkerhetsrådet en debatt på temat kvinnor,
            fred och säkerhet. Sveriges representant Anders Lidén beskrev
            i sitt tal de reella åtgärder och åtaganden som gjorts från svensk
            sida, bland annat den svenska nationella handlingsplanen för implementeringen
            av resolution 1325. Sverige har även lagt fram ett förslag i FN
            om tillsättandet av civila observatörer i konfliktområden avsett
            att indirekt leda till en ökning av deltagandet av kvinnor i fredsbevarande
            operationer.
          </note>
          <note>
            Detta är bra exempel på hur vårt försvar ska öka kvaliteten och
            satsa mer resurser på konfliktförebyggande och fredsbevarande
            insatser. Sverige borde vara världsledande i sådant arbete. I
            stället för att vi ökar våra insatser i militära operationer i
            andra länder behöver vi skapa nya ekonomiska resurser för att
            stödja och underlätta för alla miljontals människor som befinner
            sig på flykt från sina länder och som befinner sig i flyktingläger
            under hemska förhållanden. Världen har sagt att Rwanda inte får
            inträffa igen, men förmågan att stödja människor som flyr undan
            våldtäkter och dödsskjutningar i Darfur är avskräckande.
          </note>
          <note>
            Herr talman! Vår forskning och vår spetsteknologi bör inriktas
            på att förstärka områden inom medicin, bioteknik, vatten- och
            matförsörjning, skydd mot värme och kyla, miljöteknik, energi
            och telekommunikationer i katastrofområden. Sverige borde vara
            världsledande inom freds- och konfliktforskning. Vi behöver ställa
            om delar av vår försvars- och säkerhetspolitik.
          </note>
          <note>
            Svensk försvars- och säkerhetspolitik måste få mer öppenhet och
            större folklig förankring. Ett bidrag till detta är flera värnpliktiga
            och behållande av hemvärn och frivilligorganisationer. Försvaret
            måste bli mer kostnadseffektivt, och resurser bör omfördelas till
            civil katastrofberedskap och förstärkning av institutioner, till
            exempel Räddningsverket, Krisberedskapsmyndigheten, räddningstjänst,
            för att stärka vårt skydd och vår beredskap mot svåra olyckor.
          </note>
          <note>
            Herr talman! Vänsterpartiets anslagsförslag inom utgiftsområde
            6 uppgår till en lägre summa än den som regeringen föreslår. Formellt
            kan det alltså tas upp till behandling. Vårt budgetalternativ
            ska ses som en helhet, och därför deltar vi inte i detta beslut
            utan lämnar ett särskilt yttrande till betänkandet. Jag står givetvis
            bakom våra reservationer, och jag yrkar bifall till reservation
            10.
          </note>
          <note type="speaker">
            Anf. 4 PETER RÅDBERG (mp):
          </note>
          <note>
            Herr talman! Vi har i dag fem riksdagspartier som är i stort
            sett överens om svensk försvarspolitik. Endast Miljöpartiet har
            tagit fram ett oppositionsförslag. Man skulle kunna tro att vi
            är stolta över detta, men personligen är jag rätt bekymrad över
            en opposition som är så passiv som den är.
          </note>
          <note>
            På den ena sidan finns Socialdemokraterna och Vänsterpartiet.
            De har inte kraft att lägga fram egna partimotioner om försvaret.
            Det finns endast några särskilda yttranden och några enstaka motioner
            från socialdemokratiska riksdagsledamöter och någon från Vänsterpartiet.
          </note>
          <note>
            För mig som är ny i riksdagen är det obegripligt att det största
            oppositionspartiet kan vara så passivt inför en sådan proposition.
            Kan det bero på att propositionen i och för sig, som Ulrica Messing
            nyss sade, till 99 % är en fortsättning på den politik som Socialdemokraterna
            lade fram tidigare? Eller är det något annat?
          </note>
          <note>
            På den andra sidan har vi en regering som lägger fram en proposition
            där det finns en del att önska. Jag ska strax återkomma till detta.
          </note>
          <note>
            Vårt militära försvar ska i samverkan med civila myndigheter
            bevaka Sveriges gränser samt ha incidentberedskap och förmåga
            att anpassa sig till omvärldsförändringar. Vi ska ha ett försvar
            anpassat i första hand efter FN:s behov där vi ska möjliggöra
            humanitär hjälp samt skydda människor mot våld och övergrepp.
            Dessa behov kommer tyvärr inte att minska utan snarare tvärtom
            att öka. Beviset för det påståendet ser vi runtom i världen varje
            dag. Med anledning av det är det obegripligt att Socialdemokraterna
            och Vänsterpartiet inte accepterar regeringens förslag just för
            ökade resurser för fredsbefrämjande insatser.
          </note>
          <note>
            Socialdemokraternas särskilda yttrande ger två bilder. Å ena
            sidan säger Socialdemokraterna att behovet av internationella
            insatser och fred och säkerhet ökar. Ni håller med om det. Å andra
            sidan målar Socialdemokraterna upp en bild som inte utesluter
            ett väpnat angrepp mot Sverige. Det finns en mening om det. Jag
            är förvånad över just den meningen. Satsar ni hellre på den inre
            säkerheten i stället för att lägga resurser på den yttre? Det
            är det som stärker svensk trygghet.
          </note>
          <note>
            Vi är överens med regeringen om att vi ska satsa just på de internationella
            insatserna, men vi är inte överens om hur vi ska finansiera dessa.
            Regeringen föreslår att pengarna tillförs den internationella
            verksamheten. Vi menar att pengarna ska tas inom ram.
          </note>
          <note>
            Miljöpartiets viljeinriktning är klar. Vi vill fortsätta att
            spara på det militära försvaret, inte genom att osthyvla fram
            besparingar utan genom att göra ordentliga besparingar på materielanslaget.
            Vi vill på allvar prioritera just de internationella verksamheterna.
            Därför har vi också lagt fram ett sparförslag på 500 miljoner
            på materiel och anläggningar jämfört med regeringens förslag och
            ytterligare 400 på det anslag som numera heter 6:1. Sammanlagt
            blir det en besparing på 900 miljoner kronor.
          </note>
          <note>
            Miljöpartiet ser, precis som Vänsterpartiet nyss sade, med stor
            oro på att Sverige tillåter export av krigsmateriel till länder
            i krig där grova kränkningar av mänskliga rättigheter förekommer.
            Sverige har fördubblat vapenexporten sedan 2003. Fördubblingen
            av svensk vapenexport har skett under den tid som Irakkriget har
            pågått. Det är ett krig som den förra regeringen, med Göran Persson
            i spetsen, sade var ett brott mot folkrätten och ett agerande
            mot FN-stadgarna. Trots dessa hårda ord från Göran Persson har
            exporten av svensk krigsmateriel fortsatt. Under 2005 sålde Sverige
            krigsmateriel för 8,6 miljarder kronor till 55 länder. Det är
            den högsta siffran i modern tid. Sverige ligger i dag på plats
            11 av de 15 länder som står för 95 % av vapenexporten i världen.
            Räknar vi per capita, per person, leder vi. Vi är den största
            exportören av vapen räknat per person.
          </note>
          <note>
            Miljöpartiet kräver ett omedelbart stopp för exporten av krigsmateriel
            till bland annat USA, Storbritannien och andra krigförande länder.
            I stället för att minska exporten av krigsmateriel lägger regeringen
            fram ett förslag som troligtvis kommer att öka exporten ännu mer.
            Regeringen skriver i propositionen att regeringen tidigt vill
            väga in exportmöjligheter som en faktor i materielförsörjningen.
            Exportmöjligheterna bör också beaktas och lyftas fram vid deltagande
            i internationella fora, exempelvis inom ramen för EU:s försvarsbyrå
            (EDA).
          </note>
          <note>
            Herr talman! Miljöpartiet avvisar detta med kraft. Det måste
            vara strikt militära behov som vägs in inför en anskaffning av
            materiel, inte inrikespolitiska eller regionalpolitiska syften.
            Jag förväntar mig att den nya regeringen skyndsamt lämnar en proposition
            om vapenexport som är anpassad till de nya utmaningar vi står
            inför i dag. Vi anser också att frågan om internationell övningsverksamhet
            måste omfattas av strategin så att ett samlat grepp kan tas om
            verksamheten. Jag tänker till exempel på vilka övningar som ska
            prioriteras. Finns det några speciella kriterier för vilka länder
            Sverige ska kunna öva tillsammans med eller inte? Detta måste
            ingå så att det blir tydligt.
          </note>
          <note>
            När det gäller insatsorganisationen avvisar Miljöpartiet regeringens
            förslag att godkänna en inriktning för insatsorganisationens utformning
            för 2009.
          </note>
          <note>
            För det första avvisar vi förslaget på en rad områden där man
            just låser fast utvecklingen för väldigt lång tid. Det gäller
            bland annat förslag om nischer inom materielförsörjningen, materielplan
            och insatsorganisationen. Om nu riksdagen skulle ställa sig bakom
            regeringens förslag om hur insatsorganisationen ska se ut 2009
            är risken stor att man lägger fast en organisation som redan är
            dömd att misslyckas på grund av att de långsiktiga konsekvenserna
            är både oklara och kontraproduktiva.
          </note>
          <note>
            För det andra är frågan om det är rimligt att låsa fast en insatsorganisation
            när regeringen i en annan del av propositionen slår fast att man
            avser att utarbeta en nationell strategi för Sveriges deltagande
            i internationella insatser. Då borde det logiska vara att både
            insatsorganisationen och materielplanen utformas efter det att
            strategin har slagits fast och att man därmed anpassar materielinköp
            och organisation efter de internationella ambitionerna, och inte
            tvärtom, som regeringen nu föreslår.
          </note>
          <note>
            Utskottet godkände tidigare kraftfulla besparingar inom stats-
            och förvaltningsverksamheten. Utskottet utgick från att regeringen
            med kraft driver arbetet så att besparingsprogrammet på 2 miljarder
            kronor kan genomföras. Jag konstaterar när jag läser att regeringen
            tänker återkomma med inriktningarna på besparingarna vid ett senare
            tillfälle. Det är knappast någon uttömmande beskrivning som regeringen
            gör av hur Försvarsberedningens och försvarsutskottets viljeinriktning
            har varit. Regeringen bör, enligt vårt förmenande, återkomma i
            vårens tilläggsbudget med en konkret redovisning av hur besparingar
            kommer att se ut för budgetåret 2007. Då pratar jag om myndighet
            för myndighet.
          </note>
          <note>
            När det gäller riksdagens inflytande vill Miljöpartiet att det
            ska stärkas. Utskottet har också vid flera tillfällen pekat på
            att materielanskaffningen bör utvecklas och att riksdagens inflytande
            måste stärkas. Även denna regering vill nu komma undan riksdagens
            inflytande på en rad områden. Regeringen vill skapa en generell
            möjlighet att undandra sig det inflytande som en enig riksdag
            vid flera tillfällen har beslutat om. Jag citerar återigen:
          </note>
          <note>
            Regeringen föreslår att riksdagen godkänner att regeringen under
            2007 får besluta om utveckling och anskaffning av materielprojekt
            och i övrigt får fatta nödvändiga beslut beroende på förändrade
            förutsättningar som inte kunnat förutses.
          </note>
          <note>
            Det jag pratar om nu är anskaffning av gemensamt taktiskt radiosystem,
            studier avseende marina system, anskaffning av gemensamt ledningssystem
            och anskaffning av artillerigranat. Detta tycker vi borde komma
            upp på riksdagens bord.
          </note>
          <note>
            Avslutningsvis, herr talman, skulle jag vilja säga några ord
            om krishanteringsorganisationen.
          </note>
          <note>
            Riksdagens samtliga partier har i full enighet ställt sig bakom
            att införa en krisledande funktion. Nu vill regeringen att utredningen
            även bör ha möjlighet att ge förslag på befintliga konstitutionella
            ramar och att regeringen därför får besluta om tilläggsdirektiv
            till utredningen. Vi har inget emot det i och för sig, men vi
            vill att utredningen först ska redovisa hur ett system med krisledande
            funktion ska se ut och sedan eventuellt komma med det här tillägget
            vid ett senare tillfälle. Risken är annars stor att tilläggsdirektivet
            kommer att fördröja implementeringen, om man går den väg som regeringen
            föreslår.
          </note>
          <note type="speaker">
            Anf. 5 ULRICA MESSING (s) replik:
          </note>
          <note>
            Herr talman! Jag kan inte låta bli att begära replik på Peter
            Rådbergs anförande, därför att det känns som att det har hänt
            något med Miljöpartiets politik inom försvarspolitiken.
          </note>
          <note>
            Miljöpartiet har varit aktivt i Försvarsberedningens arbete under
            många år. Miljöpartiet ställde sig också bakom 2004 års försvarspolitiska
            beslut. Av det anförande som Peter Rådberg nu höll kan man nästan
            tro att ni ångrar det.
          </note>
          <note>
            Ångrar ni det ställningstagandet, Peter Rådberg? Har ni ändrat
            synsättet att Sveriges säkerhet just nu inte handlar om att se
            ett hot om väpnade konflikter för vårt land? Säkerhet här hemma
            kan också handla om väldigt många andra saker, till exempel inre
            säkerhet. Men Sverige blir just nu säkrare om vi bidrar i de internationella
            styrkorna.
          </note>
          <note>
            Har det hänt något med Miljöpartiets försvarspolitik?
          </note>
          <note type="speaker">
            Anf. 6 PETER RÅDBERG (mp) replik:
          </note>
          <note>
            Herr talman! Nej, det har inte hänt någonting. Vad vi försöker
            säga är att om vi ska skydda Sverige gör vi det bäst genom att
            skapa fred utomlands. Vi tror inte att man ska hålla igen och
            försöka bygga upp något försvar.
          </note>
          <note>
            Den mening som jag läste upp förvånar mig oerhört mycket, där
            ni säger att det finns risk att Sverige kan bli angripet inom
            kort tid. Vad menar ni med detta? Jag tolkar det som att ni på
            grund av det drar tillbaka de pengar som inte går till internationella
            insatser utan försöker bygga upp någon form av försvar för Sverige.
            Jag får inte ihop det, för ni utvecklar det inte längre i ert
            särskilda yttrande.
          </note>
          <note type="speaker">
            Anf. 7 ULRICA MESSING (s) replik:
          </note>
          <note>
            Herr talman! Utgångspunkten för det är precis det vi skrev i
            2004 års försvarspolitiska beslut. Sverige ska vara alliansfritt.
            Ska vi kunna vara det måste vi också ha ett eget militärt försvar.
            Som en del i det militära försvaret har vi också svensk vapenindustri.
            Jag försvarar allt detta.
          </note>
          <note>
            Hot mot vårt land kan vara hot här hemma, till exempel att det
            civila samhället upplevs osäkert och att vi inte klarar stora
            påfrestningar som stormar eller elavbrott, eller hot från psykiskt
            sjuka. Det måste vi också arbeta offensivt med. Därför har vi
            under några år fört pengar från försvarets budget till det civila
            samhället. Vi ville fortsätta på den vägen.
          </note>
          <note>
            Varken jag eller Peter Rådberg kan sia i någon kristallkula.
            Jag vågar inte utesluta att det i en framtid kan uppstå ett militärt
            hot mot vårt land. Jag hoppas att det inte sker, men om det sker
            måste Sverige kunna försvara sig.
          </note>
          <note>
            Just nu handlar vårt försvar om att dels se till att vi har ett
            starkt civilt samhälle här hemma, där vi alla hjälps åt, dels
            medverka i internationella styrkor. I dag blir vår säkerhet större
            genom att vi gör just det. Det är inget skifte i politiken. Grunden
            är 2004 års försvarspolitiska beslut.
          </note>
          <note type="speaker">
            Anf. 8 PETER RÅDBERG (mp) replik:
          </note>
          <note>
            Herr talman! Vi är nog rätt överens där, Ulrica. Skillnaden är
            att vi vill satsa ännu mer på utländska insatser och att ni drar
            tillbaka lite grann där.
          </note>
          <note>
            Jag håller med om att vi kan få en situation med hot mot Sverige,
            typ översvämningar, och att pengar ska anskaffas till det. Det
            är självklart. Jag konstaterar bara att ni lägger in den här meningen,
            och jag förstår inte riktigt vad ni menar med den. Vad är syftet?
          </note>
          <note>
            Jag tycker att de internationella insatserna är så viktiga, och
            Sverige har råd att vara med där ute och försvara och hjälpa till.
            Det var därför som jag reagerade på just den där meningen.
          </note>
          <note type="speaker">
            Anf. 9 GUNILLA WAHLÉN (v) replik:
          </note>
          <note>
            Herr talman! Jag delar Ulrica Messings bakgrundsbeskrivning av
            varför svensk försvarspolitik ser ut som den gör i dag. Vilka
            förändringar Vänsterpartiet vill ha har jag redogjort för i mitt
            anförande. I övrigt står vi i stort bakom svensk försvarspolitik.
          </note>
          <note>
            Hur ser Miljöpartiets försvarspolitik ut? Ni har i en massa reservationer
            i betänkandet tagit upp och petat på punkt efter punkt och rotat
            i olika delar. Men hur ser er samlade försvarspolitik ut? Ni tar
            bara bort 900 miljoner av den totala budgeten. I övrigt ställer
            ni upp bakom den budget som har lagts.
          </note>
          <note>
            Menar ni att hela försvaret ska inriktas på de internationella
            insatsstyrkorna? Med vilka länder ska då Sverige samarbeta? I
            vilket land ska Sverige öva? Vilket materiel ska de använda? Menar
            ni verkligen att man ska ha en försvarspolitik som bygger helt
            och hållet på att Sverige ska vara i krigshärdar i andra länder?
          </note>
          <note type="speaker">
            Anf. 10 PETER RÅDBERG (mp) replik:
          </note>
          <note>
            Herr talman! Som jag sade i mitt anförande ska svensk försvarspolitik
            utgå från FN-insatserna. Det var ju Vänsterpartiet ganska överens
            med Miljöpartiet om. Och är vi överens om den punkten ska också
            materielanskaffningen vridas åt det hållet.
          </note>
          <note>
            Vad regeringen gör nu, och som Socialdemokraterna håller med
            om, är att skjuta på alla nivåer samtidigt. Det gör att det blir
            väldigt dyrt. Vi kan dra ned nästan 1 miljard kronor för att vi
            siktar just mot FN-insatserna, och då behöver man inte ha till
            exempel den extra u-båt som regeringen föreslår och så vidare.
            Vi kan alltså dra ned rätt mycket pengar för att rikta vår verksamhet
            just mot de internationella insatserna. Jag tror att det är mycket
            viktigare än att bygga upp något för Sverige.
          </note>
          <note type="speaker">
            Anf. 11 GUNILLA WAHLÉN (v) replik:
          </note>
          <note>
            Herr talman! Miljöpartiet får ursäkta, men jag förstår i alla
            fall inte hur ni tänker när det gäller svensk försvarspolitik.
            Ska vi skicka våra resurser i en påse till FN, som då ska avgöra
            det här och skicka ut svenskt försvarsfolk i världen? Och hur
            ska ni kunna veta vilken materiel som Sverige behöver bidra med?
            Om vi är i en krigshärd i ett land som ligger utmed en kust kanske
            det behövs ubåtar Sverige behöver kanske bidra med det. Om vi
            är inne i ett ökenområde behöver vi annan utrustning. Är vi i
            ett stort land kanske vi behöver skicka JAS-flygplan. Är det verkligen
            Miljöpartiets mening att vi ska ställa om vårt försvar så till
            den milda grad att vi inte ska ha något slags bas i Sverige som
            skyddar Sverige och ökar säkerheten i Sverige?
          </note>
          <note type="speaker">
            Anf. 12 PETER RÅDBERG (mp) replik:
          </note>
          <note>
            Herr talman! Det är klart att vi ska ha en bas. Jag har ingen
            annan uppfattning än vad du har i den frågan. Vad jag försöker
            säga är att vi inte kan satsa på alla hästar samtidigt, och vi
            måste bestämma oss för åt vilket håll svensk försvarspolitik ska
            gå. När vi gör det kan vi dra ned de här 900 miljonerna för 2007,
            som jag nyss har redovisat. Det är ju vårt förslag.
          </note>
          <note>
            Sedan är vi ett så pass litet land, så vi kan ändå inte satsa
            på alla de områden som du nu räknade upp. Utgångspunkten är ju
            ett FN-mandat. Sedan får vi ju välja vilket av de här FN-mandaten
            vi ska ta. Det är därför som vi är så glada åt att vi kan ställa
            upp på regeringens extrapengar just i den här frågan, för då kan
            vi vara med och bidra till fred och säkerhet.
          </note>
          <note type="speaker">
            Anf. 13 ROLF GUNNARSSON (m):
          </note>
          <note>
            Herr talman! Kammaren och tv-tittarna har just fått en uppvisning
            i hur bräcklig den gamla regeringen var. Det var väl sådana här
            resultat som man kom fram till i nattliga förhandlingar. Det är
            lite skrämmande att det var så här bräckligt, att det gick så
            fort över med den här majoriteten.
          </note>
          <note>
            Men, herr talman, vi kan väl alla, hoppas jag, erkänna att det
            är en sorts mellanår då det gäller försvaret. Men trots detta
            finns det intressanta iakttagelser att göra i det ärende som vi
            i dag debatterar. Jag vill också passa på att hälsa några nya
            kolleger välkomna i försvarsdebatten: Ulrica Messing från Socialdemokraterna,
            Peter Rådberg från Miljöpartiet och Gunilla Wahlén från Vänstern.
            Det är också bra att försvarsministern finns på plats. Det har
            ju vi från oppositionen tidigare krävt. Jag hoppas att vi ska
            få bra, resultatgivande och goda debatter under mandatperioden.
          </note>
          <note>
            Det svenska försvaret är fortfarande mitt uppe i en omställning
            bort från det kalla krigets förrådsställda invasionsförsvar som
            efter en allmän mobilisering skulle kunna ställa 800 000 man på
            krigsfot. I stället skapar vi nu ett modernt och vasst insatsförsvar
            med förmåga att agera också internationellt.
          </note>
          <note>
            Självklart är också denna omställning gigantisk. Jag tror att
            alla kan enas om att den har inneburit och innebär stora påfrestningar
            för Försvarsmaktens personal yrkesofficerare, reservofficerare,
            civilanställda. Också de värnpliktiga har drabbats av nedlagda
            förband och nedlagda verksamheter. Det handlar om verksamheter
            som man har siktat in sig på och fått löfte om vid mönstringen,
            och sedan har det i verkligheten blivit någonting annat.
          </note>
          <note>
            Någon har räknat ut att det gamla försvaret, om uttrycket tillåts,
            i dag skulle ha kostat 80 miljarder, alltså ungefär dubbelt så
            mycket som vi i dag har i försvarsbudgeten. Och det är helt sant
            att alliansens främsta prioritering är att bryta utanförskapet
            och ta ned massarbetslösheten, inte att öka militärutgifterna.
          </note>
          <note>
            Vår förmåga att möta möjliga framtida hot på hemmaplan är också
            i sig starkt kopplad till vår medverkan i det gemensamma arbetet
            för fred och säkerhet. Och där, herr talman, måste jag säga att
            jag blir aningen osäker då jag läser vad Socialdemokraterna skriver
            jag återkommer till det. Och vi är tydligen inte ensamma om att
            fundera över de skrivningar som Socialdemokraterna har.
          </note>
          <note>
            Vår moderata syn är att vi, genom internationellt samarbete och
            deltagande i insatser, inte bara bidrar till en ökad säkerhet
            som reducerar hoten mot vår del av världen och mot oss själva.
            Vi säkerställer också att vi kan vidmakthålla en bred militär
            kompetens och förmåga. Det ger oss också bättre möjligheter att
            tillsammans med andra möta framtida hot och hävda svenska intressen.
            Och det är här som jag och vi verkligen är förundrade över de
            skrivningar som finns hos Socialdemokraterna. Jag ska återkomma
            med direkta citat, men det finns verkligen frågetecken kring om
            Socialdemokraterna tänker göra det internationella arbetet till
            en sorts restpost i försvarsbudgeten och när det gäller Socialdemokraternas
            intresse av att vara med i fortsättningen då det gäller internationellt
            arbete.
          </note>
          <note>
            Herr talman! Jag noterar att det är första gången på de dryga
            tolv år som jag har varit i riksdagen som det största oppositionspartiet,
            alltså Socialdemokraterna, inte har en egen försvarsmotion i ett
            försvarsbetänkande. Det har också Peter Rådberg tidigare sagt.
            Detta kan tolkas på många sätt, men efter Ulrica Messings inlägg
            måste man väl tolka det som att det finns mycket som stämmer och
            överensstämmer mellan oss i alliansen och Socialdemokraterna.
            Och på den vagnen finns ju också till stora delar Miljöpartiet.
            Men, som sagt, jag återkommer lite grann till rena citat från
            den ekonomiska motion som finns.
          </note>
          <note>
            När man läser reservationerna funderar man lite grann över hur
            Miljöpartiet kunde vara med tidigare i uppgörelserna. Nu när man
            har hört Peter Rådberg förstår man att det var väldigt bräckliga
            överenskommelser och förslag som kom hit till oss i kammaren.
            På den tiden kunde man bara misstänka att det var så, men i dag
            har vi fått bekräftelse på det.
          </note>
          <note>
            Att göra en försvarsbudget på en vecka efter ett regeringsskifte
            är en konst. Jag tycker att försvarsbudgeten är ett bra exempel
            på att man kan göra ett bra jobb på kort tid. Men jag och vi erkänner
            gärna att en stor del, som Ulrica Messing också var inne på, är
            hämtad från den förra försvarsbudgeten och den stora samsyn som
            trots allt finns och har funnits de senaste åren.
          </note>
          <note>
            Vi vet också att det är ganska unikt, som jag var inne på, att
            Socialdemokraterna då inte har någon försvarsmotion i år. Det
            var det som var den stora funderingen. Det skiljer ju inte så
            mycket, men trots detta har man inte kommit med en egen motion.
            Den efterlyste man länge. Man funderade över om det var något
            fel när man inte hittade någon. Jag återkommer, som sagt, till
            de exakta citaten, som gör en förundrad.
          </note>
          <note>
            Man kan ju diskutera om det ska vara så att man på kort tid gör
            en budget, på en vecka. Men så är det vid regeringsskifte. Vi
            har i flera år i utskottet diskuterat styrformerna. Vi har haft
            en utredning om styrformerna, och jag har själv suttit med i referensgruppen.
            Vi har diskuterat hur bra anslagsstrukturer ska se ut. Vi har
            önskat flera olika anslag för att bättre kunna följa och styra
            verksamheten. Nu föreslår regeringen ännu ett anslag, och detta
            får vi vara nöjda med i dag, men vi säger enigt att vi vill att
            det arbetet ska fortsätta.
          </note>
          <note>
            Det finns också några andra saker som jag vill notera när det
            gäller betänkandet. Jag ser positivt på förändringarna när det
            gäller mönstringen och inskrivningen, hur det ska gå till. Den
            stegvisa mönstringen har vi tidigare tagit ställning till. Pliktverket
            har nu i sitt budgetunderlag för 2007 redovisat hur en stegvis
            och rationaliserad mönstring ska gå till och hur den ska införas.
            Myndighetens beslut om vilka män som ska kallas till steg två
            ska alltså komma efter den så kallade Internetbaserade enkäten,
            och från och med 2008 ska systemet vara i bruk.
          </note>
          <note>
            Jag noterar också med glädje att regeringen har uppfattningen,
            som redovisas i propositionen, att kvinnor ska ges ökade möjligheter
            att göra antagningsprövningen, att skrivas in till tjänstgöring.
            Det förslag som finns utökar kvinnors möjligheter till tjänstgöring.
          </note>
          <note>
            Många gånger har det hävdats att kvinnor har en lägre fysisk
            förmåga och att detta skulle vara ett hinder, men jag och vi håller
            med regeringen, som bland annat säger att en jämnare könsfördelning
            kan uppväga den delen. Det berättas också i propositionen att
            den Internetbaserade enkät som kommer att föregå mönstringen från
            2008 kommer att sändas ut till alla kvinnor i den aktuella åldersklassen.
            Vi vet att antalet inryckta kvinnor under 2005 uppgick till 430.
            Tyvärr var det en minskning med 130 jämfört med året före.
          </note>
          <note>
            Herr talman! En annan viktig fråga som Värnpliktsrådet har uppvaktat
            oss om i många år är frågan om vitsordssystemet. Därför är vi
            glada åt att regeringen säger att det måste ske förbättringar
            då det gäller det civila meritvärdet. Vi måste göra tiden i försvaret
            mer attraktiv. Den ska av arbetsgivaren också ses som en tillgång
            då någon söker ett jobb. Vi vet att Försvarsmakten har jobbat
            med det här vitsordssystemet, och vi hade i alliansen en intressant
            dragning i frågan för någon vecka sedan. Vi tror också att det
            är helt rätt. Och Försvarsmakten säger att man måste ha klara
            och konkreta planer och riktlinjer för hur informationen till
            just arbetsgivarna ska gå till.
          </note>
          <note>
            En fråga som bekymrar är hur folkförankringen ska vidmakthållas.
            Jag vet att Styrelsen för psykologiskt försvar har en utredning
            i gång om just folkförankringen. Självklart hoppas jag att den
            utredningen ska ge en vägledning för hur folkförankringen ska
            klaras och förbättras. Men min oro finns och har funnits länge.
            Då de stora försvarsnedläggningarna kom blev ju också stora delar
            av Sverige så kallade vita fläckar på försvarskartan. I dag är
            det praktiskt taget en vit fläck från Enköping upp till Boden,
            och den kommentaren ger delvis ett svar när det gäller svårigheterna
            kring folkförankringen. Att vi dessutom har en låg nivå på värnpliktskullarna
            ger också självklart en negativ del.
          </note>
          <note>
            Ju flera hemmafamiljer som tidigare har fått försvarskontakt
            ju lättare har det varit att förankra försvaret i hemmen och i
            landet. Jag följer också medierna ganska hårt. Tyvärr är försvarsartiklarna
            få. Min oro över folkförankringen finns. Det är ungefär samma
            orosnivå som när det gäller försvarsmaterielprojektet Amos.
          </note>
          <note>
            Många av oss jag tror alla fick i går en hälsning från Övertorneå,
            norra och södra hemvärnskompaniet. Också där fanns oron, berättade
            Svante Lejon som brukar vara alert och påpeka olika saker för
            oss försvarspolitiker. Nu hade man tydligen haft en fest med julbord
            det låter trevligt med 145 hemvärnssoldater. Det är en imponerande
            siffra, men Svante Lejon skriver: Vi hade det trevligt men tog
            upp den mer allvarliga frågan om försvarets folkliga förankring.
            Självklart är detta ord att tas på allvar.
          </note>
          <note>
            Herr talman! Jag övergår nu till vad som finns i betänkandet.
            Det var något mycket förvånande. Den mening som har fått oss att
            fundera lyder så här: Det svenska försvaret ska i första hand
            organiseras med utgångspunkt i svenska behov men utifrån tillgängliga
            resurser kunna deltaga i internationella insatser.
          </note>
          <note>
            Jag tar meningen en gång till: Det svenska försvaret ska i första
            hand organiseras med utgångspunkt i svenska behov men utifrån
            tillgängliga resurser kunna deltaga i internationella insatser.
          </note>
          <note>
            Herr talman! För mig låter den sista meningen med internationella
            insatser som någon sorts restpost som man ska kunna ställa upp
            på. Som sagt: kunna deltaga i internationella insatser.
          </note>
          <note>
            Jag hoppas för försvarets bästa och för Sveriges bästa att det
            är något feltänk i skrivningen. Det är väl svårt att skriva om
            meningen. Den sitter ju på pränt. Men jag hoppas att Ulrica Messing
            kan komma med någon förklaring till vad man menar med det här.
            Den här meningen är verkligen något som får en att fundera.
          </note>
          <note>
            Jag har testat den på några så kallade försvarskunnare. De har
            samma fundering som jag har.
          </note>
          <note>
            Det finns mycket att säga. Miljöpartiet har ju bytt fot i mycket.
            Man känner inte igen mycket av vad Lars Ångström brukar stå här
            och prata om. Det är ju trevligt att Miljöpartiet har dragit sig
            till vår kant, om jag uttrycker mig så.
          </note>
          <note>
            Det finns också lite luddiga skrivningar. När man nu ska prata
            om fredsförbanden står det på något ställe att det är av regionalpolitiska
            skäl som de förbanden finns. Jag tänkte fråga Peter Rådberg: Vilka
            förband är det som du tänker på när du skriver så i reservationen?
            Du måste väl kunna tala om vilka det är. Är det Kungsängen? Är
            det Boden? Är det Arvidsjaur? Om det är Arvidsjaur som är regionalpolitiskt
            finns det en som är anledningen till det regionalpolitiska beslutet,
            och det är Peter Rådbergs företrädare här i kammaren. Men det
            kanske finns någon annan förklaring som inte jag förstår. Jag
            har tittat på det här, men han har säkert något klurigt svar på
            den frågan.
          </note>
          <note>
            Ni har en reservation som handlar om försvarsindustrin. Där har
            ni också en skrivning tillsammans med Vänsterpartiet som har ungefär
            samma lydelse. Det låter på den skrivningen som om vi har några
            materielprojekt bara för att vi ska sysselsätta folk. Peter Rådberg
            och Gunilla Wahlén kan säkert berätta för mig som inte förstår
            det. Är det Amos? Eller vad är det som vi har ur ren sysselsättningssynpunkt?
          </note>
          <note>
            Det skulle också vara intressant att veta med vilka vi får leka,
            tänkte jag säga träna. Vilka länder är det som ska svartlistas?
            Det nämndes ju några hemskheter här av talarna. Vilka länder är
            det som vi absolut ska stryka bort från övningslistan, enligt
            er bedömning? Jag tror inte att ni är i majoritet, men det kan
            vara intressant att få ett svar eftersom ni tar upp det i era
            reservationer.
          </note>
          <note>
            Socialdemokraterna har stött den enskilda motionen och kommer
            med en reservation. Utskottet har tidigare med socialdemokratisk
            majoritet vid ett flertal tillfällen, som utskottet skriver, behandlat
            frågor om samhällets krisberedskap. Jag kan lova Ulrica Messing,
            som sade att de tog det på allvar, att vi också tar det på största
            allvar. Så jag tror inte att det föreligger någon skillnad. Det
            finns ju nu utredningar om det här. Därför fanns det ingen anledning
            att ta ställning till den enskilda motionen i dagsläget.
          </note>
          <note>
            Det finns i särskilda yttranden skrivningar om den handläggning
            som vi hade när det gäller Opil, eller Ope som de numera heter
            i Uppsala. Jag kan bara instämma. Handläggningen har väl inte
            varit som man önskar att man ska handlägga ett ärende demokratiskt.
            Men om jag tänker efter hur handläggningen har gått till och de
            år jag har varit här så fick vi i alla fall ingen guldmedalj för
            dålig handläggning. Guldmedaljen knep Socialdemokraterna, Vänstern
            och Miljöpartiet vid förra beslutet när man till och med under
            pågående debatt, herr talman, inne i kammaren satt och förhandlade
            om hur beslutet skulle fattas. Visst har vi dåligt samvete. Vi
            ska försöka göra så bra vi kan med så bra underlag som möjligt.
            Det var inte bra. Allt måste bli bättre. Men det här var en anledning
            till att man kunde, som man säger, spara stora pengar. Då tyckte
            vi att vi skulle ställa upp på det här. Jag är glad att alla gjorde
            det i utskottet och vill påpeka att vi inte har tagit något beslut
            om var Ope ska ligga, om det ska ligga i Uppsala eller någon annanstans,
            men vi har öppnat för att spara ett antal miljoner.
          </note>
          <note>
            Slutligen, herr talman, vill jag tacka vårt alerta kansli. Vi
            har ju riksdagens minsta kansli, men vi har det mest effektiva
            kansliet, påstår jag. Jag vill tacka för deras arbete med propositionen.
          </note>
          <note>
            Jag vill yrka bifall till förslaget i betänkandet och avslag
            på samtliga reservationer.
          </note>
          <note>
            I detta anförande instämde Annicka Engblom, Isabella Jernbeck
            och Rolf K Nilsson (alla m).
          </note>
          <note type="speaker">
            Anf. 14 PETER RÅDBERG (mp) replik:
          </note>
          <note>
            Herr talman! Jag får först yrka bifall till reservation 1 och
            7. För övrigt ställer jag mig bakom hela vår motion. Jag glömde
            det.
          </note>
          <note>
            Är det rätt tolkat att detta ger en möjlighet för en ökad vapenexport?
          </note>
          <note type="speaker">
            Anf. 15 ROLF GUNNARSSON (m) replik:
          </note>
          <note>
            Herr talman! Eftersom vi har försvarsministern här så får försvarsministern
            och Peter Rådberg mer tid. Då kan han ta den frågan, eftersom
            han ställde frågan rakt till regeringen. Då tycker jag att vi
            kan reda ut det industripolitiska, var ni vill lägga ned när ni
            vill dra ned på försvarsindustrin. Är det i Trollhättan hemma
            hos Peter Jonsson? Var vill ni lägga ned? Var vill ni minska försvarsindustrin?
            Jag angrep inte Peter. Jag sade bara var han bodde.
          </note>
          <note>
            När ni säger att det är av industripolitiska skäl måste det vara
            så att man kastar in någon miljard för att rädda jobb. Vad tänker
            Peter Rådberg på för orter? Jag tror att de som lyssnar och ser
            på tv nu funderar: Är det på min ort? Är det mitt jobb som Peter
            Rådberg vill ta bort?
          </note>
          <note type="speaker">
            Anf. 16 PETER RÅDBERG (mp) replik:
          </note>
          <note>
            Herr talman! Nu gör Rolf Gunnarsson 180-graderssvängen. Han svarar
            inte på frågan. Han ställer en fråga till mig i stället. Men jag
            vill återkomma till frågan. Du har ju ändå en sådan position i
            vårt försvarsutskott. Min fråga är fortfarande: Innebär citatet
            att Sverige kommer att exportera mer materiel till krigförande
            länder? Det är väldigt tydligt det som står. Det är jättetydligt.
            Jag har säkert läst det hundra gånger. Jag kan inte tolka det
            på annat sätt än att om det skulle gå igenom öppnar det möjligheten
            att den svenska vapenexporten kommer att öka. Kan du ge en liten
            fingervisning om det stämmer eller inte stämmer?
          </note>
          <note type="speaker">
            Anf. 17 ROLF GUNNARSSON (m) replik:
          </note>
          <note>
            Herr talman! Jag förutsätter att propositionen stämmer. Eftersom
            försvarsministern kommer alldeles strax kommer det att bli svar
            på den frågan. Jag har fått frågan tidigare av olika medier. När
            det gäller krigförande länder är min princip att det ska vara
            klara raka besked om vart materielen går. Jag är inte så blåögd
            att jag tror att man till hundra procent kan säga vilken slutdestinationen
            är. Om vi kunde lösa den frågan, Peter Rådberg, kanske vi inte
            står här, utan nästa år är vi på Nobelfesten.
          </note>
          <note type="speaker">
            Anf. 18 ULRICA MESSING (s) replik:
          </note>
          <note>
            Herr talman! Framför mig stod här alldeles nyligen företrädare
            för de två partier som tycker att försvarets roll alltid och enbart
            handlar om internationella insatser. Det är ganska intressant
            att se hur Miljöpartiet och Moderaterna har funnit varandra i
            den ståndpunkten. Jag delar inte den.
          </note>
          <note>
            Svenskt försvar ska kunna försvara vårt land. Och utifrån de
            behov som finns för att kunna försvara vårt land ska vi också
            kunna bidra aktivt och delta aktivt i internationella insatser.
          </note>
          <note>
            Just nu är min bedömning, precis som jag sade i mitt inlägg i
            talarstolen och i mitt förra replikinlägg med Peter Rådberg, att
            vi försvarar vårt land bäst genom att vara aktiva i de internationella
            insatserna.
          </note>
          <note>
            Rolf Gunnarsson är orolig, och han har funderat mycket på varför
            vi inte har en egen budgetmotion i försvarsutskottets betänkande.
            Jag var ganska tydlig i mitt inlägg här tidigare när det gäller
            att vi har en gemensam motion för hela politikområdet när det
            handlar om regeringens förslag till ekonomiska ramar under 2007.
            Den ligger under Finansdepartementet.
          </note>
          <note>
            Jag blir samtidigt lite lättad därför att om Rolf Gunnarsson
            inte har större saker att vara orolig för än en motion från Socialdemokraterna,
            så utgår jag från att Rolf Gunnarsson sover gott om nätterna.
          </note>
          <note>
            Det är också en bra signal, tycker jag, att i fråga om en budget
            på 44,2 miljarder kronor så är skillnaden mellan det som regeringen
            har föreslagit, som utgår från 2004 års försvarspolitiska beslut,
            och det som vi har föreslagit i vårt särskilda yttrande 400 miljoner
            kronor. Det speglar faktiskt att det finns en bred samsyn mellan
            ett antal politiska partier i Sveriges riksdag. Jag önskar att
            denna samsyn skulle finnas och också uttalas oavsett om man sitter
            i regeringsställning eller i opposition. Man kanske ska lära sig
            av det när man nu hamnar i regeringsställning, att man inte bara
            ska resa sig upp när man sitter i opposition utan också våga och
            orka ta ansvar för även en del jobbiga beslut. Det kommer vi att
            göra i opposition.
          </note>
          <note type="speaker">
            Anf. 19 ROLF GUNNARSSON (m) replik:
          </note>
          <note>
            Herr talman! Jo, jag sover gott efter regeringsskiftet. Jag sover
            också bättre när jag vet att ni när det gäller försvarsfrågor
            nu har fått bättre kamrater. Min mamma och pappa brukade alltid
            säga: Skaffa dig goda lekkamrater. Och ni har kommit i bättre
            sällskap nu, Ulrica Messing, än tidigare. Och ni ser hur det har
            gått med dessa kamrater. De var inte kamrater så länge. De stack
            så fort de fick en chans.
          </note>
          <note>
            Men det var inte det som jag skulle ta upp. Du ändrade nu din
            formulering till: bidra aktivt internationellt. Och det ställer
            jag upp på.
          </note>
          <note>
            Men fortfarande undrar jag om du tycker att det som ni skriver
            är bra. Jag ska läsa meningen en gång till: Det svenska försvaret
            ska i första hand organiseras med utgångspunkt i svenska behov
            men utifrån tillgängliga resurser kunna delta i internationella
            insatser.
          </note>
          <note>
            Det är väl den meningen som är lite konstigt skriven? Man frågar
            sig om det är en restpost. Det här låter lite grann som om det
            är en restpost. Så långt tror jag att Ulrica Messing kan sträcka
            sig.
          </note>
          <note>
            Helt klart är samsynen mycket viktig i försvarspolitiken. Och
            det har den alltid varit i svensk politik. Och jag tycker att
            det är väldigt bra att vi har nått en samsyn i så många frågor
            att betänkandet delvis är ett arv efter den förra regeringen.
            Det är helt klart, och det är inget att hymla om.
          </note>
          <note>
            Formuleringen: bidra aktivt, är en helt annan sak än vad som
            står i er motion.
          </note>
          <note>
            Och visst är det lite underligt att man inte har en egen motion
            om detta. Vi brukar alltid ha en stor ekonomisk partimotion. Men
            sedan brukar man gå ned på detaljnivå i kommittémotionerna. Däremot
            tillstyrker ni en reservation med anledning av en enskild motion.
            Det är också ovanligt. Men det är kanske något nytt som är på
            gång som jag inte förstår.
          </note>
          <note type="speaker">
            Anf. 20 ULRICA MESSING (s) replik:
          </note>
          <note>
            Herr talman! Om Rolf Gunnarsson tittar på den roll som försvaret
            har utvecklat under de senaste tio åren, om Rolf Gunnarsson bara
            tänker på alla de länder och alla de insatser där Sverige i dag
            spelar en aktiv roll och framför allt också har spelat en aktiv
            roll, och om vi gemensamt bara funderar över den goda kvittens
            som svenska trupper får när de bidrar i internationella styrkor,
            så är det naturligtvis resultatet av en medveten politik och en
            medveten strategi. Det är en politik som har drivits fram och
            letts av socialdemokratiska regeringar. Ja, vi står bakom den.
            Svenska militärer ska kunna delta i internationella insatser.
            Man har gjort det tidigare och gör det just nu, och man ska fortsätta
            göra det.
          </note>
          <note>
            Men Sverige ska också fortsätta att vara militärt alliansfritt.
            Och då ska vi också ha ett försvar som ska kunna försvara vårt
            eget land. Det står vi också fast vid.
          </note>
          <note>
            Rolf Gunnarsson, man leker inte krig. Vid ett flertal tillfällen
            har Rolf Gunnarsson i replikerna sagt: Vilka ska vi leka med?
          </note>
          <note>
            Krig är absolut inte på lek utan på blodigt allvar. Och vi spelar
            en avgörande roll när vi är med och skapar förutsättningar med
            våra fredsfrämjande trupper. Det ska vi fortsätta med.
          </note>
          <note type="speaker">
            Anf. 21 ROLF GUNNARSSON (m) replik:
          </note>
          <note>
            Herr talman! Det som handlade om lek var lite hårdraget. Jag
            sade att mina föräldrar när det gällde att umgås med kamrater
            sade att man ska passa sig för dåliga kamrater. Och i försvarssammanhang
            tycker jag att Vänstern, ledd av en kommunist, har varit en dålig
            lekkamrat, när vi talar om att göra en försvarsbudget. Det var
            där jag gjorde jämförelsen med lekkamrater. Jag har inte sagt
            att krig är någon lek. Jag har varit ute och sett eländet, jag
            har följt eländet under många år, och jag är uppväxt i en militärfamilj,
            så jag förstår precis vad det handlar om.
          </note>
          <note>
            Men jag tycker att det är tråkigt att Ulrica Messing inte kan
            stå här och säga att detta är en mycket dålig skrivning och att
            det är en restpost. Och stämpeln att det är en restpost kommer
            att finnas kvar när vi lämnar kammaren i dag om Ulrica Messing
            inte kan säga att man menar någonting annat än det som står här.
            Men det är beklagligt att referatet kommer att gå vidare i handlingarna
            som att det är detta som Socialdemokraterna vill, alltså att utifrån
            tillgängliga resurser kunna delta i internationella insatser.
            Jag tycker att det är beklagligt när det gäller samsynen i den
            svenska försvarspolitiken att Socialdemokraterna enligt protokollet
            i dag kommer att ha en fråga hängande över sig, nämligen om vad
            de verkligen menade i försvarsdebatten 2006 med anledning av skrivningen
            i den så kallade stora ekonomiska motionen.
          </note>
          <note type="speaker">
            Anf. 22 STAFFAN DANIELSSON (c):
          </note>
          <note>
            Herr talman! Som ny i försvarsutskottet har jag med spänning
            fördjupat den bild som jag som allmänintresserad politiker redan
            hade av säkerhets- och sårbarhetsfrågorna i dagens svenska samhälle
            liksom av det internationella läget och utvecklingen.
          </note>
          <note>
            Det bästa vore givetvis att leva i en värld där krig och elände,
            våld och katastrofer, terrordåd, förtryck och lidande inte existerade.
            Då kunde FN:s och allas vår dröm om en fredlig värld utan krig
            och våldsdåd bli sann. Det är en fantastisk dröm, som måste hållas
            vid liv, om en ädel mänsklighet men som realistiskt sett tyvärr
            ligger långt utom räckhåll under överskådlig tid.
          </note>
          <note>
            Ofta har människan i både politiska och religiösa termer försökt
            att lyfta sig mot de goda idealen, ibland framgångsrikt, men ibland
            med fruktansvärda misslyckanden. Och låt mig bara nämna några
            exempel: nazismen, Sovjetkommunismen och dagens religiöst färgade
            och ohyggliga massmordsterror mot vanliga män, kvinnor och barn.
          </note>
          <note>
            I ungdomen läste jag med spänning Gula brigadens hjältar , en
            idealiserad skildring över svenska hjältedåd under 1600-talets
            förfärliga strider, så som Sverige gärna velat beskriva dem. Samtidigt
            var för 40 år sedan desperationen nära över hur världen då såg
            ut med de fruktansvärda världskrigen nära i minnet, det kalla
            kriget med kärnvapenhotet, Vietnamkriget och andra inbördeskrig
            lite varstans i världen.
          </note>
          <note>
            Vår världsdel har nu varit förskonad från storskaliga krig i
            mer än 66 år, längre än på oerhört länge. Men hemska inbördeskrig
            med organiserat hat och vanvettiga övergrepp, dödande och lidanden
            sker fortlöpande i dagens värld, till exempel på 1990-talet i
            dåvarande Jugoslavien och just i dag, i denna stund, i Darfur
            i Sudan.
          </note>
          <note>
            Trots det mörka överväger ändå det ljusa i dagens värld, enligt
            min uppfattning.
          </note>
          <note>
            För det första: Mycket i dagens värld pekar åt rätt håll. Hotet
            om ett tredje världskrig är inte aktuellt. Järnridån har fallit.
            Världens länder ökar sitt samarbete och sitt fredliga handelsutbyte.
            Tillväxten ökar, och levnadsnivån förbättras för alltfler.
          </note>
          <note>
            För det andra: I Europa har tillkomsten av Europeiska unionen
            betytt oerhört mycket för att alltfler länder tillsammans i fredligt
            samarbete utvecklar lösningar för demokrati, handel och säkerhet.
            Tänk bort EU som snart omfattar 27 länder, och tänk bakåt hur
            samma länder i många sekler hanterat sina konflikter tidigare,
            så blir man glad och tacksam över att Sverige nu deltar inom EU:s
            ram för att göra Europa, och därmed världen, till en bättre plats
            för oss alla.
          </note>
          <note>
            För det tredje nu närmar jag mig raskt Sverige och dagens försvars-
            och sårbarhetsdebatt i denna kammare finns det oftast ett gott
            samförstånd i de allra flesta frågorna även i vårt nordliga och
            befolkningsmässigt rätt lilla land.
          </note>
          <note>
            Vi behöver ett modernt försvar i Sverige mot bakgrund av den
            bild jag givit, och vi behöver hjälpa till internationellt. Vi
            kritiserar ofta vår försvarsmakt för att genomföra den enorma
            omställningen alltför ineffektivt och alltför sakta. Vi lyfter,
            tycker jag, alltför sällan fram den professionalitet och det engagemang
            som framför allt ändå präglar arbetet inom Försvarsmakten i en
            mycket påfrestande tid.
          </note>
          <note>
            Just på det försvarspolitiska området finns det en särskild,
            en god och välmotiverad, tradition att eftersträva breda majoriteter
            och en bred uppslutning bakom besluten. Detta har ofta lyckats,
            men inte alltid.
          </note>
          <note>
            Försvarsbeslutet 2004 fattades av tre vänsterpartier en helt
            unik situation trots att Allians för Sverige gjorde betydande
            ansträngningar för att möjliggöra ett bredare beslut. Konflikten
            handlade framför allt om pengar. I slutändan skilde det med 400
            miljoner kronor.
          </note>
          <note>
            Centerpartiet arbetade hårt tillsammans med allianspartierna
            för en bredare uppgörelse om försvaret. Vi menar att en blocköverskridande
            samsyn kring Sveriges, vårt lands, försvars- och säkerhetspolitik
            har ett stort värde. Vi var djupt bedrövade över att Socialdemokraterna
            valde att söka stöd hos Vänsterpartiet som, vilket vi i dag naket
            ser i dagens utskottsbetänkande, varken vill ha tillräckliga resurser
            till försvaret eller vill samarbeta för Europas utveckling och
            säkerhet inom EU.
          </note>
          <note>
            Det är ändå positivt att Socialdemokraterna och allianspartierna
            i realiteten har en stor samsyn kring den omställning av försvaret
            som under mycket stora påfrestningar genomförts under det senaste
            decenniet från ett invasionsförsvar till ett insatsförsvar med
            en stark internationell profil.
          </note>
          <note>
            Huvudpunkterna i dagens försvarspolitik är, som framgått, att
            ambitionsnivån för Sveriges långsiktiga internationella insatser
            höjs rejält i flera steg för nästa år och kommande år och att
            antalet kvinnor och män i internationella insatser mer än fördubblas
            till en nivå omfattande ca 2 000. Ulrica Messing var inne på detta.
            Så exakt är det väl inte, men nivån ligger i alla fall där. Det
            är vi överens om. Vidare bör de svenska insatserna koncentreras
            mer än i dag.
          </note>
          <note>
            Utskottet godkänner olika materielprojekt, vidhåller sin uppfattning
            att riksdagens inflytande över materielanskaffningen bör öka och
            beställer olika förslag från regeringen till exempel om utformningen
            av insatsorganisationen, reformeringen av den nuvarande befälsordningen
            och en redovisning av arbetet med det nätverksbaserade försvaret,
            NBF.
          </note>
          <note>
            Låt mig sedan markera det mycket anmärkningsvärda som har hänt
            med de partier som faktiskt samarbetade om makten fram till valet
            för några månader sedan. Lägger de nu fram ett samlat motförslag
            till alliansbudgeten likt det som de faktiskt var överens om under
            hela 2005 och 2006? Nej, inte alls!
          </note>
          <note>
            För Sverige tycker jag att det känns skönt att det även på det
            här området nu förs en stabil och verklighetsförankrad politik,
            till skillnad från de strider och de mycket stora åsiktsskillnader
            som nu uppenbarar sig mellan Socialdemokraterna, Miljöpartiet
            och, framför allt, Vänsterpartiet. Det var ju tidigare en mycket
            givande och fullständigt avslöjande replikomgång där tre samarbetspartier
            som tidigare var helt överens om försvaret skilde ut sig. Det
            var en oerhört bräcklig majoritet. Det är synd att den uppstod
            och att det inte blev en bredare uppgörelse 2004.
          </note>
          <note>
            Såvitt jag förstår ansluter sig Socialdemokraterna det är bekräftat
            av Ulrica Messing, vilket jag välkomnar i mycket hög grad till
            alliansens budgetförslag. Det råder alltså fortsatt bred enighet
            om försvarspolitikens inriktning, vilket lovar gott inför de fortsatta
            diskussionerna.
          </note>
          <note>
            Socialdemokraterna vill i ett särskilt yttrande i förhållande
            till alliansens budgetförslag minska beloppet med samma 400 miljoner
            kronor som striden gällde vid försvarsbeslutet 2004. Jag tycker
            att det är lite trist att det som Socialdemokraterna vill skära
            ned på är vår solidaritet med de utsatta länder där våra internationella
            fredsförband säkerligen kommer att vara efterlängtade av civilbefolkningen.
          </note>
          <note>
            Socialdemokraterna väckte alltså ingen försvarsmotion, viket
            jag väljer att tolka positivt vi är överens i det stora hela men
            det har minsann deras tidigare samarbetspartier gjort.
          </note>
          <note>
            Miljöpartiet har en lång och genomarbetad motion med en rad yrkanden
            som i rätt betydande grad faktiskt tillgodoses. Det är bra att
            Miljöpartiet i alla fall står upp för Sveriges internationella
            insatser. Men, herr talman, med nästan 1 miljard, 900 miljoner
            kronor, vill Miljöpartiet skära ned när det gäller försvaret.
            Självfallet får det allvarliga och svåröverskådliga konsekvenser
            för försvarets resurser, personal och insatsförband.
          </note>
          <note>
            Det är ändå bara en fjärdedel av vad det tredje tidigare samarbetspartiet
            lyckats rasera i sin försvarspolitiska ohämmade populism. Det
            är fyra resor värre, rakt ned i diket. Vänsterpartiet skär, utan
            någon analys värd namnet, ned försvaret med nästan 4 miljarder
            kronor utöver de stora nedskärningar som försvaret just är i färd
            med att komma igenom. Det är ingen omställningstid alls, vilket
            säger mycket om respekten för politiken, för dessa frågor och
            för de människor som verkar inom sektorn.
          </note>
          <note>
            Vänsterpartiets politik skulle få förödande och oöverskådliga
            konsekvenser för försvarets resurser, personal och insatsförband
            och för vårt lands säkerhet och sårbarhet. Vi skulle smita från
            den internationella solidaritet som Vänsterpartiet så mycket brukar
            orda om i uppenbarligen tomma fraser. Man kan se det som att Vänsterpartiet
            tryggt hukar under Natos mantel och därför tycker sig ha råd att
            smita ifrån Sveriges eget ansvar. Detta är nog så anmärkningsvärt.
          </note>
          <note>
            Eller är det i det nya Rysslands styrkor som Vänsterpartiet söker
            sin och Sveriges trygghet? Vad vet jag om era motiv och er analys
            som är otroligt kort? Jag ser bara det förskräckande resultatet.
          </note>
          <note>
            Det här är alltså den samarbetspartner som Socialdemokraterna
            valde att ty sig till i stället för en blocköverskridande samsyn
            med allianspartierna. Vänsterpartiet är alltså ett parti som kunde
            ha varit i regeringsställning i dag om det velat sig illa.
          </note>
          <note>
            En centerpartistisk federalist här i kammaren brukar säga hej
            och hå. Det tycker jag rätt bra karakteriserar Vänsterpartiets
            grovt tillyxade politik. 200 000 nya statliga jobb hej och hå!
            Bort med alla privata entreprenörer i vård, skola och omsorg hej
            och hå! Och 4 miljarder mindre till försvaret hej och hå! Ursäkta,
            herr talman, en rätt raljerande ton. Det är svårt att låta bli.
          </note>
          <note>
            Jag måste erkänna att jämfört med Vänsterpartiets försvarspolitik
            framstår Socialdemokraternas alternativ i något av ett förklarat
            skimmer, även om det är en bit kvar till utskottsmajoritetens
            förslag, som jag yrkar bifall till.
          </note>
          <note type="speaker">
            Anf. 23 GUNILLA WAHLÉN (v) replik:
          </note>
          <note>
            Herr talman! Hej och hå! Ja, så kan man säga. Det låter poetiskt
            och trevligt, men det låter också väldigt populistiskt i mina
            öron att på det här sättet beskriva Vänsterpartiets försvarspolitik.
          </note>
          <note>
            Staffan Danielsson beskriver Vänsterpartiets försvarspolitik
            som att vi lämnar hela landet öppet för alla möjliga angrepp.
            Så är absolut inte fallet. Vad vi har redovisat är de förändringar
            som vi vill göra i det förslag som finns från den borgerliga majoriteten.
            Det är sannerligen inte stora förändringar. Det är sannerligen
            inte stora neddragningar vi gör. I stort är vi överens om innehållet
            i försvarspolitiken.
          </note>
          <note>
            Vänsterpartiet vet och anser att svensk försvarsmakt och svenska
            försvarsanställda håller en mycket bra kvalitet och att man har
            en mycket bra utbildning. Vi vet att svensk personal uppskattas
            och beröms i hela världen för de insatser som görs. Det är väldigt
            populistiskt att påstå att Vänsterpartiet har en annan syn på
            det.
          </note>
          <note>
            Vänsterpartiet vill ha ett värnpliktsförsvar, och Vänsterpartiet
            vill ha ett hemvärn och frivilligorganisationer så är det. Den
            omställning som gjordes i och med förra försvarsbeslutet har svenska
            försvarsanställda och försvaret gjort på ett föredömligt sätt.
            Man har sett till att försvaret fungerar trots den stora nedskärningen.
          </note>
          <note>
            Vi är inte försvarsfientliga. Vad vi reagerar på är den stora
            vapenexporten att Sverige är världsledande där, att detta lilla
            land ligger på åttonde plats i världen när det gäller vapenexport
            men det kan jag inte se som ett hot mot hela den internationella
            säkerheten och framför allt inte mot Sveriges säkerhet.
          </note>
          <note type="speaker">
            Anf. 24 STAFFAN DANIELSSON (c) replik:
          </note>
          <note>
            Herr talman! Vem som är populist, den som kritiserar ett förslag
            för att ligga i den absoluta närheten av ett populistiskt agerande
            eller den som säger hej och hå när man karakteriserar de svepande
            penseldragen i Vänsterpartiets nuvarande politik, får jag överlåta
            åt kammaren och lyssnarna att avgöra.
          </note>
          <note>
            Det är en oerhörd omställning som försvaret har genomgått i och
            med 2004 års försvarsbeslut, som Vänsterpartiet stod bakom. Och
            allianspartierna stod helt och hållet bakom inriktningen, även
            om vi inte var nöjda med resurserna.
          </note>
          <note>
            Om 19 dagar ska försvarets resurser minskas med 10 %, med 3 900
            miljoner kronor. Som Rolf Gunnarsson sade: Vad kommer detta att
            innebära för våra resurser, för stabiliteten i vårt försvar, för
            människorna som jobbar i Försvarsmakten och med att producera
            de materiel som behövs. Det är mot bakgrund av vår neutralitetspolitik
            som vi har vår försvarsindustri, och det är därför som vi köper
            in men även exporterar försvarsmateriel.
          </note>
          <note>
            Jag vill ställa två frågor.
          </note>
          <note>
            Är det realistiskt och bra med sådana här oerhört snabba kast?
            Har ni inte någon form av omställningstid?
          </note>
          <note>
            För ett år sedan stod ni bakom den nivå i försvarsbudgeten som
            Socialdemokraterna nu ligger på. Nu vill ni helt plötsligt minska
            den med 3,5 miljarder. Vad var kompromissen mellan er och Socialdemokraterna
            i frågan? Uppenbarligen var den att ni till hundra procent tydde
            er till dem för att få vara med och samverka. Det är intressant
            att notera.
          </note>
          <note type="speaker">
            Anf. 25 GUNILLA WAHLÉN (v) replik:
          </note>
          <note>
            Herr talman! Vänsterpartiet är inget hot mot Sveriges säkerhet.
            Vi är inget hot mot Sveriges försvarsmakt. Vi är faktiskt en tillgång
            därför att vi på ett ansvarsfullt sätt vill ställa om en del av
            Sveriges politik.
          </note>
          <note>
            Vi delar inte riksdagsmajoritetens och regeringens politik när
            det gäller skattesänkningar, när det gäller omfördelning och när
            det gäller sänkningar i a-kassan och i försäkringssystemen. Vi
            delar inte den omfördelning som den regering som ni företräder
            föreslår.
          </note>
          <note>
            Vi vill föra över resurser. Vi vill att man ska göra förstärkningar
            på den civila sidan, och då måste vi visa på varifrån vi ska ta
            pengar. Bland annat tar vi en del medel från det här utgiftsområdet
            och för över till ett annat utgiftsområde. Vi är helt övertygade
            om att det kommer att öka antalet arbetstillfällen och stärka
            tryggheten och därmed säkerheten i Sverige. Vi vill ha en politik
            på alla områden som gör Sverige till ett säkert och framgångsrikt
            land.
          </note>
          <note type="speaker">
            Anf. 26 STAFFAN DANIELSSON (c) replik:
          </note>
          <note>
            Herr talman! Det låter kanske bra. I realiteten, vi kan väl säga
            som det är, Gunilla Wahlén, har Vänsterpartiet fullständigt oöverskådliga
            överbud på många politiska områden de 200 000 statliga jobben,
            bort med all privat verksamhet i vård, skola och omsorg, sex timmars
            arbetsdag, och så vidare. För att som oppositionsparti nu kunna
            stoltsera med era överbud måste ni ta pengarna någonstans, och
            då är försvaret ett tacksamt område för att yxa till 4 miljarder.
            Jag får väl tacka för att det inte blev 8 miljarder när ni ändå
            var ute med de stora penseldragen och gjorde era analyser. Men
            4 miljarder är ändå oerhört mycket.
          </note>
          <note>
            Jag kan bara summera med att säga att det har varit en hittills
            viktig debatt i Sveriges riksdag den blir säkert lika intressant
            framöver och det är en avslöjande debatt. Jag är väldigt glad
            över att Socialdemokraterna står för en inriktning av politiken
            som också vi står bakom. Vi diskuterar nivån. Låt oss fortsätta
            att göra det.
          </note>
          <note>
            Jag hoppas att vi, när vi jobbar framåt i försvarspolitiken,
            ska hitta en samsyn som möjliggör bredare uppgörelser över blockgränserna,
            vilket jag är fullständigt övertygad om är en styrka för Sverige,
            för vårt försvar och våra möjligheter till insatser internationellt.
            Tyvärr är inte Vänsterpartiet med i de sammanhangen, utan man
            har straffat ut sig. Jag kan beklaga det, men jag hade kanske
            inte förväntat mig så mycket annat.
          </note>
          <note type="speaker">
            Anf. 27 ALLAN WIDMAN (fp):
          </note>
          <note>
            Herr talman! Även denna dag har så här långt illustrerat den
            konflikt som finns inom svensk försvars- och säkerhetspolitik,
            den konflikt som råder mellan den nationella och den internationella
            inriktningen.
          </note>
          <note>
            Detta är också en kamp om var resurserna ska allokeras. Ska resurserna
            satsas på det som är behovet här och nu eller ska de möjligen
            sparas och inriktas på att användas om 10, 20 eller 30 år?
          </note>
          <note>
            Jag brukar finna stöd i utgångspunkten att resurser alltid ska
            användas där de gör bäst nytta. Det blir då lite enklare att tänka.
          </note>
          <note>
            Frågan är då om våra arméförband gör störst nytta vid Kalix-
            och Morjärvlinjen eller i Bunia i Demokratiska republiken Kongo
            och om våra marina enheter är bäst behövda i Bornholmsgattet eller
            utanför Libanons västkust.
          </note>
          <note>
            Herr talman! Svaren på dessa frågor är ju givna, och det är en
            tröst för dem som talar om det nationella att det egentligen inte
            finns någon motsättning mellan nationellt och internationellt.
            När vi tillsammans med andra länder agerar på den internationella
            arenan lär vi oss att samarbeta. Skulle vår omvärld förändras
            på ett sätt som gör att militära hot mot Sverige återigen dyker
            upp har vi därmed en bättre beredskap för att tillsammans med
            andra hävda våra säkerhetsbehov. Det ska också sägas att de insatser
            som vi gör ger oss skarpa erfarenheter, och det är de bästa erfarenheter
            man kan få för framtiden.
          </note>
          <note>
            Att vi inledningsvis berört denna fråga beror på att Socialdemokraterna
            under hösten har haft en viss otydlighet i hur de tänker i frågan.
            Det har vi fått många vittnesbörd om i dag.
          </note>
          <note>
            Jag minns för något år sedan då Peter Jonsson stod i talarstolen
            och apropå omställningen från territorialförsvar till insatsförsvar
            gjorde liknelsen vid ett tåg där Socialdemokraterna skyfflade
            in stenkol i lokomotivets panna och några andra, jag ska inte
            säga vilka, satt längre bak i första klass och bad lokföraren
            att för guds skull bromsa tåget. Under hösten har det varit så
            att Socialdemokraterna från tid till annan verkar ha hängt i nödbromsen
            själva.
          </note>
          <note>
            Jag tror att det är en övergående fas. Jag är övertygad om att
            enigheten kommer att öka också på detta område framöver.
          </note>
          <note>
            Regeringens första budgetproposition bådar gott. 400 miljoner
            kronor extra till de internationella insatserna slår vakt om de
            ambitioner som fanns i försvarsbeslutet år 2004. Hade de pengarna
            funnits hade vi kanske haft två korvetter i Medelhavet i stället
            för en och kanske hade det förband som i dagarna lämnade Liberia
            kunnat vara kvar, åtminstone så länge som våra samarbetspartner
            var kvar.
          </note>
          <note>
            Regeringen utlovar också en nationell strategi för de internationella
            insatserna. Det är något som Folkpartiet liberalerna har kämpat
            för i kammaren under tre års tid. Det är med stor nyfikenhet och
            spänning som vi ser fram emot någon form av resultat under det
            kommande året.
          </note>
          <note>
            Sverige har spelat knattefotboll. När någonting har hänt har
            vi alltid känt ett behov av att skicka ett aldrig så litet förband
            till den insats som planeras, det må vara av FN, EU eller Nato.
            Detta har lett till en suboptimering i användandet av våra resurser.
          </note>
          <note>
            Jag är glad över att regeringen framöver vill att rekrytering
            och utbildning av reservofficerare endast ska komma till stånd
            om dessa reservofficerare också binder sig att delta i det internationella
            insatsarbetet.
          </note>
          <note>
            Samtidigt kan försvarsministern glädja sig åt att det är mycket
            som återstår, många kvardröjande arbetsuppgifter, inom hans område.
          </note>
          <note>
            Materielförsörjningen är ett särskilt sorgebarn.
          </note>
          <note>
            I går när jag bakade pepparkakor med mina flickor hemma i Malmö
            slog det mig att det finns många likheter mellan svensk materielförsörjning
            och att baka pepparkakor.
          </note>
          <note>
            Först och främst vill alla ha med sina speciella formar. Om de
            ska få plats på bordet måste degen kavlas oerhört tunt, nästan
            till bristningsgränsen. Det faktum att alla använder olika formar
            gör att spillet i form av överbliven deg blir mycket omfattande.
          </note>
          <note>
            Pepparkakorna är förunderliga också på det sättet att när de
            ligger på plåten, innan man har satt in dem i ugnen, är de väldigt
            tunna och slanka. När de väl kommer in i ugnen jäser de och växer
            till dubbla storleken, precis som ett och annat materielprojekt.
          </note>
          <note>
            Efteråt, när man tittar på de svartbrända mutanterna till pepparkaksgubbar
            och -gummor ställer man sig ju frågan: Varför köpte jag inte pepparkakorna
            i affären runt hörnet?
          </note>
          <note>
            Jag tror att Sverige behöver en ny materielstrategi. Utgångspunkten
            för den bör vara att det som kan köpas behöver inte vi utveckla.
          </note>
          <note>
            En annan utgångspunkt är att gott nog räcker. Sverige har en
            drift att alltid ha det senaste av teknikutveckling och gärna
            väl anpassad till just våra behov. Det leder till dyrare lösningar
            och förseningar i materielleveranserna.
          </note>
          <note>
            Vi måste också ha en insikt om att när vi väljer egna lösningar
            blir det alltid särlösningar. Det blir alltid nödvändigt med någon
            form av modifiering och justering.
          </note>
          <note>
            Vi borde också i en sådan här strategi bestämma oss för att inte
            släppa i väg några materielprojekt om vi inte från början vet
            när leveransen kommer att ske och vad det totala priset blir på
            det enskilda projektet.
          </note>
          <note>
            Det är därför jag med stor glädje noterar att ett enigt utskott
            nu bestämt sig för att granska en av de bollar som skickades i
            väg för ett antal år sedan och som har tendens att inte landa.
            Den bollen heter NBF, nätverksbaserat försvar.
          </note>
          <note>
            Inte minst den kostsamma utvecklingen av ledningssystem T för
            teknik behöver granskas av riksdagen.
          </note>
          <note>
            Inom området för personalförsörjning återstår också många arbetsuppgifter.
            Plikten är en sak som försvarsministern måste ta itu med. Vi har
            ett moraliskt problem. Problemet i dag är att medan platserna
            är för få för dem som vill göra lumpen fortsätter vi att med hot
            om frihetsberövande tvinga unga män till en vapenutbildning.
          </note>
          <note>
            Det är också ett problem med plikten på ett ekonomiskt plan.
            Det är ett rent slöseri. I dag visar den senaste statistiken från
            Försvarsmakten att bara en av fyra utbildade är beredd att delta
            i huvuduppgiften, nämligen de internationella insatserna.
          </note>
          <note>
            Vi skulle aldrig utbilda läkare till stora kostnader om bara
            en av fyra läkare opererade, om bara en av fyra blev yrkesverksam.
            Det är därför min bestämda uppfattning att plikten måste bort
            förr eller senare.
          </note>
          <note>
            Min fråga till försvarsministern är: När tillsätts nästa pliktutredning?
            En sådan blir nödvändig om vi ska kunna ta ett stort grepp om
            personalförsörjningen.
          </note>
          <note>
            En annan del i personalförsörjningen handlar om så kallat OP-tempo.
            För några år sedan bestämde riksdagen att den som är yrkesofficer
            ska, åtminstone om man är nyutbildad, delta i internationella
            insatser. Ännu har inte regeringen, och inte heller Försvarsmakten,
            bestämt hur ofta en internationell insats ska göras. Vad har den
            för betydelse för den befordringsgång som den enskilde officeren
            får?
          </note>
          <note>
            När jag var ung blev officerare befordrade efter att ha genomfört
            KFÖ, krigsförbandsövningar. Dagens KFÖ är internationella insatser.
            Vi behöver ett politiskt ledarskap som visar hur ofta man måste
            tjänstgöra skarpt för att bibehålla sin kompetens som yrkesman
            eller -kvinna.
          </note>
          <note>
            Sverige kommer de följande åren att uppleva att det blir svårare
            att rekrytera till internationella insatser. De gamla stora värnpliktsomgångarna
            från 80- och 90-talet får allt mindre betydelse för bemanningen
            av de internationella insatserna.
          </note>
          <note>
            Om vi ska kunna locka människor att göra insatser internationellt
            tror jag att det krävs en nationell veteranpolitik. Det handlar
            om ett bättre omhändertagande under insatsen och efter insatsen
            av de människor som deltar. Det handlar om stöd till familjer.
            Det handlar om bättre uppföljning. Det handlar om att vi också
            inom Försvarsmakten och även inom Försvarsdepartementet behöver
            sammanhållna enheter för omhändertagandet av våra veteraner.
          </note>
          <note>
            För svenska män och kvinnor i internationella insatser i dag
            är förstärkningen om 600 miljoner kronor till anslaget för internationella
            insatser goda nyheter. De själva vet vilken nytta deras insatser
            gör och vad gott deras insatser gör ute i världen. Samtidigt innebär
            en förstärkning med 600 miljoner en förpliktelse för oss på den
            politiska planhalvan. Vi måste se till att använda pengarna på
            ett bra och offensivt sätt.
          </note>
          <note>
            Jag kan konstatera att vi i dagarna har lämnat Liberia. Om några
            veckor försvinner vi från Kongo. Vid årsskiftet försvinner den
            militära personalen från Bosnien. Trots resursförstärkningen verkar
            numerären i utlandsstyrkan sjunka.
          </note>
          <note>
            Jag tror att det tillfälle till förstärkning som därmed ges i
            till exempel Afghanistan borde tillvaratas. Den tråkiga utvecklingen
            i Afghanistan beror inte på att vi har för mycket krishanteringsresurser
            där; den beror på att vi har för lite resurser.
          </note>
          <note>
            Om man jämför den personaltäthet som råder inom svenska PRT med
            den som gäller i Norges PRT kan man konstatera att Sverige har
            hälften så mycket personal på motsvarande befolkning och motsvarande
            yta. Det leder till att återuppbyggnaden blir sämre. Det leder
            också till att våra möjligheter till samverkan med civilbefolkningen
            och med myndigheterna blir mindre. Det i sin tur gör oss mer sårbara.
          </note>
          <note>
            Sverige behöver förstärkas och förstärkas rejält.
          </note>
          <note>
            Herr talman! Med detta vill jag yrka bifall till förslaget i
            betänkandet i sin helhet.
          </note>
          <note type="speaker">
            Anf. 28 ELSE-MARIE LINDGREN (kd):
          </note>
          <note>
            Herr talman! Det är trevligt att ministern också deltar i debatten.
          </note>
          <note>
            Jag vill börja med att yrka bifall till förslaget i betänkandet.
          </note>
          <note>
            Det svenska försvaret är en angelägenhet för hela Sverige, och
            för många andra länder också för den delen. Det är så man måste
            se försvarspolitiken. Med den ska vi trygga Sverige och dess befolkning.
            Med den ska vi också, så långt det är möjligt, bidra till säkerhet
            och utveckling i andra delar av världen. Det råder ingen motsättning
            i detta. Solidaritet med de utsatta stavas inte alltid bistånd,
            menar jag.
          </note>
          <note>
            Regering och riksdag har ett ansvar att ge Försvarsmakten och
            andra berörda myndigheter de bästa möjliga förutsättningar att
            utföra de uppgifter som vi beställer. Förutsättningarna har tidigare
            varit avsevärt sämre än de borde ha varit. Nu hoppas vi på en
            bred samsyn när det gäller vårt framtida försvar. Det har ju kommit
            fram i debatten i dag.
          </note>
          <note>
            Med det betänkande och dess föregående proposition som vi i dag
            debatterar läggs grunden till en förändring. Det är en förändring
            för en ökad förmåga att bidra till Sveriges och omvärldens säkerhet
            och en förändring för tydligare och stabilare förutsättningar
            för Försvarsmakten och andra berörda myndigheter.
          </note>
          <note>
            För mig som ledamot av ett regeringsparti är det naturligtvis
            mycket glädjande att se detta betänkande och de framsteg som gjorts
            sedan Allians för Sverige tillträdde.
          </note>
          <note>
            Herr talman! Vi i den borgerliga majoriteten har på mycket kort
            tid tagit tag i åtskilliga av de mest grundläggande problemen
            inom svensk försvarspolitik som den tidigare regeringen haft flera
            år på sig att hantera.
          </note>
          <note>
            Vi talar om en strategi för våra internationella insatser, en
            reformerad personalförsörjningsstruktur, utvecklade styr- och
            finansieringsformer för försvaret, ett ökat anslag för våra internationella
            insatser, för att nämna några exempel.
          </note>
          <note>
            En strategi för internationella insatser ökar möjligheterna till
            ännu bättre svenska bidrag och ger ett ökat svenskt inflytande
            över de insatser vi deltar i. En ny personalförsörjningsstruktur
            är en helt central grund för Försvarsmaktens förmåga att förverkliga
            de uppgifter som vi i riksdag och regering beställer. Det skapar
            också mycket bättre möjligheter för till exempel den nordiska
            snabbinsatsstyrkans möjligheter att snabbt finnas på plats i olika
            konfliktzoner.
          </note>
          <note>
            Utvecklade styr- och finansieringsformer ger dels bättre politisk
            insyn i försvarets verksamhet, dels stabilare förutsättningar
            för Försvarsmakten att utföra sina arbetsuppgifter. Det säger
            sig självt att det ökade anslaget till internationella insatser
            också stärker Sveriges förmåga att verka för säkerhet och utveckling
            i världen och inte minst här hemma.
          </note>
          <note>
            Herr talman! När det gäller vårt nationella försvar önskar jag
            även beröra hemvärns- och frivilligorganisationerna, som i dag
            är under stor förändring. De utgör en viktig resurs. Miljöpartiet
            skriver i sin motion, vars uppfattning Kristdemokraterna delar,
            att med utgångspunkt i de positiva erfarenheterna från verksamheten
            inom de frivilliga försvarsorganisationerna bör nu alla organisationer
            som med uthållighet och kvalitet bidrar till samhällets krishanteringsförmåga
            kunna komma ifråga för ekonomiskt stöd. Detta är för övrigt ett
            citat ur Försvarsberedningens rapport En strategi för Sveriges
            säkerhet . Jag utgår från att frivilligverksamheten följs upp
            i positiv anda av regeringen och att de frivilligas rätt till
            tjänstledighet för att kunna hjälpa till vid kriser snarast kommer
            till stånd.
          </note>
          <note>
            Herr talman! Vi får genom detta betänkande en försvarspolitik
            som fokuserar på förmåga och kapacitet i stället för på inbördes
            kohandel. Nu är det slut på vetorätt för försvarsfientliga riksdagspartier.
            Nu är det slut med kohandel inom en motsträvig vänsterkartell.
            Försvarspolitiken är inte längre en spelbricka eller en budgetregulator
            vilken som helst inom vänsterkartellens inbördes maktkamp. Försvarspolitiken
            är nu ett av de viktigaste instrumenten för att bidra till Sveriges
            och världens säkerhet och utveckling.
          </note>
          <note>
            I detta anförande instämde Rosita Runegrund (kd).
          </note>
          <note type="speaker">
            Anf. 29 Försvarsminister MIKAEL ODENBERG (m):
          </note>
          <note>
            Herr talman! Låt mig börja med att säga att jag med stort intresse
            lyssnat på försvarsutskottets debatt kring budgetbetänkandet.
            Jag ska väl inte hemlighålla att jag fann inledningen av debatten
            särskilt underhållande. Peter Rådberg från Miljöpartiet sågade
            Ulrica Messing jäms med fotknölarna och klagade över socialdemokratins
            obegripliga passivitet som största oppositionsparti för att därefter
            själv bli kraftfullt sågad av Vänsterpartiets Gunilla Wahlén.
            Vi kunde se någon sorts vänsterkartell i upplösning. Jag får erkänna
            att även jag är lite förundrad över att se en socialdemokrati
            som helt saknar partimotioner på viktiga politikområden.
          </note>
          <note>
            Slutintrycket blir att det är två besked som har lämnats. Det
            ena är att vi nu börjar se en begynnande marginalisering av Miljöpartiet
            och Vänsterpartiet inom svensk försvars- och säkerhetspolitik.
            Det andra är att det trots allt finns en ganska bred enighet mellan
            fem av riksdagens partier om att den omställning som försvaret
            är inne i ska fortsätta. Det gäller omställningen från traditionellt
            invasionsförsvar till ett insatsförsvar, från ett försvar i förråd
            till ett försvar i användning. Jag tycker att denna normalisering
            av de politiska relationerna i försvars- och säkerhetspolitiken
            i grunden är bra.
          </note>
          <note>
            Den omställning som försvaret är mitt inne i är, som flera talare
            varit inne på, oerhört omfattande. Det är viktigt att fastslå
            att den inte drivs av budgethänsyn eller av besparingsskäl, utan
            omställningen är driven av en förändrad omvärldssituation. Många
            har svårt att ta till sig detta. Inte minst har generationer av
            män som gjort värnplikten i det gamla invasionsförsvaret svårt
            att förhålla sig till den nya situation som vi nu befinner oss
            i. Vi upplever emellertid en totalt förändrad omvärldssituation.
            Decenniers omedelbara invasionshot är borta. Forna sovjetiska
            satellitstater är nu fria nationer med medlemskap i både Europeiska
            unionen och Nato.
          </note>
          <note>
            Det är naturligtvis ingen garanti för att inte Sverige i en framtid
            kan ställas inför militära hot. Grunden för Försvarsmaktens verksamhet
            kommer därför alltid att vara förmågan till väpnad strid, och
            uppgiften kommer naturligtvis alltid att vara vilket Ulrica Messing
            också var inne på att försvara Sveriges territoriella integritet.
            Med den situation vi i dag upplever ligger dock tyngdpunkten på
            att bidra till fred och säkerhet i omvärlden. Därmed kan vi också
            bidra till vår egen fred och säkerhet, och inte minst ökar vi
            genom de internationella insatserna vår förmåga att försvara oss
            själva och vårt land själva och tillsammans med andra.
          </note>
          <note>
            Regeringen föreslår nu en ökad ambition när det gäller den internationella
            verksamheten och svenskt deltagande i internationella operationer.
            Det handlar om en i det närmaste fördubbling av våra möjligheter
            till insatser. Det uttrycks i budgetpropositionen så att vi ska
            kunna sätta in ungefär 2 000 soldater i stället för 1 000. Det
            är dock inte, vilket Ulrica Messing hävdade i sitt inledningsanförande,
            en fastlåsning. Men om vi uttrycker det i traditionella arméförband
            handlar det om detta.
          </note>
          <note>
            Det hindrar inte att vi också kan tänka oss att sätta in andra
            typer av förband i internationella operationer, vilket vi ju gjort
            när vi ställt upp med en korvett, HMS Gävle, i FN:s mission i
            Libanon. För egen del utesluter jag heller inte att även flygstridskrafter
            skulle kunna komma i fråga i fredsbevarande eller fredsframtvingande
            operationer.
          </note>
          <note>
            Denna ambitionshöjning från den nya regeringens sida har mottagits
            utomordentligt väl internationellt i EU-systemet, Förenta nationerna,
            USA. Från alla håll uttrycks stor tillfredsställelse över Sveriges
            beredvillighet att ta ett ökat internationellt ansvar. Det är
            också viktigt eftersom vi genom ett sådant agerande påverkar andra
            mindre nationer i deras agerande.
          </note>
          <note>
            Jag har under hösten haft tillfälle att besöka två av missionerna,
            KS 14 i Priština i Kosovo och ML 01 utanför Libanon. Det är lätt
            att bli imponerad av de insatser som våra förband och soldater
            gör. Som Allan Widman påpekade arbetar vi nu med att ta fram en
            nationell strategi för hur våra internationella insatser ska utformas.
            Det handlar bland annat om att göra en avvägning mellan kvantitet
            och kvalitet, som Allan Widman också indikerade. Hur mycket ska
            vi sprida våra insatser och hur mycket ska vi koncentrera dem?
          </note>
          <note>
            En viktig del i det ökade internationella åtagandet är förstås
            nu fokuserat på den nordiska stridsgrupp som Sverige kommer att
            leda under första halvåret 2008. Det utgör ett led i EU:s ökade
            beredskapsmöjligheter. Vi har även anmält intresse för att ta
            ett sådant ledningsansvar för motsvarande stridsgrupp under första
            halvåret 2011.
          </note>
          <note>
            Jag beklagar att Socialdemokraterna inte tydligare slutit upp
            bakom den ökade ambitionen från svensk sida för att vara närvarande
            och göra nytta i fredsbevarande och fredsframtvingande operationer.
          </note>
          <note>
            Jag tycker också att det finns skäl att korrigera Ulrica Messings
            historieskrivning något. Det var inte så att alliansen bröt ett
            långt samförstånd på det försvars- och säkerhetspolitiska området
            inför försvarsbeslutet 2004. Sanningen är att det var Socialdemokraterna
            som aktivt valde att inte söka samförstånd med den borgerliga
            oppositionen. I stället valde de att för första gången göra upp
            om säkerhetspolitiken med kommunisterna i den svenska riksdagen.
            Det var den stora förändringen och den stora förskjutningen.
          </note>
          <note>
            En av huvudsakerna i det försvarsbeslutet var en nedskärning
            med 3 miljarder inom det militära försvaret. 3 miljarder kan ju
            tyckas vara ett begränsat belopp i förhållande till totalomslutningen
            på 40 miljarder, men när många av kostnaderna är låsta är 3 miljarder
            på marginalen väldigt mycket pengar.
          </note>
          <note>
            Det där kallades av Göran Persson, och också av Ulrica Messing
            i inledningsanförandet, för en överföring av resurser från det
            militära försvaret till det civila försvaret och till polisen.
            Det var ju så att säga en liturgisk finess. I själva verket handlade
            det om en godtycklig besparing, lanserad av dåvarande statsministern
            Göran Persson under en partiledardebatt här i kammaren.
          </note>
          <note>
            Vi för nu till ökade medel för att svara mot de höjda ambitioner
            som vi har om deltagande i internationella insatser. Sanningen
            är att vi återför en del av de besparingar som den tidigare regeringen
            drev igenom i sin uppgörelse med Vänsterpartiet och Miljöpartiet.
            En av effekterna är att vi nu i spåren av det beslutet och av
            Försvarsförvaltningsutredningen kommer att skära ned med 2 miljarder
            kronor inom olika stödmyndigheter. Särskilt hårt drabbas den forskning
            som Ulrica Messing i sitt inledningsanförande sade sig värna speciellt
            om.
          </note>
          <note>
            Vi har nu en ny budgetordning sedan början av 1990-talet. Höstens
            val markerade det första tillfälle då vi har fått ett regimskifte
            efter att den nya budgetordningen trädde i kraft. Den nya regeringen
            hade i realiteten 48 timmar på sig att granska det underliggande
            budgetarbetet. I praktiken innebar det att den nya regeringen
            vid sitt framläggande av budgetpropositionen ännu inte hade hunnit
            göra några självständiga analyser.
          </note>
          <note>
            Det är icke desto mindre, herr talman, lätt att peka ut några
            problem som förtjänar särskild uppmärksamhet. Ett sådant var Allan
            Widman inne på. Det handlar om Försvarsmaktens personalförsörjning,
            både när det gäller den fast anställda personalen och soldaterna.
            Jag avser att återkomma till det längre fram och jag kommer i
            dag inte att besvara Allan Widmans fråga om och när det ska tillsättas
            en pliktutredning.
          </note>
          <note>
            Det andra området som också förtjänar uppmärksamhet är materielförsörjningsfrågorna.
            Jag håller med om en hel del av det som Allan Widman talade om
            att vi inte kommer att kunna upprätthålla möjligheter att utveckla
            vapensystem över hela bredden utan att vi måste bli mycket mer
            fokuserade, nischade och genomtänkta när det gäller vilka projekt
            vi ska satsa på.
          </note>
          <note>
            Det tredje området som förtjänar uppmärksamhet är också försvarsutskottets
            älsklingsområde, nämligen styrningsfrågorna. De frågorna har att
            göra med ekonomistyrning och anslagsfördelning, insyn, uppföljning
            och kontroll. Det här är ju någonting som försvarsutskottet har
            tagit upp under en följd av år, och en del arbete pågår. Vi har
            en försvarsstyrningsutredning och vi har Sten Heckschers utredning
            som också har bäring på styrningen av statliga myndigheter.
          </note>
          <note>
            I budgetpropositionen tas det några få och ganska små steg för
            att efterkomma önskemål som försvarsutskottet tidigare har framfört.
            Jag hoppas att vi nästa höst, i samband med den budgetproposition
            som kommer då, ska kunna ta nya steg för att möta försvarsutskottets
            krav och önskemål om ökad spårbarhet och insyn, och ökade möjligheter
            till uppföljning av vad skattebetalarnas pengar används till.
          </note>
          <note>
            Jag kommer att ägna styrningsfrågorna ökad uppmärksamhet, men
            samtidigt vill jag säga att jag i grunden tycker att vi måste
            vänja oss vid att se på Försvarsmakten på samma sätt som vi ser
            på andra statliga myndigheter.
          </note>
          <note>
            Vi har nu under en följd av år reformerat Försvarsmakten. Vi
            har fått en myndighet i stället för ett stort antal myndigheter.
            Vi har fått en ökad myndighetsprofessionalisering när det gäller
            personalfrågor och ekonomistyrningsfrågor. Man arbetar nu med
            att ta fram nya ekonomistyrningssystem. Vi bör enligt min mening
            i möjligaste mån försöka använda inom den statliga sektorn normalt
            förekommande budgeterings- och styrningsrutiner även för Försvarsmakten.
          </note>
          <note>
            Detta hindrar inte att det ibland kan behövas avsteg, motiverade
            exempelvis av de långa ledtider som gäller i materielprojekt eller
            när man ominriktar verksamheten. Men utgångspunkten ska inte vara
            att Försvarsmaktens verksamhet är så speciell till sin karaktär
            att det behövs en alldeles särskild form av styrning. Jag tror
            också att det vore bra om försvarsutskottet, Regeringskansliet,
            Försvarsdepartementet och myndigheten Försvarsmakten hade samma
            fördelning av beslut som man har i andra statliga sektorer. Därför
            är det bra att försvarsutskottet nu i ett tillkännagivande till
            regeringen tar ett steg tillbaka när det gäller att lägga sig
            i den organisatoriska indelningen av Försvarsmakten.
          </note>
          <note>
            Om vi börjar fatta riksdagsbeslut om lokalisering av del av förband
            har vi kommit långt i detaljeringsnivå i beslutsfattandet. Det
            är en detaljeringsnivå som är långt vid sidan av vad som gäller
            för alla andra statliga myndigheter, och det är inte särskilt
            lyckligt. Även när det gäller beslutsfördelningen mellan riksdag,
            regering och myndighet bör strävan vara att i görligaste mån tillämpa
            den ordning som gäller generellt inom statens verksamhet.
          </note>
          <note>
            Med detta ber jag att få tacka försvarsutskottets ledamöter för
            denna möjlighet att följa den första försvarspolitiska budgetdebatten
            i mitt nya ämbete.
          </note>
          <note type="speaker">
            Anf. 30 ULRICA MESSING (s) replik:
          </note>
          <note>
            Herr talman! Jag har en konkret fråga till försvarsministern.
            Ministern tyckte att den tidigare regeringen gjorde en godtycklig
            besparing när vi förde pengar från försvaret till det civila samhället.
            Det var ingen godtycklig besparing. Det var en politisk prioritering.
            Min fråga har bäring just på denna prioritering.
          </note>
          <note>
            I den budgetproposition som ni har lämnat skriver ni att det
            finns behov av en samlad och samordnad operativ och taktisk ledning,
            av militära och polisiära insatser samt räddningsinsatser. Jag
            instämmer i det. Precis som försvarsministern sade finns det också
            ett antal utredningar som jobbar med den frågan.
          </note>
          <note>
            Nu har regeringen också gett ett tilläggsdirektiv till utredningen
            för den krisledande myndigheten. Man skriver att utredningen även
            bör ha möjlighet att ge förslag utanför befintliga konstitutionella
            ramar. Jag utgår från att regeringen hade vissa saker i åtanke
            när man antog detta tilläggsdirektiv. Min konkreta fråga till
            försvarsministern är därför: Vad skulle detta, utanför de konstitutionella
            ramarna, kunna vara?
          </note>
          <note type="speaker">
            Anf. 31 Försvarsminister MIKAEL ODENBERG (m) replik:
          </note>
          <note>
            Herr talman! Det var en fullständigt godtycklig tremiljardersbesparing
            som lades ut på det militära försvaret. Göran Persson sköt från
            höften i en partiledardebatt här i kammaren. I den politiska liturgin
            uttrycktes det som en överföring av resurser från det militära
            försvaret till det civila försvaret i vid mening. I själva verket
            tillfördes det inte resurser till det civila försvaret bland annat
            polisen i den omfattning som man gjorde nedskärningar inom Försvarsmakten.
          </note>
          <note>
            Det gjordes en kraftfull besparing på försvaret, och den gjordes
            för att man skulle kunna träffa en uppgörelse med Miljöpartiet
            och Vänsterpartiet om försvars- och säkerhetspolitiken. Det ansåg
            ni vara viktigare än att upprätthålla en bred enighet över blockgränsen.
            Det var ert val. Ni träffade det medvetet. Vi kritiserade det.
            Jag beklagar det än i dag.
          </note>
          <note>
            Nu tycks det ske någon sorts normalisering och återgång till
            det som under efterkrigstiden ändå har varit det normala. Det
            tycker jag är bra.
          </note>
          <note>
            Vad gäller frågan om en krisledande myndighet äger det sin riktighet
            att det pågår beredning av tilläggsdirektiv till Anders Svärds
            utredning. Jag hoppas inom kort att kunna presentera dem.
          </note>
          <note type="speaker">
            Anf. 32 ULRICA MESSING (s) replik:
          </note>
          <note>
            Herr talman! Det skulle vara önskvärt om regeringen kunde förklara
            vad den menar med utanförkonstitutionella ramar. Jag tror att
            det är flera än jag i denna kammare som är intresserad av det.
          </note>
          <note>
            Det civila samhället är inte bara polisen. Den är en viktig del
            i ett rättssamhälle. Men det civila samhället är också till exempel
            den satsning som den gamla regeringen gjorde på hemlöshetsprojekt,
            den satsning vi gjorde på missbrukarvården eller den satsning
            vi gjorde på psykiatrin. För mig och för oss var det också viktiga
            politiska prioriteringar, och vi står bakom dem.
          </note>
          <note>
            Försvarsministern skulle nu kunna hålla sig kvar vid det jag
            frågade om, nämligen behovet av samordning. Jag delar också beskrivningen.
            Jag hoppas att vi kan fortsatt vara överens om det. Regeringen
            har själv sagt att det finns en möjlighet att ge förslag utanför
            konstitutionella ramar. Jag är nyfiken på vad det skulle kunna
            vara.
          </note>
          <note>
            Jag är också nyfiken vad som sker när väl denna samordning är
            på plats, och jag hoppas verkligen att den kommer att vara det.
            Vi vet alla att Moderaterna vid ett antal tillfällen har förespråkat
            att försvaret ska ha ökade befogenheter.
          </note>
          <note>
            Min nästa konkreta fråga, som jag verkligen vill ha svar på,
            är: Vem ska leda vem i den samordningen?
          </note>
          <note type="speaker">
            Anf. 33 Försvarsminister MIKAEL ODENBERG (m) replik:
          </note>
          <note>
            Herr talman! Ulrica Messing får ge sig till tåls tills beredningen
            är färdig och tilläggsdirektiven till Anders Svärds utredning
            presenteras. Den text som finns i budgetpropositionen har ingen
            annan bäring än att ta bort de restriktioner som fanns för hans
            förslagsställande i de ursprungliga direktiven.
          </note>
          <note>
            Frågan om försvarets ställning i sammanhanget har över huvud
            taget inte med saken att göra. Försvarsmaktens möjligheter att
            biträda vid olika typer av civila kriser av typen terroristangrepp
            har reglerats genom ett riksdagsbeslut förra året.
          </note>
          <note>
            Det riksdagsbeslutet gäller. Det finns inga planer på att ändra
            det riksdagsbeslutet eller att komma med några nya förslag i det
            hänseendet. Det ankommer i sådana fall på polisen att begära stöd
            från Försvarsmakten. Då har Försvarsmakten inom de ramar som riksdagsbeslutet
            anger möjlighet att bistå. På den punkten planeras inga förändringar.
          </note>
          <note type="speaker">
            Anf. 34 PETER RÅDBERG (mp) replik:
          </note>
          <note>
            Herr talman! Jag har två frågor till försvarsministern. Den ena
            frågan gäller att regeringen lägger fram ett förslag om en extra
            ubåt i insatsorganisationen jämfört med förra årets budgetproposition.
            Problemet är att jag inte kan läsa vilka de operativa skälen är
            till detta. Jag skulle gärna vilja ha ett svar på frågan varför
            man satsar just på en ubåt till.
          </note>
          <note>
            Den andra frågan är den jag ställde till Rolf Gunnarsson och
            som jag inte fick svar på. Det gäller vapenexporten. Jag påstår
            att regeringen öppnar för att öka vapenexporten genom följande:
            Regeringen vill tidigt väga in exportmöjligheterna som en faktor
            i materialförsörjningen. Exportmöjligheterna bör också beaktas
            och lyftas fram vid deltagande i internationella forum som exempelvis
            EU:s försvarsbyrå EDA.
          </note>
          <note>
            Stämmer det? Ska jag tolka det på det viset att det öppnar för
            att vi kommer att sälja mer vapen i och med den här texten?
          </note>
          <note type="speaker">
            Anf. 35 Försvarsminister MIKAEL ODENBERG (m) replik:
          </note>
          <note>
            Herr talman! Jag måste öppet erkänna att de närmare operativa
            skälen för en ubåt till inte tillhör de frågor som jag närmare
            hann analysera under de 48 timmar som vi ägnade oss åt budgetarbetet.
          </note>
          <note>
            Vad gäller vapenexporten är det ett faktum att möjligheterna
            till export är en viktig faktor i vår materielförsörjning. Vapenexport
            möjliggör förlängning av serierna och därmed lägre styckkostnader
            och en bättre försvarsekonomi. I den delen är den text som finns
            i budgetpropositionen inte särskilt revolutionerande utan närmast
            ett konstaterande av fakta.
          </note>
          <note>
            Jag hör till dem som vill värna svensk försvarsmaterielindustri.
            Jag tror att den har haft oerhört stor betydelse genom sina spin-off-effekter
            på civil industri för att Sverige i dag är en så ledande nation
            som den är på viktiga teknikområden som fordonsindustri, flygindustri
            och telekomindustri.
          </note>
          <note type="speaker">
            Anf. 36 PETER RÅDBERG (mp) replik:
          </note>
          <note>
            Herr talman! Det finns mycket att säga om detta. Vi har en moralisk
            fråga. Vi får inte föra ut vapen till krigförande länder, vilket
            Sverige gör hela tiden. Jag nämnde två länder, USA och Storbritannien,
            som gör det till nuvarande Irak. Det har pågått sedan år 2003.
          </note>
          <note>
            Jag tycker att försvarsministern tar väldigt lätt på frågan genom
            att, om jag får säga så, raljera lite grann. Han säger att det
            är ganska bra att vi kan sälja lite mer vapen, och så vidare.
            Jag har en helt annan syn i den frågan.
          </note>
          <note>
            Det är tråkigt att försvarsministern inte har ett bättre svar
            när det gäller ubåten. Det ligger nu ett förslag om att vi ska
            ha en extra ubåt. Men det finns inte en enda rad om de operativa
            skälen till varför vi ska ha det. Jag tycker att det är ett krav
            att riksdagen borde få veta varför vi ska satsa ett antal miljoner
            eller miljarder till på ubåten och vad den ska användas till.
          </note>
          <note type="speaker">
            Anf. 37 Försvarsminister MIKAEL ODENBERG (m) replik:
          </note>
          <note>
            Herr talman! Det är korrekt att vi har helt olika syn på svensk
            vapenexport och svensk vapenindustri. Jag är givetvis väldigt
            noga med att det regelverk vi har kring svensk vapenexport följs.
            Men är det möjligt för svenska företag att exportera sina produkter
            inom ramarna för det regelverk som finns är jag den första att
            lyckönska de industrier som klarar den internationella konkurrensen.
          </note>
          <note>
            Även utifrån ett mer idémässigt perspektiv har jag svårt att
            förstå kritiken mot svensk vapenexport. Det enkla skälet är att
            vi ser det som självklart att vi ska ha rätten att försvara vårt
            land, våra idéer, vårt samhällsskick, vår demokrati och vår frihet.
            Om vi genom att sälja försvarsmateriel kan hjälpa andra stater
            att göra samma sak har jag väldigt svårt att se det som moraliskt
            förkastligt.
          </note>
          <note>
            Det kanske till och med utifrån moraliska eller etiska utgångspunkter
            kan anses vara en fördel att andra små länder i världen har möjligheter
            att köpa försvarsmateriel från ett litet och alliansfritt land
            som Sverige i stället för att knyta upp sig till stormakter.
          </note>
          <note type="speaker">
            Anf. 38 GUNILLA WAHLÉN (v) replik:
          </note>
          <note>
            Herr talman! Jag vill först säga att jag verkligen uppskattar
            att försvarsministern deltar i debatten och att vi får tillfälle
            att få några frågor besvarade. Eftersom jag själv befinner mig
            i samma situation har jag full respekt för att man kan vara ny
            som jag i utskottet och inte har satt sig in i alla delar.
          </note>
          <note>
            Minskade militärutgifter frigör pengar som skulle kunna användas
            för att skydda oss mot reella hot och komma till rätta med flera
            av världens stora problem. Det gäller till exempel miljöförstöring,
            vattenbrist och fattigdom och att främja uppbyggandet av en stabil
            säkerhetsgemenskap i vårt närområde.
          </note>
          <note>
            Jag sade i mitt anförande att Sveriges export till och militärt
            samarbete med diktaturer och krigförande länder skulle upphöra.
            Jag fick en fråga från Rolf Gunnarsson om vilka länder det skulle
            kunna vara. I exemplet har nämnts USA, Israel, Irak och Sudan,
            och det finns en liten lista till.
          </note>
          <note>
            Jag vill ställa en fråga till försvarsministern. Om EU skulle
            framföra förslaget att man skulle häva vapenembargot mot Kina,
            hur skulle då Sverige agera och ställa sig till det?
          </note>
          <note>
            Jag har också en fråga när det gäller ubåtssamarbetet med USA
            med ubåten som finns utanför San Diego i Kalifornien. Hur skyddar
            den svenskt territorium, och vem är den gemensamma fienden? På
            vilket sätt bidrar det till stabilitet och säkerhet i vårt land?
          </note>
          <note type="speaker">
            Anf. 39 Försvarsminister MIKAEL ODENBERG (m) replik:
          </note>
          <note>
            Herr talman! Frågan om EU:s beslutsfattande kring vapenembargot
            mot Kina ligger något vid sidan om dagens budgetdebatt. Det är
            heller inte en fråga där jag är föredragande i regeringen, utan
            det är utrikesministern som är det. Jag förutser dock för egen
            del ingen förändring av det svenska förhållningssättet i denna
            fråga.
          </note>
          <note>
            Vår ubåt i San Diego tycker jag är ett mycket bra och handfast
            exempel på internationellt utbyte inom försvarsområdet till ömsesidig
            nytta. Vår ubåtsbesättning får träning och möjligheter till samverkan
            som den inte skulle ha fått på hemmaplan. Det ger oss också möjligheter
            att testa vår utrustning i en helt annan miljö. Jag menar att
            det är en typ av samarbetsprojekt som gagnar båda de parter som
            är involverade, såväl den amerikanska Stillahavsflottan som den
            svenska marinen.
          </note>
          <note type="speaker">
            Anf. 40 GUNILLA WAHLÉN (v) replik:
          </note>
          <note>
            Herr talman! Försvarsministern gör tolkningen att vapenembargot
            inte ingår i dagens budgetdebatt. Jag är helt övertygad om man
            vid ett annat tillfälle kommer att återkomma till frågan om Kina,
            vapenembargot, Sveriges ställning och EU.
          </note>
          <note>
            För att återgå till ubåten: Den frågan skulle man ändå kunna
            hänföra till dagens budgetdebatt. Hur mycket kostar det att ha
            en ubåt liggande där och hur länge ska den ligga där? Tänker vi
            förlänga kontraktet? Tänker vi utöka detta och ha liknande samarbete
            med andra länder inom ubåtsverksamhet? Tänker vi stationera försvarsverksamhet
            i andra länder i ett nära samarbete? Försvarsministern nämnde
            till exempel att han inte är helt avvisande till luftsamarbete
            med något annat land. Är det så vårt framtida försvar kommer att
            se ut med den nya regeringen?
          </note>
          <note type="speaker">
            Anf. 41 Försvarsminister MIKAEL ODENBERG (m) replik:
          </note>
          <note>
            Herr talman! Jag tror att det möjligen blev någon sorts sammanblandning.
            Vad jag sade var att jag inte utesluter att även flygstridskrafter
            skulle kunna komma till användning i internationella operationer.
            Det har funnits någon sorts mental begränsning till arméförband.
            Vi tog det första steget att bryta denna när den tidigare regeringen
            skickade iväg korvetten Gävle. Det finns inte heller där skäl
            att ha någon mental begränsning. Jag utesluter som sagt inte att
            också svenska flygstridskrafter skulle kunna fullgöra en funktion
            internationellt. Men det innebär inte någon målsättning eller
            strävan.
          </note>
          <note>
            När det gäller ubåten i San Diego är det så att det från början
            var ett önskemål från amerikanerna att få hyra en ubåt av oss.
            Då sade vi: Nej, det får ni inte. Men vi kan gärna komma över
            med vår egen besättning och öva med er. Det utgår en ersättning
            för detta. Däremot har jag inte klart för mig vad det är för sluttidpunkt
            som gäller enligt det avtal som har träffats mellan Sverige och
            USA. Det måste jag be om att få återkomma till.
          </note>
          <note type="speaker">
            Anf. 42 STAFFAN DANIELSSON (c) replik:
          </note>
          <note>
            Herr talman! Jag tycker att det är en bra proposition, trots
            en orimligt kort startsträcka, som nuvarande konstitution stadgar.
            Det har varit ett lödigt deltagande från försvarsministern en
            bra start. Det känns bra för mig som allianspartner.
          </note>
          <note>
            Min fråga har aktuell bäring på försvarets möjligheter, intresse
            och resurser på sikt. I morgon är det en utfrågning här i riksdagen
            om den planerade gasledningen från Ryssland till Tyskland, ordnad
            av utrikesutskottet och miljö- och jordbruksutskottet. Nu har
            vi försvarsministern här i kammaren, och jag tycker att det kan
            vara bra med ett litet inspel till den debatt som kommer att ske
            i morgon. Den har uppenbarligen också försvarspolitiska och säkerhetsmässiga
            aspekter, som försvarsministern har redovisat på ett bra sätt
            i debatten.
          </note>
          <note>
            Min uppfattning är att det finns bättre alternativ för dragning
            av gasledningen än i vårt känsliga innanhav med stora miljöbekymmer
            och även andra bekymmer. Det borde finnas bättre sträckningar.
            Jag hoppas att den inte blir av. Men om den nu skulle bli av är
            uppenbarligen planerna att till exempel ryska fartyg regelbundet
            ska ha tillsyn och kontroll i Sveriges ekonomiska zon där gasledningen
            går fram.
          </note>
          <note>
            Är det så självklart? En tanke som har slagit mig och som har
            framförts i debatten är att det här jobbet inom Sveriges ekonomiska
            zon skulle kunna skötas av svenska fartyg. Vi har kompetensen
            att ta ansvar för ett sådant uppdrag i ett sådant läge. Det har
            även framförts förslag om att en bredare sammansättning av ett
            antal Östersjöländer skulle kunna ta på sig ett ansvar, så att
            i alla fall den aspekten klaras ut.
          </note>
          <note>
            Som sagt: Jag är ingen anhängare av gasledningen. Den går ändå
            genom vår ekonomiska zon. Den kan förverkligas. Hur ser försvarsministern
            på frågan?
          </note>
          <note type="speaker">
            Anf. 43 Försvarsminister MIKAEL ODENBERG (m) replik:
          </note>
          <note>
            Herr talman! Det är ju inte vår gasledning, och det gör att våra
            möjligheter är små när det gäller att påverka hur den förläggs
            på land eller i Östersjön och i sådana fall med vilken sträckning.
            Det har Sverige med hänsyn till utformningen av havsrättskonventionen
            mycket små möjligheter att påverka. Det vi kommer att kunna påverka
            enligt nationell lagstiftning i tillståndsprövningen är framför
            allt miljöaspekter på ett sådant här projekt.
          </note>
          <note>
            Jag delar Staffan Danielssons uppfattning att det finns starka
            miljöimplikationer av ett sådant här projekt, inte minst mot bakgrund
            av att vi har 100 000 minor liggande på Östersjöns botten plus
            stora mängder av dumpade kemiska stridsmedel.
          </note>
          <note>
            Jag kan bara konstatera att detta ännu inte är ett regeringsärende.
            Följaktligen har regeringen inte heller diskuterat frågan närmare
            och har ännu ingen ståndpunkt. Jag har dock gjort det ganska självklara
            konstaterandet, som jag naturligtvis står för, att ett sådant
            här projekt har energipolitiska implikationer, miljömässiga implikationer
            och även säkerhetspolitiska och försvarspolitiska implikationer.
          </note>
          <note type="speaker">
            Anf. 44 STAFFAN DANIELSSON (c) replik:
          </note>
          <note>
            Herr talman! Jag hade en fråga om tekniken, men med all respekt
            för att försvarsministern i dag inte går in på den är jag nöjd
            med svaret.
          </note>
          <note type="speaker">
            Anf. 45 ANNICKA ENGBLOM (m):
          </note>
          <note>
            Herr talman! För den del av Sverige som jag representerar, Blekinge,
            utföll försvarsbeslutet 2004 positivt. Med F 17 och helikopterbataljonen
            i Ronneby tillsammans med marinbasen i Karlskrona utgör förbanden
            i dag en väl fungerande och integrerad garnison. I världsarvsstaden
            Karlskrona bedrivs Kockums högteknologiska utveckling i samma
            miljö som riggningen av Karl XI:s linjeskepp ägde rum. Har ni
            någonsin vägarna förbi Karlskrona får ni definitivt inte missa
            tillfället att uppleva ett stycke levande historia i dess innersta
            mening. Jag ser att talmannen instämmer i detta.
          </note>
          <note>
            Trots denna positiva inledning vill jag uppmärksamma ett i mitt
            och många andras tycke märkligt beslut. Det gäller Säkerhetspluton
            sjö i dag förlagd till Kungsholms fort i Karlskronagattet.
          </note>
          <note>
            Säkerhetspluton sjö är den marina delen av säkerhetsbataljonen.
            Den producerar i dag ca 70100 säkerhetssoldater per år med uppgift
            att utbilda främst militärpolis, hundförare, säkerhetsunderrättelse,
            säkerhetsskydd och stridsbåtsförare. Plutonen har till uppgift
            att skydda prioriterade marina resurser och därtill hörande baser,
            hamnar, fartyg, personer med mera mot säkerhetshotande verksamhet.
          </note>
          <note>
            Med en mycket vag formulering i budgetpropositionen 2005 beslutade
            den förra regeringen att flytta plutonen från Karlskrona till
            Göteborg. Det finns ingen logik verksamhetsmässigt bakom beslutet.
            En pluton som är specialutbildad på att skydda marinens resurser
            ska alltså inte verka eller öva på den enda plats där marinen
            finns i dag. Infrastrukturella satsningar på uppskattningsvis
            ca 40 miljoner kronor avseende byggandet av en ny hundgård, en
            så kallad referensanläggning, har gjorts. Den invigdes så sent
            som för tre år sedan. Motsvarande satsningar, om än inte så stora,
            behöver nu göras i Göteborg. Stora insatser kastas nu över bord.
            Ofrånkomligt uppkommer givetvis tanken om detta inte var ett rent
            politiskt beslut. Göteborg fick ju stryka ordentligt på foten
            i försvarsbeslutet 2004. Jag sympatiserar i och för sig med tanken
            att Sveriges andra stad bör ha ett fullgott skydd mot yttre hot,
            men kanske inte just detta förband som har sin specialinriktning
            mot marina resurser.
          </note>
          <note>
            Varför tar jag nu upp denna detalj när det har talats i breda
            termer här i salen i dag? Jo, främst givetvis för sakens skull
            med en bakgrund i marinen är jag väl förtrogen med verksamheten
            och vilka följder som beslutet får men också för att understryka
            det som även försvarsministern uttryckt strax efter sitt tillträde
            och även här i kammaren i dag, nämligen vad som kan bli följden
            när politiker lägger sig i detaljer. Som försvarspolitiker har
            vi till uppgift att utarbeta Sveriges framtida försvars- och säkerhetspolitik
            och dess inriktning. Att organisera sig därefter är Försvarsmaktens
            personal långt mer lämpad för. Vad gäller just det här beslutet
            har åtminstone inte jag mött någon inom försvaret som tycker att
            det här är en särskilt fiffig idé, och då har jag pratat med många.
          </note>
          <note>
            Nu har processen satts i gång av den förra regeringen. Tiden
            har varit kort för en omedelbart förändrad inriktning inom den
            närmaste framtiden, men hos mig är det sista som dör hoppet. Jag
            hoppas därför att försvarsministern tar tillfället i akt att lyssna
            till säkerhetsplutonens personal och dess tankar om den framtida
            verksamheten när han besöker marinbasen i slutet av januari. Varmt
            välkommen till Karlskrona!
          </note>
          <note>
            Herr talman! Jag byter nu spår lite grann. I förra veckan hade
            jag förmånen att tillsammans med delar av försvarsutskottet besöka
            Skaraborgs regemente, trängregementet, Markstridsskolan i Skövde
            samt Livregementets husarer i Karlsborg. Det var ett mycket välplanerat
            och informativt besök. Ett välformulerat tack framfördes av försvarsutskottets
            ordförande Ulrica Messing, och jag vill återigen förnya detta
            tack till personalen härifrån.
          </note>
          <note>
            Sedan vill jag säga att om det är någonting som jag som politiker
            alltid uppskattar hos tjänstemän är det att man är uppriktig och
            en smula obstinat. Jag uppskattar när man inte bara presenterar
            bekvämligheter för oss politiker. Det gjorde inte heller regementschefen
            och officerarna vid det här besöket. Man tog tillfället i akt
            att ställa oss inför ett antal svåra frågeställningar.
          </note>
          <note>
            En av dessa frågeställningar har jag burit inom mig sedan det
            här besöket. Den vill jag gärna lyfta fram här i kammaren. Vårt
            alltmer fördjupade internationella engagemang innebär att svenska
            kvinnor och män kommer att hamna mitt uppe i exploderande konflikthärdar
            och livsfarliga situationer. Det första halvåret 2008 kommer Sverige
            att ha huvudansvaret för den europeiska insatsstyrkan i form av
            Nordic Battle Group. Vi kommer då att vara först på plats. Är
            vi verkligen mentalt beredda på det? Hur kommer vi att reagera
            när kapten Lena Melin, underrättelseofficer och tvåbarnsmamma,
            visas upp i tv på en halvsuddig video med en bindel för ögonen
            och en pistol mot tinningen samtidigt som maskerade gisslantagare
            mässande läser upp sin kommuniké? Man ser tydligt att kapten Lena
            Melin utsatts för misshandel.
          </note>
          <note>
            Den här bilden har vi ju sett förut, men då har det inte handlat
            om svenskar. Hur kommer vi egentligen att reagera innerst inne?
            Rolf Gunnarsson tog upp detta med folkförankringen tidigare i
            sitt anförande. Hur pass förankrat är detta? Kommer vi här inne
            i kammaren att stå pall när medierna ifrågasätter legitimiteten
            i att svenska män och kvinnor utsätts för livsfara i andra länder
            långt bort från Sveriges gränser? Jag lämnar frågan öppen. Jag
            lämnar kvar bilden i ert inre att fundera över.
          </note>
          <note>
            Men jag gör det inte för att avskräcka. Det är precis tvärtom.
            Jag tar upp detta svåra ämne för att medvetandegöra vilken verklighet
            vår personal inom försvaret i dag tränar för. De vässar sina metoder
            och färdigheter och tränar återigen med målet att få hem alla
            välbehållna. De behöver alla vårt stöd. De behöver vara förvissade
            om att vi här inne backar upp dem till hundra procent om det värsta
            tänkbara skulle inträffa.
          </note>
          <note>
            När jag ser hur man förbereder sig inför Nordic Battle Group
            på F 17 i Ronneby, i marinbasen och senast nu Skövde, känner jag
            mig inte bara stolt utan väldigt stärkt i uppfattningen att vi
            faktiskt har ett oerhört modernt och professionellt försvar. Det
            är framtidsinriktat men tar också hänsyn till de mjuka frågorna.
            Omdaningen av Försvarsmakten har varit, och är fortfarande, smärtsam
            i många avseenden, men den är absolut nödvändig och speglar vår
            förändrade omvärldssituation. Kanske behöver vi ta några steg
            tillbaka för att kunna ta ytterligare kliv framåt. Klart är i
            alla fall att våra soldater ska ha bästa möjliga förutsättningar
            i form av utbildning och utrustning oavsett om de verkar på svensk
            mark eller internationellt.
          </note>
          <note>
            Herr talman! Jag vill yrka bifall till förslaget i försvarsutskottets
            betänkande i sin helhet.
          </note>
          <note type="speaker">
            Anf. 46 PETER JONSSON (s):
          </note>
          <note>
            Herr talman! Jag hade inte tänkt gå upp i den här debatten i
            dag. Men när jag lyssnar på de fyra borgerliga partiernas företrädare
            och funderar på vad de har sagt och vad de har fört fram blir
            jag lite orolig. Vem kommer att få det största inflytandet på
            regeringen och försvarsministern när det gäller inriktningen av
            den kommande försvarspolitiken?
          </note>
          <note>
            Det här betänkandet är egentligen en socialdemokratisk produkt.
            Det handlar om det förra beslutet vi fattade, inriktningen 2004,
            men också budgeten för 2006. Det har gjorts smärre justeringar,
            som vår ordförande sade. ÖB och Försvarsmakten har gjort ett enormt
            arbete med den omställning som nu pågår och ska ha all heder av
            det.
          </note>
          <note>
            Allan Widman från Folkpartiet tar upp diskussionen om försvarsmaterielförsörjningsplanen
            och ett ökat beroende av att köpa försvarsmateriel över disk.
            Det ställer vi också oss bakom, men det ska vara en tänkt strategi
            för detta. Försämrade utvecklingsmöjligheter när det gäller nätverksbaserat
            försvar är ytterligare ett område där vi ligger i framkant i Europa
            och kanske också är världsledande i vissa delar. Vi har ett försvarsmaterielsystem
            inom exempelvis flygvapnet i dag som är unikt. Jag menar att detta
            är viktigt. De spin-off-effekter vi får av detta leder faktiskt
            till en utveckling för hela det svenska näringslivet.
          </note>
          <note>
            Allan nämner också värnplikten. Vad jag förstår menar Allan och
            Folkpartiet att vi går mot en yrkesarmé, och till syvende och
            sist går vi med i Nato. Här har försvarsministern i en radiodebatt
            sagt att det kanske sker inom 15 år. Ser ni framför er den försvarspolitiska
            inriktning vi har?
          </note>
          <note>
            Staffan från Centerpartiet säger att den socialdemokratiska försvarspolitiken
            var jättebra och att man följer den och har ställt sig bakom den
            fast det bara handlar om pengarna.
          </note>
          <note>
            Else-Marie Lindgren från Kristdemokraterna säger i princip att
            det här beslutet var bra, men att vi nu har fått en regering som
            verkligen tar de här frågorna på allvar. Samtidigt yrkar hon bifall
            till förslaget i det här betänkandet som indirekt är en socialdemokratisk
            produkt.
          </note>
          <note>
            Jag är lite oroad. Jag förväntar mig att 2008 års debatt på det
            försvarspolitiska området också rör den borgerliga politiska inriktningen
            av försvarspolitiken. Då kommer vi socialdemokrater att lägga
            fram kommittémotioner och föra en ordentlig försvarspolitisk debatt
            utifrån de förutsättningar som den borgerliga politiken ger.
          </note>
          <note type="speaker">
            Anf. 47 ALLAN WIDMAN (fp) replik:
          </note>
          <note>
            Herr talman! Jag vill särskilt tacka Peter Jonsson för att han
            ger mig möjlighet att replikera. Det var länge sedan.
          </note>
          <note>
            När det gäller nätverksbaserat försvar och våra ledningssystem
            måste väl också Peter Jonsson, som är en ansvarskännande politiker,
            bli orolig när han tar del av Statskontorets rapporter. Statskontoret
            har följt det här materielprojektet sedan det startade för fyra
            fem år sedan. I varenda rapport talar man om ett oerhört stort
            risktagande. Man talar om brist på konkretion och om att detta
            inte tillför några mervärden till den insatsorganisation som Sverige
            har. Jag menar att det vore skam och ett brott mot vår lojalitet
            här i kammaren om vi inte tog fatt i detta och granskade vad det
            är som kommer ut av alla de många hundra miljoner som har satsats
            på projektet genom åren.
          </note>
          <note>
            Peter Jonsson talar om våra kommunikationssystem som fullständigt
            unika. Det är då jag blir väldigt rädd, herr talman. Varenda gång
            Sverige gör någonting unikt blir vårt bekymmer att vi inte kan
            samarbeta med andra när vi befinner oss ute på det internationella
            fältet. Då måste vi bygga om våra prylar, justera dem och uppgradera
            dem, och detta kostar mycket mer pengar. Varje egen lösning är
            en särlösning, och det är ett stort problem.
          </note>
          <note>
            Peter Jonsson säger att om Folkpartiet får styra så blir det
            kanske inte någon värnplikt framöver, och det kanske blir ett
            Natomedlemskap. Jag kan inte avstå från att ta den passningen.
            Jag hade ju hoppats att Peter Jonsson också tycker att det är
            ett stort problem att, som jag sade tidigare i talarstolen, endast
            en av fyra som vi utbildar män och kvinnor i det svenska försvaret
            kommer till användning för huvuduppgifter. Tre av fyra utbildas
            förgäves med avseende på den dominerande uppgiften. Vilken lösning
            har socialdemokratin på detta problem?
          </note>
          <note>
            Till sist vill jag ta upp frågan om Nato. I försvarsbeslutet
            2004 fanns det en formulering från den gamla regeringen där det
            hette att Sverige varken tar eller ger några ömsesidiga försvarsförpliktelser
            men vi utgår från att om Sverige hotas ska vi inte möta detta
            hot på egen hand. Jag kan bara konstatera, Peter Jonsson, att
            ni vet att vi är beroende av säkerhet från andra länder, men du
            är inte beredd att acceptera detta den dag som i dag är.
          </note>
          <note type="speaker">
            Anf. 48 PETER JONSSON (s) replik:
          </note>
          <note>
            Herr talman! När det gäller försvarsmateriel och försvarsmaterielutveckling
            handlar det mycket om att man vågar titta in i kristallkulan och
            se vilka förutsättningar och möjligheter det kan finnas i framtiden
            för att möta ett hot, oavsett vad det än är för någonting. Visst
            är det så att det kanske finns försvarsmateriel som vi skulle
            behöva utveckla ytterligare jämfört med hur det är i dag, men
            jag ser nätverksbaserat försvar som en utveckling som kan leda
            till ett ännu modernare försvar än vi har i dag på grund av att
            tekniken som sådan redan finns och kan appliceras också internationellt
            med exempelvis Nato.
          </note>
          <note>
            Sedan är det självklart att vi har kommit lite för långt. Vi
            har gått lite för snabbt fram, och det betyder naturligtvis att
            vi kanske måste bromsa, men själva tänkesättet när det gäller
            nätverksbaserat försvar är det viktigt att ge en signal till Försvarsmakten
            om att jobba utifrån, för det handlar om teknikutveckling.
          </note>
          <note>
            Jag är jätteoroad över Folkpartiets inriktning när det gäller
            försvarspolitiken och också den internationella politiken kopplad
            till ett Natomedlemskap. Det är fortfarande så att en del av länderna
            i Nato har kärnvapen, och det betyder alltså att vi ska ställa
            oss bakom en politik där man har kärnvapen som strategiska vapen.
            Det kan socialdemokratin aldrig ställa upp på. Man kan inte förglömma
            att det är på det sättet.
          </note>
          <note>
            Jag menar att vår militära alliansfrihet har skapat förutsättningar
            för oss för att vara kritiska emot de länder som ingår i Nato
            samtidigt som vi har varit en intressant och bra samarbetspartner
            när det gäller internationella konflikter runtom i världen. Vi
            har deltagit i alla de militära operationer där Nato har ställt
            frågan utifrån ett FN-mandat utan att för den skull ha mistat
            någonting förutom kanske att vi inte sitter längst in i ledningssystemet.
            Vi har utfört våra uppgifter på ett betydande och effektivt sätt,
            och det känner jag mig stolt över som svensk försvarspolitiker.
          </note>
          <note type="speaker">
            Anf. 49 ALLAN WIDMAN (fp) replik:
          </note>
          <note>
            Herr talman! Som jag antydde är ju konflikten mellan den internationella
            inriktningen och den nationella inriktningen också en konflikt
            mellan var vi ska lägga våra resurser. Ska vi alltså satsa på
            sådant som behövs här och nu, eller ska vi satsa på sådant som
            kanske behövs om 10, 20 eller 30 år? Peter Jonsson säger då: Om
            vi bara får fortsätta utveckla lite av de här ledningssystemen
            så kanske det blir något ännu finare på sikt. Då slås jag av att
            han uppenbarligen inte har tagit del av den huvudsakliga tanken
            i de senaste socialdemokratiska årens försvarspolitik. Den gick
            nämligen ut på att det vi ska satsa på, det ska kunna användas
            här och nu i insatsförsvaret. Detta är förvånande.
          </note>
          <note>
            Den formulering som jag återgav från försvarsbeslutet 2004 visar
            ju att Socialdemokraterna litar på Nato. Den visar att vi inte
            är inne i en planering för att ta hand om vårt eget försvar, utan
            vi utgår från att andra ska hjälpa oss att möta de hot som uppstår.
            Problemet är ju att denna insikt, som Socialdemokraterna har haft
            under decennier, aldrig uttalas. Det finns ett hyckleri inom svensk
            säkerhetspolitik. Vårt beroende finns där, och det vet Peter Jonsson
            om.
          </note>
          <note>
            Sedan säger Peter Jonsson att ett medlemskap i Nato gör att vi
            inte kan vara kritiska mot andra länder inom alliansen. Det påståendet
            stämmer inte. Jag tror att det egentligen är precis tvärtom. Det
            faktum att Sverige står utanför Nato gör att vi måste vara duktiga
            och följsamma inom en rad områden. Jag för min personliga del
            har under min tid som riksdagsledamot sett hur till exempel norrmän
            är öppet kritiska mot många av de felaktigheter som USA gör sig
            skyldigt till. Men från Sverige har alltid kritiken varit mera
            försiktig. Jag skulle kunna ge en lång rad exempel på detta, herr
            talman, men dessvärre räcker tiden inte till.
          </note>
          <note type="speaker">
            Anf. 50 PETER JONSSON (s) replik:
          </note>
          <note>
            Herr talman! Då menar Allan Widman och Folkpartiet att JAS system
            när det gäller kommunikation inte ska användas och utvecklas på
            grund av att det är en del i det nätverksbaserade försvaret. Är
            det det som Folkpartiet menar? Ska vi gå tillbaka till någon form
            av gammal strategi när det gäller försvarets utveckling för att
            möta den hotbild som finns? Jag förstår inte det.
          </note>
          <note>
            Sedan kan man alltid göra förändringar i utvecklingen utifrån
            de olika materielsystem vi har. Men tänket bakom ett nätverksbaserat
            försvar handlar ju om att kunna prata med varandra, att leda varandra
            mot ett mål som finns och på det sättet få största möjliga effekt
            av den insats man ska göra. Det är nätverksbaserat försvar, och
            det vill jag fortsätta utveckla, för jag tror att det är en förutsättning
            för att i framtiden ha ett ännu vassare försvar än vad vi har
            i dag.
          </note>
          <note>
            Det sista jag vill säga är att vi ingår i ett EU-samarbete, där
            vi nu, som flera har sagt här, ställer upp med en bättre grupp
            för att möta upp utifrån ett EU-perspektiv kopplat till ett mandat
            från FN:s säkerhetsråd, en insats mot någon form av situation
            som sker 600 mil från Bryssel. Det tycker jag är ett modernt sätt
            att tänka. Nato är för mig en gammal struktur. Även om de försöker
            förändra sig för att möta framtiden är organisationen fortfarande
            föråldrad, konstruerad för att möta Warszawapakten i någon form
            av hotbildssituation. Jag tror att det är bättre att vi är med
            och utvecklar EU:s säkerhetspolitik och utifrån våra svenska mått
            inriktar oss på att det är FN som är basen för de insatser vi
            ska göra utifrån säkerhetsrådets beslut. Det finns ju länder inom
            Nato som emellanåt anser att man inte behöver lyssna på säkerhetsrådet
            utan kan göra vissa insatser utan deras medgivande.
          </note>
          <note>
            Överläggningen var härmed avslutad.
          </note>
          <note>
            9 § Migration
          </note>
          <note>
            Föredrogs
          </note>
          <note type="speaker">
            Anf. 51 GÖTE WAHLSTRÖM (s):
          </note>
          <note>
            Herr talman! Det gläder mig att statsrådet Billström lever upp
            till en gammal fin tradition av statsrådsmedverkan i våra migrationspolitiska
            debatter.
          </note>
          <note>
            Herr talman! När vi nu ska debattera socialförsäkringsutskottets
            betänkande 2006/07:SfU2 Utgiftsområde 8 i regeringens budgetproposition
            så är det en något annorlunda bild som målas upp. Det är inte
            så att politiken drastiskt har förändrats, men genom att Kristdemokraterna,
            Folkpartiet och Centerpartiet nu samlar sig kring Moderaternas
            hållning inom politikområdet kommer kanske retoriken att förändras.
          </note>
          <note>
            Jag har tidigare i samband med migrationspolitiska debatter talat
            om värdet av en bred förankring. Vi socialdemokrater och den socialdemokratiska
            regeringen har haft utgångspunkten att Sverige ska ha en generös
            flyktingpolitik med bred förankring. En stabil politik innebär
            också att den som söker skydd i vårt land har en tryggare situation.
            Vi står givetvis bakom denna politik även fortsättningsvis.
          </note>
          <note>
            Majoritetstexten i detta betänkande visar i stora stycken på
            att denna förankring nu har breddats, och jag vill inledningsvis
            yrka bifall till den socialdemokratiska reservationen 1 samt hänvisa
            till det särskilda yttrande som vi socialdemokrater lagt med anledning
            av betänkandet.
          </note>
          <note>
            Herr talman! Under hösten har antalet asylsökande ökat markant.
            Migrationsverket har påtalat för regeringen behovet av att skriva
            upp prognoserna med ca 25 %. Det är en dramatisk förändring som
            givetvis sätter stor press på de organisationer som har att hantera
            de personliga öden som varje asylsökande utgör.
          </note>
          <note>
            Vid sammanträde med Migrationsverket under förra veckan framkom
            att den nuvarande inströmningen pekar mot 30 00035 000 asylsökande
            under kommande år. Situationen blir ännu mer komplicerad av det
            stora antal ensamkommande barn som har anlänt under hösten och
            som nu har fastnat i mottagningskommunerna på grund av svårigheter
            att få landets kommuner att ta ett solidariskt ansvar. För 2006
            pekar siffrorna mot att 800 ensamkommande barn kommer att ha anlänt
            före årets utgång. Enligt Migrationsverket fanns för en dryg vecka
            sedan 163 barn i de fyra större mottagningskommunerna med behov
            av vidare kommunplacering. Utöver redan placerade barn finns endast
            ytterligare 75 platser att tillgå under våren. Situationen hos
            mottagningskommunerna är akut, och Solna kommun har enligt uppgift
            begärt juridisk prövning av Migrationsverkets agerande i frågan.
          </note>
          <note>
            Vi som har jobbat med migrationspolitiken vet att det förekommer
            stora svängningar i mottagandet av asylsökande beroende på situationen
            i vår omvärld. Vi vet därför att det är viktigt att resurser ställs
            till förfogande så att organisationen för mottagande fungerar,
            därav min tidigare skriftliga fråga till ministern om förhållningssättet
            till det ökande antalet asylsökande och ekonomiska medel till
            Migrationsverket. Detta gäller såväl årets ökade inströmning som
            kommande års prognostiserade.
          </note>
          <note>
            Regeringens öppna hållning, utan tillskott av ytterligare medel
            för att klara en kraftig uppgång av asylsökande, oroar mig. Det
            engångsbelopp på 50 miljoner som regeringen anvisar och i frågesvar
            hänvisar till som förstärkning för effektivisering av organisationen
            är långt ifrån tillräckligt.
          </note>
          <note>
            Vi socialdemokrater har i vårt särskilda yttrande visat på en
            väsentligt högre nivå för att kunna möta situationen och ge Migrationsverket
            som första instans en rimlig stabilitet i arbetet med de asylsökande.
          </note>
          <note>
            Jag vill dock ge ett erkännande till regeringen och migrationsministern
            för att man i svaret på min skriftliga fråga säger att regeringen
            nogsamt ska följa utvecklingen. Det är en viktig signal. När man
            läser utgiftsområde 8 i budgeten kan man annars finna att regeringen
            inte orkat fördjupa sig inom detta politikområde på samma sätt
            som man gjort inom arbetsmarknads- och skattepolitikområdena.
          </note>
          <note>
            Jag hoppas därför att regeringen i kommande vårproposition kan
            justera detta och därigenom möta de ökande behoven inom migrationspolitiken.
            Kraven på denna uppföljning tycks komma tidigare än många förväntat
            sig.
          </note>
          <note>
            Herr talman! För två månader sedan överlämnades till regeringen
            utredningen Arbetskraftsinvandring till Sverige förslag och konsekvenser
            , den så kallade Kakiutredningen. Redan innan denna utredning
            remissbehandlats och formats till förslag från regeringen lägger
            man nu fram förslag om att skriva in arbetskraftsinvandring som
            ett nytt mål inom politikområdet Migration.
          </note>
          <note>
            Jag satt själv med i utredningen och vet på vilka områden det
            finns en bred förankring och var det finns skiljelinjer. Jag vet
            också hur arbetsmarknadens parter och andra aktörer inom området
            ser på frågan. Vi har i Sverige sedan 70-talets stora arbetskraftsinvandring
            haft en stor samsyn kring hur vi ska hantera frågan. Denna samsyn
            har funnits över de politiska blockgränserna men också mellan
            arbetsmarknadens parter. Det är därför olyckligt att regeringen
            nu utan nödvändig beredning och utan den breda förankring som
            borde finnas lägger fram förslag om arbetskraftsinvandring som
            mål inom politikområdet ett mål som dessutom är såväl diffust
            som svårmätt.
          </note>
          <note>
            Jag konstaterar också den oenighet som tycks finnas mellan migrationsministern
            och arbetsmarknadsministern, både i fråga om vem som ska hantera
            förslaget och hur delar av förslaget ska hanteras. Jag tvingas
            se förslaget som ett utslag av, som Lagrådet uttryckte det, en
            för snabb och dålig beredning vad gäller budgetprocessen.
          </note>
          <note>
            Herr talman! Jag har tidigare påtalat värdet av en bred förankring
            av den svenska migrations- och flyktingpolitiken. En bred förankring
            har alltid ett stort värde. Inom detta politikområde är det speciellt
            viktigt, både bland de svenska partierna och medborgarna och framför
            allt gentemot de människor som söker skydd i vårt land. När nu
            partier som för bara ett år sedan näst intill hånade den dåvarande
            majoriteten inom politikområdet, bestående av moderater och socialdemokrater,
            på s. 10 i betänkandet markerar värdet av de individuella prövningarna
            och samlat hänvisar till den majoritetstext som användes föregående
            år känns det något mer stabilt.
          </note>
          <note>
            Svensk migrationspolitik har ett värde i att ha ett rakt och
            ganska brett spår och förhållningssätt. Att göra stora svängar
            och vidlyftiga utfästelser utan en bred förankring skapar instabilitet.
            Ett sådant agerande är inte bra för någon och framför allt inte
            för de människor som söker skydd i vårt land.
          </note>
          <note>
            Herr talman! Det finns här i kammaren ett brett stöd för en generös
            flyktingpolitik och en stor öppenhet gentemot människor som söker
            sig till vårt land. Jag tvingas konstatera att det i den svenska
            debatten börjar dyka upp krafter med annan uppfattning, som har
            en rädsla inför det nya och ibland lite främmande. Jag är därför
            glad att det finns en stor majoritet för vår grundsyn på politikområdet,
            samtidigt som jag konstaterar att utskottsmajoriteten går lite
            för fort fram i hanteringen av arbetskraftsinvandringsfrågan.
            Den borde ges förutsättningar för en mer folklig förankring med
            bred acceptans från alla berörda parter.
          </note>
          <note>
            Herr talman! Jag vill än en gång yrka bifall till den socialdemokratiska
            reservationen nr 1 och hänvisar i övrigt till det särskilda yttrandet.
          </note>
          <note>
            I detta anförande instämde Tomas Eneroth, Helena Frisk, Kurt
            Kvarnström och Jasenko Omanovic (alla s).
          </note>
          <note type="speaker">
            Anf. 52 KALLE LARSSON (v):
          </note>
          <note>
            Herr talman! Om jag skulle säga någonting om Göte Wahlströms
            välkomnande av migrationsministern till den här debatten skulle
            jag möjligen kunna säga: Man blir glad av så lite ibland. Men
            Göte Wahlström har väl också en del annat att glädja sig åt. Han
            har själv gått igenom det under sitt anförande.
          </note>
          <note>
            Den här debatten kommer att bli en värdemätare på var positionerna
            i svensk flyktingpolitik egentligen står för tillfället. Jag har
            också en del egna frågor att ställa, men jag tänkte börja med
            att säga någonting om vad vi vill.
          </note>
          <note>
            Vi föreslår i den budgetmotion som Vänsterpartiet har avlämnat
            ett stort antal satsningar för en generösare eller snarare mer
            human och rättssäker flykting- och migrationspolitik. Vi satsar
            pengar på en flyktingamnesti inte för att det kostar mycket men
            för att pengarna måste satsas kortsiktigt för att man sedan ska
            få möjlighet att ge människor en chans att komma in i det svenska
            samhället och bidra med de arbetsinsatser de kan.
          </note>
          <note>
            Vi satsar pengar på asylsökandes och gömdas sjukvård. Inte bara
            FN utan också en rad andra instanser har ju kritiserat Sverige
            för att vi inte ger asylsökande och gömda den självklara mänskliga
            rättighet det innebär att faktiskt få vård när man är sjuk. Det
            finns fortfarande stora grupper kvar i det svenska samhället som
            är ställda vid sidan av rätten till vård. Det är inte rimligt
            i ett samhälle som vill kalla sig människovärdigt.
          </note>
          <note>
            Vi satsar också pengar på rätten till eget boende, att ersättningen
            för det återinförs.
          </note>
          <note>
            Vi satsar på höjd dagersättning. Ersättningen i dag är löjligt
            låg. Man kan möjligen köpa lite godis för pengarna men inte mycket
            mer. Och då tvingas man leva under förhållanden som också de är
            socialt pressande.
          </note>
          <note>
            Vi vill förbättra kvaliteten hos Migrationsverket och hos de
            domstolar som numera glädjande nog har tagit över överprövningen
            av Migrationsverkets beslut.
          </note>
          <note>
            Samtidigt vill vi också minska på saker. Vi är inte ett parti
            som bara satsar; vi sparar också. Vi sparar på förvaret. Vi behöver
            inte så många förvarsplatser som Sverige har i dag. Vi sparar
            på utvisningar och avvisningar. Det är inte rimligt att människor
            som behöver tre sjukvårdsbiträden, en läkare och tre poliser över
            huvud taget ska komma i fråga för avvisning från det här landet.
            Där finns det stora pengar att spara för den som också önskar
            en human flyktingpolitik.
          </note>
          <note>
            Vi satsar alltså, och det gör vi därför att vi tror att politiken
            behöver förändras i grunden.
          </note>
          <note>
            Vi är också kritiska låt mig nämna det till de migrationspolitiska
            mål som i dag gäller. Vi reder ut det där i ett särskilt yttrande.
            Vi är förstås kritiska till det oprecisa och klumpiga mål man
            nu vill införa från regeringens sida om ökad arbetskraftsinvandring.
            Vad betyder det? Regelverket är ju inte klart. I vissa fall är
            det visst väldigt angeläget att vänta på att reglerna kommer på
            riksdagens bord innan man säger någonting. Men i andra lägen går
            det bra att säga det här ska öka utan att vidare precisera på
            vilket sätt eller enligt vilka regelsystem.
          </note>
          <note>
            Vi är också kritiska till den harmonisering som sker inom EU
            av flyktingpolitiken och migrationspolitiken. Det finns för mig
            inga kända exempel på att den harmoniseringen har inneburit en
            bättre politik för Sveriges del när det gäller mottagandet av
            asylsökande eller flyktingar. Om någon här i kammaren har ett
            sådant exempel här blev det bättre därför att vi harmoniserade
            med EU ska jag gärna senare i en replik tacka för den kunskapsinhämtningen.
          </note>
          <note>
            Vad vill då de andra? Jag har nu berättat vad vi vill. Vad vill
            de andra? Det är lite oklart.
          </note>
          <note>
            Socialdemokraterna vet ungefär vad de vill, samma sak som förut.
            De hoppas nu att de andra partierna, de borgerliga partierna,
            har anslutit sig till den linjen. Moderaterna är oklart, men i
            allt väsentligt verkar det vara samma politik som tidigare som
            gäller. Miljöpartiet vet vi var vi har. Det är ett parti som med
            stor styrka och kraftigt engagemang driver flyktingars rättigheter.
            Vi står på samma sida i snart sett varje fråga. Även om vi avviker
            något i reservationerna i dag, där vi har ett större antal, kan
            det mycket väl hända att vi i beslutsomgången ändå enas om flera
            av de förslagen.
          </note>
          <note>
            Men vad vill de borgerliga partierna? Det ska dagens debatt utröna.
            Man kan väl säga att det än så länge verkar vara två olika linjer
            för hur man svarar. Det ena svaret, när vi kräver en bättre politik,
            är: Låt oss tala om något helt annat. Det andra svaret verkar
            vara: Det har jag aldrig sagt. Enligt de här två linjerna verkar
            argumentationen från de borgerliga partierna ha utvecklats. Låt
            mig ta några exempel.
          </note>
          <note>
            Vi har en någorlunda nytillträdd migrationsminister från det
            parti som står för den hårda, restriktiva linjen tillsammans med
            Socialdemokraterna. Vad tycker egentligen Folkpartiet, Centern
            och Kristdemokraterna om detta? Vad har man för åsikter om att
            vi har en migrationsminister som låter en med goda argument fullständigt
            nedsablad utredare sitta kvar, som talar om trupper vid EU:s yttre
            gränser för att försvara sig mot de horder av asylsökande människor
            som söker sig undan förföljelse? Allt vi har än så länge är den
            stora tystnaden. Men i dag i kammarens debatt kommer ni att avkrävas
            svar.
          </note>
          <note>
            Arbetskraftsinvandring låt oss tala om något helt annat, brukar
            man ju säga. Låt oss inte prata om rätten till asyl, människors
            verkliga flyktingskäl, utan låt oss prata om hur folk ska få komma
            hit och arbeta i stället.
          </note>
          <note>
            Låt mig, för att inte själv göra mig skyldig till det jag anklagar
            andra för, vara tydlig. Vänsterpartiet anser att en ökad arbetskraftsinvandring
            skulle kunna vara av godo. Men det ska vara samma regler, lika
            lön och samma villkor på arbetsmarknaden. Och det ska röra sig
            om permanenta tillstånd. Allt annat, ifrågasättandet av de skyddsnät
            som det har tagit många år för människor i det här landet att
            bygga upp, är att argumentera för lönedumpning. Men vad är det
            egentligen man här står för från de borgerliga partiernas sida?
          </note>
          <note>
            Ta frågan om kvotflyktingar! Då menar jag inte att man pratar
            om något helt annat i den bemärkelsen ministern i en radiointervju
            nyligen gjorde, när han talade om kvotflyktingar fast det handlade
            om konventionsflyktingar. Sådant kan hända den bäste och uppenbarligen
            också migrationsministern. Vi menar väl snarare här den risk som
            det innebär att tala om kvotflyktingar och försöka låta som om
            det är sättet att kunna komma som flykting till det här landet.
            Vi har också en enligt internationell lag stadgad rätt att komma
            till Sverige, söka och åtnjuta skydd undan förföljelse.
          </note>
          <note>
            Sedan har vi argumentationen enligt linjen Det har jag aldrig
            sagt. Det är en intressant argumentationslinje rent retoriskt.
            Man utfäster saker vid ett tillfälle, och några månader senare
            säger man: Nej, det där har jag aldrig sagt. Eller också vägrar
            man kommentera frågan.
          </note>
          <note>
            Låt mig ta ett par exempel på det här också. När det i mars månad
            i år avslöjades att man låter just kvotflyktingars integrationspotential,
            det vill säga hur väl de anpassar sig till Sverige, vara avgörande
            eller åtminstone påverka uttagandet av kvotflyktingar, som i dag
            är fallet, sade företrädare för de flesta partier: Så får det
            inte vara. Så kan vi inte ha det. Det är väl ändå inte tänkbart.
          </note>
          <note>
            Nu står vi ensamma om att reservera oss på den punkten. Var det
            det ni hade som svar från de borgerliga partiernas sida? Det har
            vi aldrig sagt i tv, i Faktum, den där dagen i mars.
          </note>
          <note>
            Flyktingamnesti är en annan sådan fråga. Bara några veckor före
            valet deltog jag själv i en debatt med flera företrädare för de
            borgerliga partierna jag tänker inte namnge dem, fast de finns
            företrädda i kammaren där de utlovade ett stöd för en generell
            flyktingamnesti. Nu då? Inte ett ljud, inte ett spår, inte en
            bokstav, vare sig i budgetpropositionen eller i åtminstone vällovande
            motioner från enskilda partier. Var står ni i dag när det gäller
            flyktingamnestin? Börja nu inte tala om arbetskraftsinvandring
            enligt linjen Låt oss prata om något helt annat, utan säg vad
            ni tycker. Tala om var ni står!
          </note>
          <note>
            Från sjukvården ska vi kanske ta det allra mest uppenbara exemplet.
            Företrädare för samtliga riksdagspartier, från Socialdemokraterna
            till Moderaterna och de tre borgerliga partierna, utlovade vid
            en debatt i Hammarkullen den 19 augusti att man fullt ut stod
            bakom de krav som då ställdes på att asylsökande, gömda och papperslösa,
            ska få rätt till samma sjukvård som andra som är bosatta i landet.
            Vad hände sedan då? Miljöpartiet reserverade sig. Vänsterpartiet
            reserverade sig till förmån för sådana förslag. Vad hade ni andra
            för svar? Kanske: Det har vi aldrig sagt. Om det var någon som
            sade det var det inte vi. Det måste ha varit någon annan. Eller?
          </note>
          <note>
            Jag kanske ändå får ta tillfället i akt, herr talman, och säga
            att extra angeläget är det att få höra vad företrädaren för Centerpartiet
            i dag har att säga i den frågan. Han undertecknade själv en motion
            för rätten till sjukvård. Sedan finns det inget stöd för det i
            agerandet i utskottet eller på något annat sätt. Jag kan ha missförstått
            positionen. Det kan hända att Centerpartiet ansluter sig till
            den reservation som antingen Vänstern eller Miljöpartiet har avlämnat.
            Men än så länge har vi inte hört någonting om detta. Där kan man
            ändå inte säga det har jag aldrig sagt, för det finns till och
            med skriftligt. Motionen är inlämnad och behandlad i utskottet.
          </note>
          <note>
            Herr talman! Det här är den dag då det krävs en del svar, svar
            på vilka positioner som egentligen kommer att gälla. Ska vi ha
            en situation där Göte Wahlström kan stå i talarstolen och vara
            alldeles lycklig över att han nu har fått uppslutning bakom den
            politik som moderater och socialdemokrater under lång tid har
            fört. Min förhoppning är att vi inte ska behöva hamna där. Jag
            vet med ganska stor säkerhet att det finns företrädare för flera
            borgerliga partier som också är genuint kritiska till hur flyktingpolitiken
            i dag fungerar.
          </note>
          <note>
            Det jag efterlyser, herr talman, är att man inte bara säger det
            i andra sammanhang för att sedan komma hit och säga: Det har jag
            aldrig sagt. Det är att man svarar på de frågor som faktiskt ställs
            om en bättre politik och att man inte svarar med: Låt oss tala
            om något helt annat.
          </note>
          <note>
            I detta anförande instämde LiseLotte Olsson (v).
          </note>
          <note type="speaker">
            Anf. 53 GÖTE WAHLSTRÖM (s) replik:
          </note>
          <note>
            Herr talman! Kalle Larsson och jag har ju under flera år under
            föregående mandatperiod haft diskussioner om migrationspolitiken
            i ett brett perspektiv och jobbat fram även den särskilda lagstiftning
            som fanns. Vi har dessutom jobbat i samma utredning om den nya
            utlänningslagstiftningen som nu ligger till grund för hela processen.
          </note>
          <note>
            När jag nu lyssnar till Kalle Larsson tror jag att jag aldrig
            har hört en så bitter Kalle Larsson som från talarstolen i dag.
            Det är klart att den bitterheten måste bestå i någonting. Jag
            kan förstå att den består i att tre partier som tidigare fanns
            med i en så kallad fempartigrupp, som hade nollställningen amnesti
            på sin agenda, nu har förändrat sin position. Tre partier sluter
            nu upp kring regeringspolitiken.
          </note>
          <note>
            Det är det jag menar är faran på det här politikområdet. För
            stora svängningar i politikområdet skapar en oreda och en problematik
            som på inget sätt gagnar de människor som behöver skyddet och
            stödet i det svenska samhället.
          </note>
          <note>
            Min fråga till Kalle Larsson är egentligen vilka slutsatser Kalle
            Larsson drar. Han försöker tvinga fram svaret från Centern, kd
            och Folkpartiet själva, men jag måste ändå fråga Kalle Larsson
            vilka slutsatser han drar av det betänkande som ligger till grund
            för den här debatten.
          </note>
          <note>
            Min andra frågeställning är: Vad gör Kalle Larsson för bedömning
            av situationen med de höga inströmningarna av asylsökande till
            Sverige i dagsläget? Jag är näst intill chockad över siffrorna
            som Migrationsverket lägger fram för de senaste veckorna och den
            prognos som man kommer att presentera under januari. Jag har nämnt
            storleksordningen i mitt tidigare anförande i debatten.
          </note>
          <note>
            Likadant är det vad gäller situationen för ensamkommande barn.
            Vi ser naturligtvis jätteproblem både Kalle Larsson och jag, framför
            allt i att de kommuner som nu får ta det stora ansvaret, de fyra
            mottagningskommunerna, inte kan få barnen utplacerade i kommuner
            som borde vara med och ta ett solidariskt ansvar i det här arbetet.
          </note>
          <note>
            Vad har Kalle Larsson för synpunkter på den frågeställningen?
          </note>
          <note type="speaker">
            Anf. 54 KALLE LARSSON (v) replik:
          </note>
          <note>
            Herr talman! Låt mig svara på frågan om inströmning. Vad är slutsatsen
            av att vi har en stor inströmning av asylsökande? Jo, att vi lever
            i en orolig värld. Vi lever i en såväl orättvis som orättfärdig
            värld där människor tvingas lämna sina hemländer. Den slutsatsen
            är enkel att dra. Jag ser att ledamöter från Socialdemokraterna
            nickar instämmande i det påståendet.
          </note>
          <note>
            Men vad drar man för slutsatser? Ser man detta som en fara och
            ett hot mot Sverige? Ser man det som en möjlighet för oss att
            fullgöra de internationella åtaganden vi tidigare undertecknat
            och självfallet som ett sätt att verka för en rättvisare världsordning?
            Gå nu inte på spåret att tala om något helt annat. Människor som
            kommer hit kommer faktiskt hit. Då är det vår skyldighet att göra
            det bästa vi kan för att deras internationella rättigheter faktiskt
            ska tillgodoses. Det antyds i Göte Wahlströms frågor att det här
            skulle vara ett problem i sig. Människor är inte problem.
          </note>
          <note>
            Sedan var det frågan om ensamkommande barn. Det är dessvärre
            ingen ny fråga. Dels kommer många ensamma barn. De är många flera
            än vad vi hade hoppats skulle behöva komma ensamma. Dels har det
            funnits problem under lång tid med att kommuner inte vill ta emot
            barnen. Det märkliga är att det ges en god ersättning. Det är
            ingen britsfällig ersättning. Kommunerna kan med rätt goda argument
            säga så i flera andra sammanhang: De pengar vi får från staten
            täcker inte kostnaderna. Men i det här fallet är det inte så.
          </note>
          <note>
            Vårt förslag har länge varit att vi ska göra något för att se
            över kommuners skyldighet att ta emot såväl ensamkommande barn
            som flyktingar i övrigt. Det är Göte Wahlströms parti som bland
            andra har motsatt sig den linjen.
          </note>
          <note>
            Jag väntar med att uttala mig bittert, besviket eller med att
            utvärdera Göte Wahlströms illa dolda glädje över det nya läget
            han påstår finns till dess vi har haft en diskussion och lyssnat
            på anföranden från företrädare för de partier som han nu räknar
            in i skaran bakom sin egen förda politik.
          </note>
          <note type="speaker">
            Anf. 55 GÖTE WAHLSTRÖM (s) replik:
          </note>
          <note>
            Herr talman! Kalle Larsson behöver inte invänta eller avvakta
            med att markera sina bekymmer och sin irritation över det uppkomna
            läget. Det framgick inte minst av hans anförande nyligen. Jag
            förstår naturligtvis att det är ett problem som Kalle Larsson
            måste hantera utifrån sina ambitioner. De är i stora stycken gemensamma
            med våra.
          </note>
          <note>
            Migrationspolitiken och flyktingströmmarna i världen är ett gemensamt
            problem. Nu sitter en ny regering som ska ta hand om problemen.
            Det är ett problem både för de enskilda människor som tvingas
            fly och för det svenska samhället. De ska tas emot, handläggas
            via Migrationsverket och handläggas i de domstolar som har att
            hantera frågan. Tillsammans ska vi klara en integrationspolitik
            som gör att människor kan integreras i det svenska samhället.
            Det är ett politiskt problem. Det är ett samhälleligt problem
            som vi måste hantera. Jag har inte sagt, Kalle Larsson, att människor
            i sig själva är ett problem. Problemet ligger i att vi tillsammans
            har ett solidariskt ansvar att hantera situationen.
          </note>
          <note>
            Vi är helt överens om att det är en orättvis värld, Kalle Larsson.
            Det är en instabil värld vi lever i. Vi kan konstatera var det
            i dag finns krigshärdar och så vidare. Men vad gör vi för inrikespolitisk
            bedömning av situationen? Vi måste kunna hantera det här när det
            gäller att skapa ekonomiska förutsättningar för att ta emot de
            människor som kommer till vårt land.
          </note>
          <note>
            Jag tror inte, Kalle Larsson, att vi löser problemen genom att
            tvångslagstifta gentemot de svenska kommunerna. Jag tror att vi
            måste hitta andra lösningar, även om jag i föregående vecka i
            mina diskussioner med Migrationsverket förstod att det inte är
            enkelt. Vi har inget speciellt att erbjuda för att få upp kommunerna
            på banan och ställa upp fullt ut. Men jag gläds åt att ett antal
            kommuner säger ja till att ta emot barn. Men tyvärr ligger det
            för långt fram i tiden för att det ska bli bra resultat av det.
          </note>
          <note type="speaker">
            Anf. 56 KALLE LARSSON (v) replik:
          </note>
          <note>
            Herr talman! Det var lite otydligt vad frågan var i det avslutande
            inlägget. Men det fanns ett antal kommentarer väl värda att kommentera
            från min sida.
          </note>
          <note>
            Vad gör vi för inrikespolitisk bedömning om att människor söker
            sig till Sverige för att söka asyl? Den första inrikespolitiska
            bedömning vi inte gör är att vi skulle tillåta oss att påverka
            möjligheterna att komma hit och söka asyl. Det är tyvärr den inrikespolitiska
            bedömning som Socialdemokraterna tillsammans med Moderaterna har
            gjort vid ett stort antal tillfällen tidigare, nämligen att det
            inte går att göra den förändringen i svensk flyktingpolitik eftersom
            det gör att så många kommer hit. Det var ungefär de samtal vi
            hade vid flera tillfällen när vi tvingade fram den tillfälliga
            lagstiftningen. Det får inte vara för öppna regler. Det får inte
            gå för långt eftersom det då kommer för många hit. Det är en inrikespolitisk
            bedömning som jag inte låter vara vägledande. Vi talar här om
            internationella konventioner, om enskilda människors rätt att
            söka och åtnjuta skydd undan förföljelse.
          </note>
          <note>
            Vad gör vi för inrikespolitiska bedömningar? Jo, att vi får satsa
            de pengar som behövs. Det märks väl i motionsalternativen att
            vi från vår sida lägger pengar på en ökad kvalitet och förbättrad
            prövning. Vi har också förslag om en amnesti som jag vet att många
            socialdemokrater, ute i landet också, länge har instämt i. Skälen
            till det är att vi tror att det är lättare att ta itu med de problem
            som ligger framför oss om vi också löser problemen för och rensar
            bordet för dem som sedan många år har levt i Sverige. Vi talar
            här om människor som har levt gömda i Sverige i 6, 8 år 14 år
            är det längsta fall jag har hört talas om. Gör vi ingenting åt
            detta nu vet jag faktiskt inte när det ska ske. Då hänvisar vi
            i praktiken människor till att fortsätta att leva i en skuggtillvaro
            utanför lagen, utan rättigheter och utan alla möjligheter till
            ett värdigt liv. Jag drar inte de slutsatserna. Den som gör det
            får stå för dem själv.
          </note>
          <note type="speaker">
            Anf. 57 BODIL CEBALLOS (mp):
          </note>
          <note>
            Herr talman och övriga här i salen! Jag vill börja med att yrka
            bifall till reservation 4 under punkt 5 i utskottets betänkande.
            Miljöpartiet har också lämnat ett antal särskilda yttranden där
            vi förklarar vidare hur vi tänker i frågorna om budgeten.
          </note>
          <note>
            Precis som flera har sagt behöver i en rättvis värld ingen människa
            fly. I en värld utan krig, diktatur, svält, miljöförstöring och
            ökenutbredning är det möjligt att stanna kvar i sitt hemland.
            I en sådan värld kan alla flytta dit de själva vill. De kan gifta
            sig med den de vill och då självklart få stanna i det land där
            partnern bor. De har också möjlighet att åka till ett annat land
            där de har erbjudits jobb eller där de själva söker ett jobb och
            de får stanna utan en massa administrativa hinder.
          </note>
          <note>
            Flera har också tidigare sagt att världen inte är rättvis. Den
            rika världen har under århundraden skott sig på den fattiga världens
            bekostnad. Det har lett till rikedom för ett fåtal och fattigdom
            för den stora majoriteten. Kampen om naturresurserna har lett
            till korrupta regimer, krig och förtryck. I dag ser vi ett stort
            nytt problem som tornar upp sig i horisonten, nämligen klimatpåverkan.
            Den har redan fått konsekvenser i synnerhet i Afrika. Vi kommer
            att se ökade flyktingströmmar.
          </note>
          <note>
            Detta är anledningen till att vi i dag diskuterar utgiftsområde
            8 Migration. Anledningen är att världen inte är rättvis och solidarisk.
            Jag kommer i huvudsak att utgå från skillnaderna mellan vårt budgetförslag
            och regeringens förslag. Men först vill jag nämna att vi också
            har skrivit en annan motion med rubriken Ett öppnare Sverige.
            Den innehåller flera förslag inom området asyl och invandring
            än vad vi har med i vår anslagsmotion. Bland annat har vi där
            med en fråga om amnesti för gömda flyktingar, som inte behandlas
            i socialförsäkringsutskottet i det här läget trots att ett liknande
            förslag från Vänsterpartiet tas upp i det här betänkandet. För
            mig som är ny i riksdagen är det lite märkligt hur man fördelar
            de olika hemställanspunkterna i olika utskott när de är snarlika.
          </note>
          <note>
            Jag vill i alla fall förtydliga och det har Kalle tidigare tagit
            upp att Miljöpartiet inte på något vis har ändrat ståndpunkt i
            frågan. Vi står fortfarande bakom kravet att de gömda flyktingarna
            ska få stanna i landet. Däremot vill jag personligen inte kalla
            detta för amnesti. Amnesti betyder att man har begått ett brott,
            att det är fråga om en kollektiv benådning för ett brott som har
            begåtts. Jag menar att det inte är ett brott att söka asyl och
            inte heller att stanna kvar i ett land där man har nekats asyl.
            Det finns inga illegala människor.
          </note>
          <note>
            Med den tillfälliga lagen fick nästan 18 000 personer permanent
            uppehållstillstånd, men många fick det ändå inte. Bland dem som
            inte fick stanna fanns många barnfamiljer. Det var dem lagen särskilt
            skulle värna. På grund av rädslan att skickas hem till hemlandet
            reste några av dem vidare till andra grannländer och kom sedan
            tillbaka till Sverige. I det läget räknas bara senaste inresedatum
            som tid i Sverige, vilket gör att dessa människor har fått avslagsbeslut
            trots att många av barnen är födda i Sverige, har vuxit upp i
            Sverige och kanske bara talar svenska. Jag tycker att det är ett
            uppenbart brott mot kravet att barnens bästa ska stå i första
            rummet.
          </note>
          <note>
            Många ensamstående som inte har barn, eller med vuxna barn, har
            också fått avslag och då åter gått under jorden i Sverige. Rädslan
            att återvända är större än den psykiska press det är att leva
            kvar här i landet som gömd. Jag vill vittna om att det är en oerhörd
            psykisk press som de människor som gömmer sig genomlever.
          </note>
          <note>
            I dagens betänkande välkomnar vi regeringens nya mål om ökade
            möjligheter till arbetskraftsinvandring. Vi menar att det måste
            finnas flera legala vägar att flytta till Sverige och att arbetskraftsinvandring
            är en viktig del i det. När vi nu talar om arbetskraftsinvandring
            vill vi uppmana regeringen att inte glömma bort alla de papperslösa
            som i dag bor i Sverige. Kalle Larsson pratade tidigare om att
            de varit här kanske till och med i 14 år. Jag menar både de som
            har sökt asyl och gömt sig här och de som aldrig sökte asyl men
            finns här ändå. De kan språket och vårt samhälle. De är i många
            fall redan väl integrerade. De har barn och familj här och sociala
            nätverk, och många har jobb även om de är svarta. De finns här,
            och de kommer inte att återvända till sina hemländer. Jag tror
            att det är lika bra att vi inser att så är fallet och att vi måste
            lösa situationen så fort som möjligt.
          </note>
          <note>
            Det vi i Miljöpartiet och regeringen inte är överens om är hur
            vi ska fördela resurserna inom utgiftsområdet. Helst skulle vi
            vilja lägga ned Migrationsverket och ersätta det med en myndighet
            för nyanländas etablering i stället.
          </note>
          <note>
            Migrationsverkets rykte är något skamfilat, som alla vet. Men
            frågan är om det är mer pengar som löser de problem Migrationsverket
            har när det gäller prövningen av asylärenden. I budgetskrivelsen
            kan vi läsa att man på övriga avdelningar blivit effektivare och
            bättre, medan man på avdelningen för prövning av asylärenden avgör
            färre ärenden per handläggare än tidigare. Vi har också kunnat
            läsa i tidningar att 80 % av de anställda överväger att söka nya
            jobb och att det finns en stark kritik mot ledningen. I det läget
            ifrågasätter vi om det verkligen är mer pengar som löser problemen,
            eller om det behövs en omorganisation och personella förändringar.
            Jag tror att det är det som är problemet, men jag överlämnar till
            regeringen att titta vidare på det.
          </note>
          <note>
            Vi tar ändå inte bort alla de 50 miljoner som regeringen i år
            vill flytta från migrationsdomstolarna till Migrationsverket.
            Vi anser att det är rimligt att verket får 25 miljoner kronor
            som ska användas till kompetensutveckling av personalen.
          </note>
          <note>
            De resterande 25 miljonerna vill vi lämna kvar hos domstolarna.
            Vi menar att de behöver dem för att pröva flera ärenden i muntliga
            förhandlingar i stället för att avgöra dem på handlingarna. Det
            sker ofta i dag, trots att det inte var meningen med att avskaffa
            Utlänningsnämnden. Det är inte godtagbart att Migrationsverket
            i vissa fall fattar beslut som inte går att överklaga. Sådant
            händer också. Alla ärenden måste kunna överklagas, och överklagade
            ärenden ska naturligtvis nå domstolen. Det är också viktigt att
            de sökande får tillgång till kvalificerade tolkar. Att ta medel
            från migrationsdomstolarna tror vi leder till att ännu flera ärenden
            avgörs på handlingarna än i nuläget.
          </note>
          <note>
            Vi anser att alla gömda ska ha rätt till hälso- och sjukvård.
            I dagsläget varierar det mellan olika landsting. Det händer att
            vårdpersonal först ringer till Migrationsverket för att höra vem
            som ska betala innan de ger vård. Det innebär att många i praktiken
            inte vågar uppsöka läkare eftersom de då blir avslöjade. Man kan
            egentligen till och med få barn här i landet utan att registreras
            och utan att få tillgång till mödra- och barnhälsovård, om man
            inte vågar ta sig till sjukhus. Det är väldigt viktigt att vi
            löser den här frågan.
          </note>
          <note>
            Vi vill också att de medel som tidigare avsatts för gömda barns
            skolgång ska finnas kvar inom det här utgiftsområdet och inte
            läggas i den stora kommunpotten. Risken är att de försvinner till
            annat.
          </note>
          <note>
            Vi har också ett annat önskemål, och det gäller hur man ska utse
            offentliga biträden till sökande. Det har förekommit en hel del
            klagomål på Migrationsverkets sätt att utse offentliga biträden.
            Vi menar att det är rättssäkrare för den enskilda individen om
            det i stället är domstolarna som utser offentliga biträden. Vi
            vill därför flytta pengar från budgetpost 12:6 till 12:5.
          </note>
          <note>
            Ett av de utgiftsområden som Miljöpartiet verkligen vill spara
            in på är just posten Utresor för avvisade och utvisade. Med en
            humanare flyktingpolitik behöver vi avvisa färre. I dag händer
            det att människor avvisas flera gånger om trots att deras hemländer
            inte tar emot dem. Varje sådan avvisning är inte bara en tragedi
            för den som drabbas och den personens familj utan också en väldigt
            kostsam historia för skattebetalarna. Enligt en tidningsartikel
            i somras kostade avvisningen av en iranier till hans hemland 100
            000 kr eller mer jag minns inte den exakta summan. Det var andra
            eller tredje gången han avvisades, och han fick följa med polisen
            hem igen. Frågan är: Ska vi verkligen använda skattebetalarnas
            pengar så lättvindigt?
          </note>
          <note>
            Dessutom sker dessa avvisningar många gånger på ett väldigt brutalt
            och inhumant sätt. Familjer splittras. Människor hämtas direkt
            utanför vårdcentralen eller mödravårdscentralen, och så skickas
            de i väg. Vi menar att man aldrig ska anlita polis för avvisningar
            om det inte är absolut nödvändigt i det enskilda fallet. Poliser
            som avvisar flyktingar eller andra ska alltid ha en särskild utbildning,
            med barns bästa i fokus. Det bör också Migrationsverkets personal
            ha.
          </note>
          <note>
            Man har splittrat lite grann i budgeten, och budgeten för kommunernas
            mottagande ligger under ett annat utgiftsområde. Jag kommer därför
            inte att orda så mycket om det här, men det är olyckligt om man
            ändrar spelreglerna för kommunerna från den ena dagen till den
            andra. Det vill jag också påpeka.
          </note>
          <note type="speaker">
            Anf. 58 KALLE LARSSON (v) replik:
          </note>
          <note>
            Herr talman! Eftersom jag missade det i mitt anförande ska jag
            för vår del yrka bifall till reservation nr 3 under punkt 5. Det
            gäller sjukvården. Jag ska ge samtliga ledamöter i kammaren möjlighet
            att rösta i den frågan.
          </note>
          <note>
            Herr talman! När det gäller Miljöpartiet finns det inte mycket
            att resonera om i de stora dragen. Vi är överens om väldigt mycket
            av svensk migration och flyktingpolitik.
          </note>
          <note>
            Jag vill ställa två frågor. Den första handlar om integrationspotential
            som grund för uttagandet av kvotflyktingar. Vi har uppmärksammat
            att Sverige använder det i praktiken, det vill säga att man låter
            vilka flyktingar som tas ut på flyktingkvoten påverkas av huruvida
            personerna i fråga kommer att passa bra in i Sverige eller inte.
            Det här är mina ord, men det är i praktiken vad som görs. Jag
            vill fråga var Miljöpartiet står i den frågan, eftersom Vänsterpartiet
            har avlämnat en reservation som Miljöpartiet än så länge inte
            har anslutit sig till.
          </note>
          <note>
            Sedan gäller det frågan om arbetskraftsinvandring. Här är vi
            också i delar överens, att människor ska få lagliga möjligheter
            att söka sig till Sverige för att arbeta eller för att göra någonting
            annat som man har lust med. Men jag vill be om ett klargörande
            från Miljöpartiets sida: Hur ser ni på villkoren på arbetsmarknaden?
            Hur ser ni på lika löner, samma villkor, permanenta tillstånd?
            Vad är Miljöpartiets position i den frågan? Ni har ju anslutit
            er till de fyra borgerliga partierna, som tidigare har varit ganska
            tydliga med att man kan tänka sig olika lösningar kanske inte
            olika lösningar i löner, därför att kollektivavtalsenlig lön är
            ju om man så vill noll kronor i Sverige, däremot andra inställningar
            till socialförsäkringssystem och möjligheten att stanna långsiktigt
            i Sverige. Därför vill jag be Miljöpartiets representant att klargöra
            lite grann var ni står i den frågan.
          </note>
          <note type="speaker">
            Anf. 59 BODIL CEBALLOS (mp) replik:
          </note>
          <note>
            Herr talman! När det först gäller integrationspotentialen var
            jag inte där när frågan var uppe i socialförsäkringsutskottet.
            Jag är rätt ny i riksdagen och har inte lärt mig alla turerna
            ännu, vilket övriga i socialförsäkringsutskottet inte heller har.
            Men det betyder inte att vi har en annan uppfattning än vad ni
            har i den frågan. Det betyder inte heller att vi inte skulle kunna
            rösta för den här frågan när den kommer upp i kammaren även om
            vi inte anslöt oss till den just i socialförsäkringsutskottet.
          </note>
          <note>
            När det gäller arbetskraftsinvandring anser vi självfallet att
            det ska vara lika löner och samma villkor för dem som kommer utifrån
            som arbetskraftsinvandrare som för dem som finns i Sverige redan
            från början. Vi är naturligtvis också för att man ska ha permanenta
            uppehållstillstånd för att arbeta här i Sverige.
          </note>
          <note type="speaker">
            Anf. 60 KALLE LARSSON (v) replik:
          </note>
          <note>
            Herr talman! Då välkomnar jag Miljöpartiet, eller vi välkomnar
            varandra till den gemensamma ståndpunkten att integrationspotential
            inte ska vara avgörande för kvotflyktinguttagande. Jag hoppas
            att flera partier som just nu lyssnar på det här replikskiftet
            funderar över den frågan. Jag tror nämligen att det för flera
            partier egentligen är rätt självklart att man inte ska låta det
            påverka vem som tas ut på flyktingkvoten, att det inte handlar
            om huruvida personen passar i Sverige eller inte. Det finns en
            reservation att läsa på det temat.
          </note>
          <note>
            När det sedan gäller arbetskraftsinvandring ska det vara lika
            löner, samma villkor och permanenta tillstånd. Betyder det att
            Miljöpartiet motsätter sig den idé om arbetssökarvisum som finns
            i debatten just nu, att man under tre månader ska kunna komma
            och söka arbete fritt i Sverige? Om man inte har fått ett arbete
            eller om arbetet avslutas inom den här tremånadersperioden ska
            man få återvända till sitt hemland. Är det inte längre en linje
            som Miljöpartiet stöder? Eller har det kanske aldrig varit det
            det kan vara mitt missförstånd?
          </note>
          <note>
            Den andra frågan i samma ärende handlar om det som ibland brukar
            kallas spårbyte mellan systemen. En person kan ha kommit till
            Sverige och sökt asyl. Sedan ska personen, enligt den modell som
            jag har hört företrädare för Miljöpartiet förespråka, kunna söka
            som arbetskraftsinvandrad i stället. Det är behjärtansvärt om
            man har den övergripande målsättningen att så många som möjligt
            ska få stanna i landet, lite oberoende av hur så sker och med
            vilka regler så sker. Men ser inte Bodil Ceballos en risk med
            ett sådant system, att man i framtiden kommer att kunna säga att
            allt färre egentligen har flyktingskäl eller asylskäl? Man kan
            ju alltid få stanna som arbetskraftsinvandrad. Det är lite grann
            motsvarande det som humanitära skäl tidigare har inneburit. Vi
            har en bifallsfrekvens på bara någon enstaka procent när det gäller
            flyktingkonventionen. Men det är en lite större andel när det
            gäller det som tidigare hette humanitära skäl. Finns det inte
            en risk att samma utveckling sker här och att Sverige därför kommer
            att befinnas ta emot färre och färre och att det blir konjunkturen
            som ytterst avgör vilka som får möjlighet att komma hit?
          </note>
          <note type="speaker">
            Anf. 61 BODIL CEBALLOS (mp) replik:
          </note>
          <note>
            Herr talman! Jag börjar med den sista frågan om att byta spår.
            Jag tror att det är en möjlighet för väldigt många av dem som
            nu befinner sig i landet att faktiskt få lov att stanna här. Många
            kommer aldrig att få flyktingförklaring enligt Genèvekonventionen.
            Många kommer kanske aldrig att komma till det som vi då kallar
            för skyddsbehövande i övrigt. Många har tidigare fått stanna av
            humanitära skäl.
          </note>
          <note>
            Det här beror inte på att jag tycker att vi ska vara så restriktiva.
            Men vi har tidigare hört talas om att vi ska ha en generös invandringspolitik
            i Sverige, men den har inte varit generös under de år som har
            varit. Många har i slutändan fått stanna av humanitära skäl, men
            det betyder inte att de har fått status som flykting, utan de
            har då fått uppehållstillstånd. Jag ser inte någon större skillnad
            mellan att man får uppehållstillstånd på grund av ett arbetstillstånd
            och att man får uppehållstillstånd av synnerligen ömmande skäl,
            som det kallas. Det viktiga är att personen får lov att stanna
            här.
          </note>
          <note>
            Däremot bör den som har asylskäl naturligtvis också hävda sina
            asylskäl. Men jag tror att vi ska vara realistiska och se att
            alla inte kommer att få status som flyktingar, enligt det system
            som vi har och som både du och jag egentligen är emot. Då måste
            det finnas andra möjligheter. Arbetstillstånd är en sådan möjlighet.
          </note>
          <note>
            När det sedan gäller arbetssökarvisum är jag inte den som så
            där jätteingående har jobbat med frågan. Men jag tycker att det
            är rimligt. Med tanke på att vi gärna vill se en värld där man
            kan flytta fram och tillbaka, där det ska vara möjligt att flytta
            mellan olika länder, ser jag inte något problem med att människor
            får ett arbetssökarvisum, kommer hit och söker arbete och får
            stanna om de får ett arbete. Det är ungefär det som gäller för
            EU-medborgare i dag, och det borde kunna gälla även för andra
            medborgare från andra länder.
          </note>
          <note type="speaker">
            Anf. 62 MIKAEL CEDERBRATT (m):
          </note>
          <note>
            Herr talman! Människors vilja att göra någonting med sina liv,
            att anta utmaningar och att flytta är en positiv sak. Det innebär
            att vi ska se positivt på människor som kommer till vårt land.
            Sverige, om någon nation, borde ju inse att vi själva började
            befolka Nordamerika. Vi har också haft väldigt god nytta av den
            invandring som var på 50- och 60-talen, inte minst.
          </note>
          <note>
            FN presenterade för en tid sedan en rapport om migration. Vi
            ska vara medvetna om att de människor som arbetar utanför sina
            hemländer tillför väldigt mycket till det land som de kommer till.
            De gör oftast en stor arbetsinsats. De skickar pengar tillbaka
            till sina hemländer jag tror att siffran var att den penningström
            som går tillbaka är tre gånger större än de officiella biståndsmedel
            som skickas dit.
          </note>
          <note>
            Jag tror att vi i Sverige och vi svenskar ska bejaka att vi får
            en större rörelse i världen. Jag bedömer att det är med detta
            som grund som regeringen har lagt fram propositionen om arbetskraftsinvandring.
            Vi i majoriteten har ställt oss positiva till detta.
          </note>
          <note>
            När nu detta är sagt tror jag ändå att vi ska ha en reglerad
            invandring. Men vi ska vara noga med att ha skyddsaspekten och
            värna asylrätten. Grundbulten i asylrätten är ju en rättssäker
            och individuell prövning. Som ett led i detta har mina eller våra
            föregångare i förra riksdagen infört en ny instans- och processordning.
          </note>
          <note>
            I propositionen föreslås att man ska tillföra Migrationsverket
            50 miljoner för att höja kvaliteten i de utredningar som sker.
            Men här tror jag, i utförandedelen, att vi får vara väldigt observanta
            i framtiden. Det står i utskottets betänkande att vi bör utvärdera
            hur vi, så att säga, utser offentlig försvarare till exempel.
            Vi bör ha en snabbare ordning när det gäller att få fram ett besked
            till dem som behöver det.
          </note>
          <note>
            Harmoniseringen av reglerna inom EU är en nödvändighet för att
            vi ska kunna behålla en fri rörlighet i Europa, så att inte bara
            svenska medborgare utan även andra människor ska kunna röra sig
            fritt. Varför ska vi, om vi själva vill röra oss, säga att någon
            annan inte får göra det? Då är det rimligt att man har gemensamma
            regler. Det som vi ska vara måna om i den här situationen är att
            vi har en oerhört humanistisk syn på de regler som vi ställer
            upp på.
          </note>
          <note>
            Slutligen, herr talman! Den nya regeringens jobbpolitik slår
            igenom även på detta politikområde. Vi vill öka arbetskraftsinvandringen.
            Förutom den positiva kraft som det innebär för både ekonomi och
            kultur är vi ganska övertygade om att detta är ett sätt att säkra
            den svenska välfärden i framtiden, med den demokratiska utveckling
            som vi ser framför oss.
          </note>
          <note>
            Herr talman! Jag yrkar bifall till förslaget i sin helhet i utskottets
            betänkande och avslag på samtliga reservationer.
          </note>
          <note>
            I detta anförande instämde Mats G Nilsson (m).
          </note>
          <note type="speaker">
            Anf. 63 KALLE LARSSON (v) replik:
          </note>
          <note>
            Herr talman! Det var ett kort och kärnfullt anförande. Såvitt
            jag förstår ska politiken, s och m, ligga fast. Den nya öppning
            som presenteras är möjligheten till arbetskraftsinvandring. Ungefär
            så kan man möjligen sammanfatta. Mikael Cederbratt får gärna rätta
            mig om jag har fel i den sammanfattningen, om det är något annat
            som också ska vara något slags bärande huvudbudskap.
          </note>
          <note>
            Jag vet att det finns många moderater som är genuint intresserade
            av det som Mikael Cederbratt kallar en politik som är rättssäker
            och som faktiskt ger människor skydd undan förföljelse. Problemet
            är att många stannar vid att tro att så också är fallet i dag.
            Men det som händer i dag är att homosexuella sänds tillbaka till
            Iran, trots att de riskerar att dödas, med hänvisning till att
            man inte öppet ska visa sin sexuella läggning. Det som händer
            i dag är att människor sänds tillbaka till latinamerikanska länder
            och försvinner på flygplatsen för att sedan återfinnas mördade,
            av paramilitärer eller militärer, i ett dike några veckor senare.
            Det som händer i dag är att kvinnor från Bangladesh sänds tillbaka,
            trots att de har blivit våldtagna på polisstationer, med hänvisning
            till att våldtäkt är ett brott i deras hemland varför inte gå
            till polisstationen och anmäla händelsen?
          </note>
          <note>
            Det är den verklighet som man har att hantera som talesperson
            i en debatt om svensk migrations- och flyktingpolitik. Därför
            vill jag fråga: Vilka insatser tror Mikael Cederbratt, som representant
            för Moderaterna, behöver göras de kommande åren för att stärka
            rättssäkerheten, för att se till att människor som faktiskt riskerar
            förföljelse får möjlighet att komma hit?
          </note>
          <note>
            Den andra frågan jag vill ställa är rörande kvotflyktingars integrationspotential.
            Att Moderaterna inte ställer sig bakom den reservation som Vänsterpartiet
            har inlämnat, ska man uppfatta det som att Mikael Cederbratt och
            Moderaterna tycker att det är rätt att människors möjligheter
            att anpassa sig till det svenska samhället ska vara en av variablerna
            när man diskuterar med UNHCR runt vilka personer som ska få möjlighet
            att komma hit som kvotflyktingar?
          </note>
          <note type="speaker">
            Anf. 64 MIKAEL CEDERBRATT (m) replik:
          </note>
          <note>
            Herr talman! Man ska vara medveten om att många av dem som i
            dagens system far illa inte skulle göra detta med en annan syn
            på möjligheten att komma till Sverige via att få ett arbete. Det
            är ju många av de människor som nu är gömda som faktiskt inte
            vill något hellre än att arbeta och som jag också tror skulle
            ha möjligheter att få ett jobb. Det berör samma personkrets. Så
            jag tror att detta är ett viktigt inslag.
          </note>
          <note>
            Det är skyddsaspekten som gäller. Utan att ha alltför lång erfarenhet
            av det här politikområdet kan jag ändå se att det finns brister
            i kvaliteten, i underlagen. Jag tror att Migrationsverket kan
            bli bättre. Vi har en skyldighet att se till att det blir det.
            Det är väldigt tydligt regeringens skyldighet att se till hur
            verken hanterar saker och ting. Det är ändå lite intressant att
            du har stött den regering som har haft ansvaret för Migrationsverkets
            hanterande under tolv år.
          </note>
          <note>
            Sedan gällde det kvotflyktingar. Min erfarenhet är inte alltför
            lång, men jag tror mig kunna säga att det inte hör hemma i den
            här debatten även om det är en intressant diskussion. Vi får ta
            det en annan gång.
          </note>
          <note type="speaker">
            Anf. 65 KALLE LARSSON (v) replik:
          </note>
          <note>
            Herr talman! Jag har full förståelse för att man inte har koll
            på alla frågor. Det är inget konstigt. Det har inte jag heller.
            Jag deltar ibland i debatter som jag vet vad de handlar om men
            där jag inte heller kan svara på alla frågor. Så det är inget
            konstigt. Men fundera gärna över den frågan! Och ta med den tillbaka!
            som man brukar säga. Det som i dag gäller är att hur väl människor
            anpassar sig till det svenska samhället faktiskt ska påverka.
            Det är en variabel i uttagandet av kvotflyktingar. Det tror jag
            inte att den som anser att det är rättssäkerhet och verkliga skyddsskäl
            som ska vara grundläggande, precis som UNHCR själva säger, anser
            är en rimlig variabel. Men den används i dag. Fundera en stund
            över det!
          </note>
          <note>
            Jag vill nog ändå göra till något slags huvuddel av denna andra
            replik att precis den här farhågan finns från min sida i den flyktingpolitiska
            debatten framöver. Det är rätt att det finns en överlappning när
            det gäller arbetskraftsinvandring och asylsökande. Det kan ibland
            vara samma personer. Och en person kan vara fullt nöjd, fastän
            man har flytt sitt land, att få stanna i Sverige för att arbeta.
            Men det finns en mycket stor problematik i det. Vad gör vi med
            dem som inte har arbete? Vad gör vi med dem som lever gömda i
            dag? De kanske är så pass traumatiserade att de inte har möjligheten
            att söka ordinära arbeten. Hur ska de få chansen? Där kan man
            förstås hänvisa till att de har fått sin prövning. Om de inte
            har fått ett tillstånd ska de också åka hem.
          </note>
          <note>
            Jag tror att Mikael Cederbratt och jag i alla fall i stora stycken
            är överens om att det inte heller alltid är så enkelt. För den
            tidigare prövningen har ju varit rättsosäker. Visst finns det,
            som Mikael Cederbratt själv nämner, också i dag brister i rättssäkerheten.
            Så vad gör vi då med de personer som inte kan arbeta men som befinner
            sig i en skuggtillvaro, gömda i Sverige? Det är en mycket seriös
            fråga som inte är menad att vara så retorisk. Jag tror att man
            lätt kan rusa iväg och säga att arbetskraftsinvandring är lösningen.
            Jag tror att man ska vara försiktig med att ens antyda att det
            är lösningen på svensk asyl- och flyktingpolitik. Det tror jag
            inte att det är.
          </note>
          <note type="speaker">
            Anf. 66 MIKAEL CEDERBRATT (m) replik:
          </note>
          <note>
            Herr talman! Nej, men jag tror att det är viktigt att man börjar
            med arbetskraftsinvandringen för att ändå närma sig problemet.
            När vi pratar om flyktingar som benämns som gömda är det många
            som faktiskt skulle kunna få stanna i landet om man hade en lite
            annan syn på detta. Jag tycker att det är ett första steg. Det
            är inte lösningen på hela problemet. Det inser jag också. Det
            är väl antagligen så att en mängd åtgärder måste vidtas för att
            man ska få en bättre hantering, både snabbare och bättre underlag,
            och som jag nämnde förut måste vi också titta på och utvärdera
            hur, var och vem som utser offentlig försvarare. I dagsläget ligger
            det där det ligger. Men utvärderingen tycker jag att vi ska vara
            noga med att få fram snabbt.
          </note>
          <note type="speaker">
            Anf. 67 GÖTE WAHLSTRÖM (s) replik:
          </note>
          <note>
            Herr talman! Mikael Cederbratt sade att man från regeringens
            sida anslår 50 miljoner extra till Migrationsverket. 50 miljoner
            anslår man som ett engångsbelopp till Migrationsverket för att
            öka effektiviteten, men man har då inte tagit hänsyn till de siffror
            som jag angav i mitt anförande om ökad migrationsinströmning,
            ökat antal ensamkommande barn och så vidare. Vi från Socialdemokraterna
            anslår betydligt mer pengar, 167 miljoner mer, dock inte som engångssumma
            utan som en del i en process där vi ser att det behövs ytterligare
            medel.
          </note>
          <note>
            Min frågeställning berörde egentligen diskussionen om arbetskraftsinvandring
            också. Först ska jag konstatera att det här måste ha varit en
            felsägning. Det är ju inte en proposition om arbetskraftsinvandring
            som vi diskuterar. Det är det som jag lyfte fram i mitt anförande,
            att regeringen trots att vi nu har lämnat en utredning om arbetskraftsinvandring
            som ska beredas på Regeringskansliet rycker loss delar ur den
            och lägger in i övriga propositioner. I det här läget är det fråga
            om att kunna ta en dellösning för att hantera situationen. Det
            är en situation där vi upplever att bara prat om arbetskraftsinvandring
            som ett mål i migrationspolitiken blir en felsyn när det gäller
            helheten. Jag tycker att det fanns skäl till att avvakta både
            den beredning, den remissrunda som ska vara och vad som ska komma
            sedan. Jag utgår från att det var en felsägning.
          </note>
          <note>
            Min fråga gäller egentligen de erfarenheter vi hade av arbetskraftsinvandring
            vid de tillfällen som Mikael tidigare redogjorde för. Det konstaterades
            att det var positivt i många stycken, men det fanns också negativa
            effekter i form av att när verksamheter gick ned stod samhället
            där och skulle ta ett ansvar för hela den grupp som kom till Sverige
            med medföljande för att hitta lösningar och en bredd i det. Kan
            inte Mikael Cederbratt se den problematiken, att den också kan
            uppstå nu och att det finns ett värde i en bred förankring av
            arbetskraftsinvandringsfrågan?
          </note>
          <note type="speaker">
            Anf. 68 MIKAEL CEDERBRATT (m) replik:
          </note>
          <note>
            Herr talman! Göte Wahlström, som verkar vara en mycket noggrann
            man, har säkert observerat att innan justeringen av betänkandet
            skedde skrev majoriteten in att vi ska följa frågan om de prognoser
            som kom upp när Migrationsverket var hos oss. Så vi är medvetna
            om det. Om det var en felsägning eller om jag rörde till det på
            annat sätt kan jag inte riktigt säga, men jag vet naturligtvis
            att det är en ändring i målen och inte en proposition vad gäller
            arbetskraftsinvandringen.
          </note>
          <note>
            Men jag har lite svårt att förstå att man inte kan sätta upp
            ett mål. När jag tar ut min bil och ska köra till Göteborg är
            det bra att veta vart jag ska. Jag ska till Göteborg och exakt
            vilka vägar eller vägskäl jag väljer kan vara en senare fråga.
            Jag tycker inte att det är orimligt att säga: Vi tycker att det
            är en kraft med arbetskraftsinvandring. Vi tror att det är positivt.
            Det finns nackdelar med allting, men vi har en syn att det är
            positivt. Vi uttalar den. Det är rimligt. Jag är helt övertygad
            om att man på departementet kommer att komma tillbaka med bra
            detaljer för att hantera detta.
          </note>
          <note type="speaker">
            Anf. 69 GÖTE WAHLSTRÖM (s) replik:
          </note>
          <note>
            Herr talman! Det är just det att regeringen kommer att återkomma
            som jag tycker är det intressanta. Varför ska man rycka loss och
            lägga in måltal som är diffusa, inte mätbara, i ett betänkande
            där man egentligen avvaktar med frågeställningen för att göra
            den helhetsbedömning som behövs och lyssna in de remissinstanser
            som finns? Det var ju precis på det viset som man jobbade med
            arbetskraftsinvandringsfrågan vid tidigare tillfälle, det vill
            säga parterna emellan. Man förde en dialog mellan politikens och
            arbetsmarknadens parter om hur man kunde hantera situationen,
            både i uppgång och i nedgång. Det är just i nedgångsfasen som
            jag tycker att det intressanta är. Från majoritetens sida pratar
            man om att det bara är arbetsgivaren som kan avgöra om det finns
            ett arbetskraftsbehov, trots att vi vet att följdinvandring och
            allt annat som kommer i anslutning till arbetskraftsinvandring
            också har betydelse för samhället i sin helhet. Det är där jag
            tycker att man har en felsyn när man för det första tar dessa
            snabba beslut och ställningstaganden och för det andra gör det
            utan den remissrunda och den folkliga och breda förankring som
            behövs på ett så här viktigt område. Risken är naturligtvis annars
            att man får en backlash i debatten.
          </note>
          <note>
            Den andra frågeställningen är naturligtvis det som diskuterades
            här tidigare när det gäller lönebildning och annat som kan förekomma
            på marknaden. Då sägs det från majoritetens sida att det är avtalsenliga
            löner som ska gälla och att det är kollektivavtal som ska gälla.
          </note>
          <note>
            Men när man ser på vad man gör ytterligare, nämligen att rycka
            undan förutsättningarna för fackliga organisationer att hålla
            uppe kollektivavtalen, så är det ju så att ett kollektivavtal
            är ett kollektivavtal även om det handlar om 10 kr i timmen. Det
            är det som är det viktiga, nämligen den sammanhållna politiken
            som rycker undan förutsättningarna för en stabil och bra politik
            på ett viktigt politikområde. Och det är det som gör mig bekymrad.
          </note>
          <note type="speaker">
            Anf. 70 MIKAEL CEDERBRATT (m) replik:
          </note>
          <note>
            Herr talman! Jag kan inte riktigt förstå upprördheten över att
            man uttalar att vi tycker att det är bra med en arbetskraftsinvandring.
            Det låter snarare som om ni egentligen inte tycker att det ska
            vara det men att ni inte har modet att säga det.
          </note>
          <note>
            Det andra handlade om löner. Vi har uttalat det som du sade,
            nämligen att det ska vara kollektivavtal. Sedan har myndigheter
            ett stort antal förtjänster. Men om de ska bedöma om en viss sektor
            eller ett visst företag behöver viss kompetens, då har de överskridit
            sina befogenheter. Därför är det naturligt att det är arbetsgivarföretaget
            som bedömer det.
          </note>
          <note type="speaker">
            Anf. 71 FREDRICK FEDERLEY (c):
          </note>
          <note>
            Herr talman! Ända sedan 1980-talets relativt öppna och humana
            flyktingpolitik har vi kunnat se hur den alltmer har kommit att
            hårdna. Trots att lagstiftningen på det stora hela är ganska lik
            den som vi hade på 1980-talet så har attityderna och bedömningarna
            av ärenden kommit att bli allt hårdare och alltmer restriktiva.
            För mig som centerpartist är det en djupt tragisk utveckling.
          </note>
          <note>
            Det som har präglat de senaste mandatperiodernas debatt har varit
            en retorisk dimma av solidaritet, som dock i praktisk handling
            har blivit alltmer av restriktivitet.
          </note>
          <note>
            Sverige bör ha och behöver en liberal invandringspolitik. Och
            det finns all anledning att fundera över hur vi bemöter våra medmänniskor
            som kommer från andra länder. Och det är också viktigt att vi
            för en debatt om möjligheterna att faktiskt komma till Sverige.
          </note>
          <note>
            Samhällsklimatet har blivit allt hårdare, och alltfler tycks
            resonera som så att Sverige endast tillhör dem som bor här nu.
            Få är de som vågar utmana nationalstatstankarna och diskutera
            globala medborgarskap som bygger på de 21 första mänskliga rättigheterna.
          </note>
          <note>
            Det ligger i varje liberals intresse att sträva efter öppenhet
            och en värld som inte bygger på gränser. Den möjlighet som vi
            tar för given, att i närapå alla lägen kunna röra oss fritt, att
            kunna bo och att kunna verka i hart när var del av världen, är
            endast en dröm som är gömd bakom många människors egen utsatthet.
          </note>
          <note>
            Den nyvalda svenska regeringen ser inte människor som en belastning
            utan tar sin utgångspunkt i varje människas vilja och önskan att
            vara produktiv och konstruktiv i förhållande till sina medmänniskor.
            Vi tror i grunden människor om gott och att de har goda intentioner.
          </note>
          <note>
            Det finns många undantag, men ingen bör bedömas utifrån en grundansats
            att de skulle vara kriminella eller att vi för den delen skulle
            hantera migrationspolitiken utifrån dem som är kriminella och
            dem som är undantagen.
          </note>
          <note>
            Det uppenbara målet för Sverige borde vara att vi ska ha en fri
            invandring, ett Sverige som välkomnar och ett Sverige som uppmuntrar
            människor som kommer hit. Den som har en positiv grundsyn på människan
            kan aldrig se henne som en belastning utan som en skapande tillgång.
            Om varje människa bidrar till samhället så ökar hon inte kostnaderna
            utan hon stärker samhället, både ekonomiskt och resursmässigt.
            Det borde också innebära att ju flera som kommer hit, desto mer
            stärker vi Sverige.
          </note>
          <note>
            Under de senaste mandatperioderna har enskilda människor förminskats
            från att ha ett fullt människovärde till att bli en budgetpost
            och då också en negativ sådan. Det har sin grund i det samhällssystem
            som vi har byggt upp. Och det är mot det som vi borde rikta kritiken
            och inte gentemot de enskilda människorna som söker trygghet och
            en ny framtid i Sverige.
          </note>
          <note>
            Herr talman! Det är därför positivt att regeringen nu öppnar
            för arbetskraftsinvandring. För oss i Centerpartiet har det länge
            varit en fråga som har stått högt på dagordningen, dels för att
            vi är övertygade om att gränserna ska vara så öppna som möjligt,
            dels för att vi är övertygade om att det kan leda till en mer
            positiv syn på våra medmänniskor som kommer till Sverige. Vi kommer
            därtill i framtiden att ha ett behov av flera arbetande människor
            i vårt land.
          </note>
          <note>
            Arbetskraftsinvandringen kommer med all säkerhet att leda till
            en positiv ingång i det svenska samhället. Det ger en helt annan
            möjlighet att komma hit och skapa sig sin framtid och direkt känna
            sig som en del av det som vi alla tar för givet, att kunna känna
            oss bedömda på lika villkor och med egna ekonomiska möjligheter
            för framtiden.
          </note>
          <note>
            Samtidigt skapar det betydligt klarare och enklare system där
            vi kan slippa en del av det mygel som faktiskt finns på detta
            område i Sverige i dag. Om man har möjlighet att komma till Sverige
            för att jobba, så behöver man inte hitta andra skäl för att komma
            hit. Det gör att vi också kan få en mycket renare asylprocess
            och säkerligen kan stärka den sidan resursmässigt så att resurserna
            hamnar där de ska och inte används för att hantera människor som
            egentligen borde ha en möjlighet till arbetskraftsinvandring.
            Det handlar om att stärka rättssäkerheten, och det handlar om
            att skapa lika möjligheter för alla människor.
          </note>
          <note>
            Herr talman! Utskottets betänkande innebär på det hela taget
            flera steg framåt för den svenska migrationspolitiken. Det betyder
            dock inte att allt är löst eller att alla bekymmer är ur världen.
          </note>
          <note>
            Efter den senaste mandatperiodens ointresse för en human migrationspolitik
            finns det mycket att göra. Jag är övertygad om att regeringen
            ser de problem som återstår när det gäller en översyn av sjukvården
            för gömda flyktingar, ett bättre mottagande, möjligheterna att
            snabbare komma in i det svenska samhället, säkerställandet av
            rättsprocessen för dem som söker asyl, med flera frågor som är
            angelägna och brådskande och som jag tror kommer att återkomma
            till kammaren för debatt framöver.
          </note>
          <note>
            Historien kommer att döma oss alla. Men jag tror att reformen
            om arbetskraftsinvandring i framtiden kommer att bedömas som en
            av de viktigaste under det tidiga 2000-talet tillsammans med den
            stärkta rättssäkerheten som vi fick när vi lade ned Utlänningsnämnden
            och i stället inrättade ett ordinarie domstolsförfarande.
          </note>
          <note>
            Jag ser fram emot att i kammaren framöver kunna återkomma till
            dessa debatter, och från Centerpartiets sida yrkar jag bifall
            till hemställan i utskottets betänkande.
          </note>
          <note>
            I detta anförande instämde Solveig Zander (c).
          </note>
          <note type="speaker">
            Anf. 72 KALLE LARSSON (v) replik:
          </note>
          <note>
            Herr talman! Jag tackar Fredrick Federley för hans anförande.
            Det finns delar i det som vi är överens om och delar som vi inte
            är överens om. Men jag har några frågor att ställa.
          </note>
          <note>
            Jag tänkte inleda med den förhoppning som Fredrick Federley har
            när det gäller regeringen. Den kan vi vara oense om i en mängd
            avseenden.
          </note>
          <note>
            Men problemet i detta fall är att det rör ganska grundläggande
            frågor, där det finns förslag om en annan inriktning och en annan
            väg. Jag kan nämna sjukvården, där Fredrick Federley själv har
            motionerat för att rätten till sådan ska bli mer allmän också
            för den som är asylsökande och gömd. Jag kan också nämna integrationspotentialen
            som i dag används av den svenska regeringen vid uttagande av kvotflyktingar.
            Jag kan nöja mig med dessa två exempel.
          </note>
          <note>
            Är Fredrick Federleys besked till kammaren i dag att han egentligen
            tycker att dessa förslag är ganska bra men att han inte vill rösta
            för dem därför att han hoppas att regeringen själv kommer att
            komma med sådana förslag, eller vad är egentligen svaret? Varför
            agerar han inte för det han tycker? Jag trodde att det var en
            liberal inställning att man inte låter sig bindas av vare sig
            parti eller regeringspiskor utan att man faktiskt tar ställning
            till det som man står för och är beredd att agera för det. Så
            varför ansluter han sig inte till detta? Det är inte ens Vänsterpartiets
            reservation. Vi kan strunta i v:et. I ett fall har Fredrick Federley
            själv undertecknat motionen. Det är därför vår gemensamma politik
            som jag dessvärre nu ensam har fått företräda i utskottet. Men
            jag hoppas på en större uppslutning. Det är de två frågor som
            jag har.
          </note>
          <note>
            Men jag har en fråga till. Jag har förstått beskedet om arbetskraftsinvandring.
            Vi kan gärna ta den diskussionen vid tillfälle. Men vad vill Fredrick
            Federley göra för de personer som i dag befinner sig i Sverige,
            som har misshandlats i asylsystemet, som fortfarande står utan
            uppehållstillstånd men som är så illa däran att de inte har eller
            kan få ett arbete?
          </note>
          <note type="speaker">
            Anf. 73 FREDRICK FEDERLEY (c) replik:
          </note>
          <note>
            Herr talman! Jag tackar Kalle Larsson för frågan. Jag kan börja
            med att garantera Kalle Larsson att oavsett hur hårda piskor det
            finns i olika partier eller i regeringen, så kommer jag alltid
            att tycka, tänka och agera självständigt. Jag har ett tydligt
            mandat från mina väljare, och det kommer jag att förvalta mycket
            väl.
          </note>
          <note>
            Att jag i detta läge inte har fått en majoritet för min uppfattning
            vare sig från regeringssidan eller från mitt parti innebär på
            inget sätt att jag kommer att sluta driva frågan om att skapa
            möjligheter för alla att få en vettig sjukvård i detta land.
          </note>
          <note>
            Jag kan inte heller på något sätt misstänka statsrådet Billström
            eller regeringen för att inte vilja detta. Jag kommer att agera
            på flera sätt för att vi ska kunna fortsätta den här diskussionen.
            Kalle Larsson kan vara ganska nöjd på den punkten.
          </note>
          <note>
            Kalle Larsson representerar ett parti som inte har för vana att
            sitta i majoritetsställning, tack och lov, vilket innebär att
            han kanske inte har behövt se till partikamraters intressen och
            ett regeringsunderlag.
          </note>
          <note>
            Jag har, som sagt, ingen anledning att misstänka att vare sig
            regeringen eller statsrådet Billström skulle vara direkt negativt
            inställda till att se över hur vi ska kunna garantera människor
            i det här landet en trygg och säker vård. Därmed inte sagt att
            vi har något konkret på bordet eller kan säga exakt hur det ska
            lösas. Jag tror inte att Billström på minsta sätt är avogt inställd
            till att föra en sådan diskussion.
          </note>
          <note>
            När det kommer till att diskutera de konkreta åtgärderna för
            vad vi behöver göra för dem som finns i landet och behöver vård
            skulle jag vilja uppmana de goda läkarkrafter som finns där ute
            och de goda aktörerna i det civila samhället att fortsätta att
            arbeta och göra det goda och starka arbete som både du och jag
            vet finns. Vi bör alla också hjälpas åt för att skapa de resurser
            som behövs. Jag kommer att agera den väg jag har och med de ingångar
            jag har i regeringen för att vi ska komma dithän att vi kan garantera
            detta. Tills vidare sätter jag min tilltro till de goda civila
            krafter som finns ute i samhället.
          </note>
          <note type="speaker">
            Anf. 74 KALLE LARSSON (v) replik:
          </note>
          <note>
            Herr talman! På den sista punkten tror jag att det blev ett missförstånd,
            medvetet eller inte, i replikskiftet. Min fråga gällde inte hur
            vi ska garantera sjukvård och hjälp åt dem som befinner sig utanför,
            utan hur vi ska hantera deras vistelse i Sverige. Om man säger
            arbetskraftsinvandring för den som kan få arbete säger man samtidigt
            inte uppehållstillstånd åt dem som inte kan få arbete. Det var
            min konkreta fråga. Vad gör vi där? Nu ser jag att du har förstått
            frågan så jag kommer säkert att få ett svar.
          </note>
          <note>
            Det är olika var man befinner sig på en politisk karta. Min förhoppning
            var att om man själv föreslår något är man också beredd att följa
            upp det. Med mina egna fördomar om såväl mitt eget som Fredrick
            Federleys politiska arv tänkte jag till och med att det var lättare
            för en person som bekänner sig som liberal att avvika och agera
            självständigt också i kammarens knapptryckning än vad det skulle
            vara för mig som ser ett kollektivt agerande som överordnat emellanåt.
          </note>
          <note>
            Jag vill uppmana Fredrick Federley att fundera över om han inte
            ska stödja den egna motionen som gäller sjukvården.
          </note>
          <note>
            Den sista frågan gällde integrationspotential. I dag använder
            man hur flyktingar bedöms kunna anpassa sig till Sverige som en
            variabel när man tar ut dem på flyktingkvoten, tvärtemot vad UNHCR
            anser ska vara giltigt. Frågan är: Vad avser Fredrick Federley
            att göra i det avseendet?
          </note>
          <note>
            Jag vill helst inte se ytterligare ett svar i riktning mot: Det
            är säkert inte någon som är emot det. Jag tror att Tobias Billström
            håller med mig. Regeringen kommer att driva. Låt oss återkomma
            med förslag så småningom. Jag har inte backat. Jag kommer att
            fortsätta att driva detta.
          </note>
          <note>
            De svaren får man ju gärna avlämna, men de är till väldigt lite
            förpliktande. Det finns konkreta förslag på kammarens bord som
            det går utmärkt att stödja. Varför inte ta den chansen nu?
          </note>
          <note type="speaker">
            Anf. 75 FREDRICK FEDERLEY (c) replik:
          </note>
          <note>
            Herr talman! När det gäller att rösta för den motion som du och
            jag har skrivit under innebär det en hel del kostnader. Jag vet
            inte hur jag ska komma att prioritera. Det är klart att det kommer
            att innebära kostnader. Det vet både du och jag. Vård kostar och
            vård ska få kosta.
          </note>
          <note>
            Jag är inte beredd att prioritera bort något av de områden som
            vi har prioriterat i budgeten. Däremot säger jag återigen att
            jag återkommer i ärendet. Jag tycker att det är oerhört viktigt
            och jag tycker att det är oerhört angeläget. Det tror jag att
            Kalle Larsson hörde även av mitt anförande här i kammaren.
          </note>
          <note>
            Jag missförstod den andra frågan. Den handlade inte om sjukvården
            utan om uppehället.
          </note>
          <note>
            Det är ganska komplicerat. Jag är inte riktigt säker på att jag
            tror på att en allmän amnesti i ett andra skede är det rätta bland
            annat av rättviseskäl. Jag är fullt medveten om att det finns
            en lång rad fall som har fått en problematisk hantering från tidigare
            när det inte var rättssäkert.
          </note>
          <note>
            Jag har faktiskt inga enkla lösningar på den problematiken. Vi
            kan se att asylprocessen som den ser ut i dag bland dem som kommer
            hit börjar komma ned i hyfsat anständiga tider. Migrationsverket
            tror också att man kommer att närma sig de mål som finns. Det
            finns fortfarande problem med att jobba av de fall som finns sedan
            tidigare.
          </note>
          <note>
            Jag kan faktiskt inte leverera något konkret exakt förslag. Jag
            är inte riktigt övertygad om att en allmän och generell amnesti
            skulle vara det bästa.
          </note>
          <note>
            När det gäller integrationspotentialen tycker jag att det är
            ett mycket tveksamt resonemang. Du behöver inte tveka över huvud
            taget. Det är också tveksamt att diskutera flyktingkvoter. Du
            vet var jag står ideologiskt. Jag vill uppnå fria gränser in till
            Sverige. Det innebär självklart att jag ser kvoter för tillåtande
            av människor att komma hit som ett problem. Samtidigt tror jag
            att arbetskraftsinvandring kan vara något som lättar upp detta
            så att vi kan fokusera på vad som är asylärenden och ge dem den
            trygghet som behövs i den processen, och skilja ut dem som kommer
            av ekonomiska skäl och vill skapa sig en ekonomisk framtid i Sverige.
          </note>
          <note type="speaker">
            Anf. 76 GÖTE WAHLSTRÖM (s) replik:
          </note>
          <note>
            Herr talman! Jag får väl säga välkommen till riksdagen och riksdagsdebatten,
            Fredrick Federley. Välkommen in i kammaren och det ansvarstagande
            som det innebär att föra debatt här och utveckla samhället.
          </note>
          <note>
            Jag konstaterar att det finns ett antal områden där vi är överens
            i diskussionen, precis som jag sade i mitt inledningsanförande.
            Det gäller den positiva människosynen där jag upplever att den
            här kammaren gemensamt tar ett ansvar. Det känns väldigt starkt.
            I den diskussionen finns ju Fredrick Federley också med.
          </note>
          <note>
            Fredrick Federley säger att han är glad åt betänkandet. Jag kan
            konstatera att det finns en stor samstämmighet i det betänkande
            som ligger. Vi har en reservation och ett särskilt yttrande där
            vi vill gå längre när det gäller de ekonomiska förutsättningarna
            för exempelvis Migrationsverket.
          </note>
          <note>
            Fredrick Federley tar upp arbetskraftsinvandring. Jag konstaterade
            förut att jag satt med i utredningen och har lagt fram många av
            de förslag som nu är inne i processen. Jag hoppas att regeringen
            återkommer med det i en helhetsbedömning och inte i dellösningar.
          </note>
          <note>
            Så till de bekymmer som jag har med Fredrick Federleys ingång
            i detta. Jag minns före valrörelsen när Fredrick Federley stod
            på barrikaderna och pratade om amnesti och lovade att driva frågan
            om amnesti. Nu är han inte riktigt säker längre eftersom det finns
            ekonomiska åtaganden med ett sådant ställningstagande. Visst,
            det visste vi före valet också. Det är bra att Fredrick Federley
            tar det ansvaret nu i majoritetsställning.
          </note>
          <note>
            Däremot säger Fredrick Federley att vi ska ha fri invandring.
            För ett par timmar sedan hade försvarsutskottet debatt här i kammaren.
            Försvarsministern pratade om massarbetslösheten och de 1,5 miljoner
            svenskar som står i utanförskap och finns i arbetslöshet. Nu pratar
            vi om arbetskraftsinvandring. Det är snabba kast i diskussionen.
            Det måste vi också vara medvetna om och kunna hantera.
          </note>
          <note>
            För en stund sedan sade Moderaterna att man ville värna kollektivavtalen.
            Hur ser Fredrick Federley på den diskussionen utifrån förra veckans
            debatt om kollektivavtalen som en del i arbetskraftsinvandringsfrågan
            för att hålla stabilitet på marknaden?
          </note>
          <note type="speaker">
            Anf. 77 FREDRICK FEDERLEY (c) replik:
          </note>
          <note>
            Herr talman! Jag får börja med att tacka Göte för att han välkomnar
            mig till kammaren och förklarar för mig som nyvald riksdagsledamot
            vad det innebär av ansvarstagande att befinna sig i denna kammare.
            Det är alltid så härligt när äldre, framför allt män, poängterar
            för oftast yngre och kvinnor hur det ska gå till här i världen.
            Det är mycket trevligt.
          </note>
          <note>
            När det kommer till min syn på kollektivavtalen tycker jag att
            kollektivavtal kan vara ett väl fungerande system om det inte
            omfattar en tredje part som inte omsluts av eller inte accepterar
            kollektivavtalen. Avtalsfrihet och negativ föreningsfrihet innebär
            att man bör kunna avgöra själv i vilka föreningar man är aktiv
            och vilka avtal man ingår. Jag tror att vi har lite olika syn
            på det. Det präglade också hela ditt tvåminutersanförande. Du
            hade lite svårt att förstå att vi är lite mer individualistiskt
            lagda på den borgerliga sidan och att vi är vana att kanske tänka
            lite mer själva och inte så gruppmässigt som inom socialdemokratin.
            Det kanske är därför vi har svårt att nå fram till varandra.
          </note>
          <note>
            Du hänvisade till en debatt om kollektivavtalen som kanske inte
            primärt hör hemma i den här kammaren men som pågår i samhället
            i övrigt. Samtidigt var du ju i ditt anförande tydlig med att
            skuldbelägga och misstänkliggöra oss för att egentligen vara ute
            efter något annat. Vad det där andra är vet man inte, förutom
            att man ibland kastar ur sig att vi vill ha en lönedumpning på
            något sätt. Det är ju inget annat än att skrämma väljare och skrämma
            medborgare att tro att man framöver kommer att få lägre löner.
            Jag har aldrig träffat en enda borgerlig politiker, inte i denna
            kammare eller i någon annan debatt, som har sagt: Mitt mål med
            politiken är att vara hård och kall och sänka människors löner.
            Däremot har jag och flera sagt att man måste värna avtalsfriheten
            och att man måste värna föreningsfriheten. Det är väl inte helt
            orimligt att fackförbunden agerar gentemot arbetsgivare som inte
            beter sig på ett hyggligt sätt och ser till att man värnar arbetsvillkor
            och så vidare. Då kanske man ska hålla sig borta från dem som
            faktiskt gör rätt för sig.
          </note>
          <note type="speaker">
            Anf. 78 GÖTE WAHLSTRÖM (s) replik:
          </note>
          <note>
            Fru talman! Det fanns en del ingångar i det här som är intressanta
            och som vi naturligtvis kan föra diskussioner om i ett annat sammanhang.
            Men låt mig ta upp några frågor.
          </note>
          <note>
            Det talas om att bli mästrad i debatten. Jag minns debatten när
            Fredrick Federley och jag tillsammans med ytterligare några andra
            förde en diskussion och debatt om migrationspolitiken och amnestifrågan.
            Jag minns hur Fredrick Federley inför det gäng som då satt och
            lyssnade på oss mästrade mig i frågeställningen därför att jag
            skulle vara så inhuman och otrevlig och ha en människosyn som
            inte var förankrad i det svenska samhället. Jag minns det mästrandet,
            Fredrick Federley! Det är inte svårt att komma ihåg det.
          </note>
          <note>
            Det talas om att sänka lönerna, Fredrick Federley. Ingen borgerlig
            politiker skulle väl ha mage att gå ut och föra den typen av diskussion.
            Då vet man att man inte har någon chans i kommande valrörelser.
            Det är det som regeringen har konstaterat; det är den vägen man
            ska gå. I retoriken ska man väga in och mjuka upp diskussionen
            för att i yttersta ändan egentligen ha någonting helt annat ett
            systemskifte på hela arbetsmarknadsområdet som också berör arbetskraftsinvandringsfrågorna.
          </note>
          <note>
            Man pratar om det individuella Centern. Jag minns gärna Centern
            som ett parti med folkrörelseförankring och med nära koppling
            till exempel till fackföreningsrörelsen. Där har jag som facklig
            företrädare sedan 30 år tillbaka haft många centerpartister i
            diskussionerna. De har utifrån sin gamla folkrörelsetradition
            haft en helt annan syn än den som Fredrick Federley nu framför
            såsom Centerns modell. Det är bekymmersamt, men ändå en realitet.
          </note>
          <note>
            Jag tror att Fredrick Federley skulle behöva en kurs i den svenska
            avtalsmodellen och arbetsmarknadsmodellen, för här är det parterna
            tillsammans som har fått uppdraget av politiken att föra diskussionen.
            De ska hitta formerna för kollektivavtalsbildandet och så vidare.
            Jag tror att det är fel väg, och en märklig väg, som Fredrick
            Federley nu går när han går in och säger att politiken ska ta
            över det ansvar som vi har lämnat över till parterna och som har
            skötts under så många år i det svenska samhället.
          </note>
          <note type="speaker">
            Anf. 79 FREDRICK FEDERLEY (c) replik:
          </note>
          <note>
            Fru talman! Det är ingen och definitivt inte jag som har sagt
            att vi ska lagstifta mer på arbetsmarknaden. Jag har sagt att
            man ska respektera de fria parterna. Man ska också respektera
            dem som väljer att ställa sig utanför parterna. Där har vi lite
            olika synsätt. Vi tycker att en enskild arbetstagare kan göra
            ett val. En del väljer av politiska skäl, av religiösa skäl eller
            av andra skäl att ställa sig utanför avtal och föreningar. Då
            är man inte representerad av någon part.
          </note>
          <note>
            Men här ser man det maktköttkvarnstänkande som finns i stora
            enheter, där man inte har respekt för individen och den lilla
            människan. Låt oss exempelvis ta två deltidsanställda på en salladsbar
            i Göteborg. Man har ingen respekt för dem, och inte heller för
            deras arbetsgivare. Här mal man på. Folk ska pressas och tvingas
            in i ett system. Jag har sagt klart och tydligt med väl valda
            ord precis vad jag tycker om den typen av metoder.
          </note>
          <note>
            Jag tycker att det är så himla härligt att Socialdemokraterna
            gärna pratar om att Folkrörelse-Centerpartiet är dött bara för
            att vi inte tycker som ni längre. Göte Wahlström är inte den första
            socialdemokraten som säger så här. En partisekreterarföreträdare
            för ert parti har skrivit långa debattartiklar dels om hur hemsk
            jag är, dels om hur Folkrörelse-Centerpartiet dog under den tid
            som jag började uttrycka mig politiskt.
          </note>
          <note>
            Jag har jobbat för mitt parti sedan 1994. Det är mer än 10 %
            av partiets levande period som fungerande parti och som organisation.
            Jag har hyfsad koll på vad vi har tyckt historiskt och även på
            vad vi har tyckt under hela den här tiden. Men på något sätt är
            det som om Göte Wahlström skulle ha bättre koll på vad centerpartisterna
            egentligen tycker än vad vi som är aktiva i partiet har.
          </note>
          <note>
            Göte Wahlström behöver inte vara det minsta orolig för att Centerpartiet
            ska lämna någon typ av tradition som vi har haft tidigare. Det
            enda som du borde vara orolig för och som säkert är det egentliga
            skälet är att vi inte längre följer er pipa, att vi inte längre
            har personer på varandras kanslier och att vi inte längre väljer
            att stödja socialdemokratiska regeringar. Erkänn att det är det
            som egentligen stör er!
          </note>
          <note type="speaker">
            Anf. 80 BODIL CEBALLOS (mp) replik:
          </note>
          <note>
            Fru talman! Jag blir väldigt glad när jag hör Fredrick Federley
            säga att det uppenbara målet bör vara fri invandring och att vi
            ska ha en positiv grundsyn på människor. Och det är flera här
            i kammaren som har talat om vikten av en den positiva grundsynen
            på människor och att vi är överens om den. Tyvärr är det inte
            lika vackert när man kommer ned på verkställighetsnivå där den
            positiva grundsynen har förvandlats till något helt annat. Det
            är vi överens om.
          </note>
          <note>
            Tidigare har vi varit fem mindre partier som har slagits mot
            de två jättarna Socialdemokraterna och Moderaterna i de här frågorna.
            Under förra mandatperioden och den dessförinnan hade vi situationen
            att Socialdemokraterna regerade själva med Miljöpartiet och Vänsterpartiet
            som stödpartier, men vi fick ju inte vara med i regeringen.
          </note>
          <note>
            Ni har en mycket mer privilegierad position, för ni är med i
            regeringen och har dessutom möjlighet att påverka i mycket större
            utsträckning i den här frågan än vad vi hade tidigare. Om man
            dessutom ser till att det ute i landet är många både socialdemokrater
            och moderater som har engagerat sig i frågan för flyktingarna,
            som har varit med ute och demonstrerat och gömt flyktingar och
            är med i asylkommittéer etcetera, menar jag att det finns en bred
            förankring för att lösa den här frågan även i socialdemokratiska
            och moderata led. Jag har en viss förhoppning om att asylpolitiken
            kommer att bli humanare under den här perioden just därför att
            ni har möjlighet att påverka.
          </note>
          <note>
            Min fråga till dig är: Hur tänker du agera för att den nya regeringen
            ska driva de frågor som vi tidigare har drivit gemensamt?
          </note>
          <note type="speaker">
            Anf. 81 FREDRICK FEDERLEY (c) replik:
          </note>
          <note>
            Fru talman! Tack för frågan. Det är väl allmänt känt att det
            finns en ganska bred majoritet av partiföreträdare också i de
            partier som har haft en betongpakt och hållit sig lite åt andra
            sidan, skulle man kunna säga. Man kan också se ett allt större
            intresse bland medlemmarna i de partierna just för dessa frågor.
            Just att vi har fått ett regeringsskifte med fyra partier i en
            regering har gjort att vi har kommit att bryta upp betongpakten.
          </note>
          <note>
            Jag tycker att det nu är mer positiva tongångar som kommer från
            Moderaterna på det här området än vad det har varit på ganska
            länge. Moderaterna har alltid haft flera starka företrädare för
            fri invandring, men ledarskiktet har väl varit lite annorlunda.
            Jag tycker att tongångarna är positiva nu, och jag när samma förhoppningar
            som du om att vi ska kunna nå bredare, öppnare och humanare överenskommelser,
            att vi ska se framtiden an och inte se människor som ett problem,
            så jag har egentligen ingen annan uppfattning än du.
          </note>
          <note>
            Det konkreta svaret på frågan hur jag kommer att agera är att
            jag kommer att agera i min egenskap av partiföreträdare. Jag kommer
            också att försöka vara ganska konstruktiv i samtalen direkt med
            departementet i de här frågorna. Fördelen när vi är i regeringsställning
            är att vi faktiskt kan träffa departementen direkt och slipper
            använda DN Debatt för att diskutera budgetar och så vidare.
          </note>
          <note type="speaker">
            Anf. 82 BODIL CEBALLOS (mp) replik:
          </note>
          <note>
            Fru talman! Då är min fråga till Fredrick Federley: Har du ditt
            parti med dig i de här frågorna eller är du ensam om det som du
            nu företräder i talarstolen? Jag vet att man får kompromissa i
            majoritetsställning så är det ju alltid. Men hur långt är du redo
            att kompromissa i de här frågorna? Vi har ju till exempel motionen
            om hälso- och sjukvård för de gömda. Frågan är hur långt du är
            beredd att kompromissa.
          </note>
          <note>
            Jag tänkte passa på tillfället att ta upp frågan om flyktingkvoten
            för att göra ett litet klarläggande.
          </note>
          <note>
            Vi tar hit människor på flyktingkvoten. Det innebär inte med
            automatik att de sedan räknas som om de har fått stanna som skyddsbehövande,
            för den dag som de vill ha sin pension som asylsökande får de
            den inte därför att ingen har upplyst dem om att de ska begära
            flyktingförklaring när de kommer hit. Detta är också en fråga
            som jag hoppas att ni kommer att ta tag i. Människor som kommer
            hit som kvotflyktingar är testade, så att säga, redan innan de
            kommer hit. Deras skäl för att få komma hit är prövade, men vi
            tillerkänner dem inte rätten att räknas som flyktingar utan det
            räknas i många fall som att de har kommit hit av humanitära skäl.
          </note>
          <note>
            Detta är också en fråga som jag vill skicka med dig så att du
            kan driva den vidare. Vi skrev en motion till socialförsäkringsutskottet.
            Jag vet inte om den har tagits upp där i nuläget. Om inte kommer
            den väl upp senare. Jag hoppas att ni kommer att titta på den
            ordentligt.
          </note>
          <note type="speaker">
            Anf. 83 FREDRICK FEDERLEY (c) replik:
          </note>
          <note>
            Fru talman! När det först gäller hur långt partiet är berett
            att gå säger inte vi i Centerpartiet att vi är för en helt fri
            invandring, utan vi har en mer pragmatisk syn. Men vi är definitivt
            klara och tydliga med att det ska vara en öppen, human och mycket
            generös politik gentemot våra medborgare från olika delar av världen,
            våra vänner.
          </note>
          <note>
            Jag tror inte heller att man ska gruppera människor. Man gör
            dem oftast till ett problem genom att sätta en stämpel på dem.
            Vi ser människor som lika individer med samma rättigheter, möjligheter
            och villkor som vi.
          </note>
          <note>
            Även om jag själv är förespråkare av fri invandring tror jag
            att det kommer att ta en tid innan vi kommer så långt. Men Centerpartiet
            vill ha en mycket generös och human flyktingpolitik.
          </note>
          <note>
            När det kommer till asylbiten pensioner är en bit finns det många
            andra delar i asylpolitiken där det är ganska snävt. Sverige är
            ett av de länder som har absolut minst andel av asylärenden till
            exempel. Jag tror att det finns all anledning att fundera på hur
            det kommer sig. Danmark till exempel har många flera som faller
            under asylrättigheten. Jag tycker också att det finns all anledning
            för oss i Sverige att föra en diskussion om Dublinkonventionens
            krav på transportörsansvar. Möjligheten att söka asyl bör och
            måste vara unik för varje individ i varje stat på denna planet.
            Riktigt så är det inte med de regleringar som vi har i dag.
          </note>
          <note>
            Det finns en hel del ambassadärenden, alltså människor som enligt
            dagens lagstiftning inte har rätten att stanna här men vars hemländer
            vägrar att ta emot dem därför att de anses vara förrädare. De
            befinner sig i någon gråzon, i ett ingenmansland som gör att de
            inte kan stanna här och inte får åka. Där behöver vi också ta
            en diskussion om hur vi ska behandla dessa människor som år ut
            och år in befinner sig i ett stort svart vakuum där ingenting
            händer, där de inte kan bygga sig framtida möjligheter. Där tror
            jag att vi har ett gemensamt intresse av att gå vidare.
          </note>
          <note type="speaker">
            Anf. 84 FREDRIK MALM (fp):
          </note>
          <note>
            Fru talman! Migrationspolitiken handlar, i alla fall för mig,
            för en liberal och för många andra om såväl frihet som solidaritet.
            Det handlar om friheten att kunna resa någonstans, att söka lyckan,
            att växa, att få en bra framtid. Men det handlar också om solidaritet
            med människor som är i en mycket svår situation, människor som
            är på flykt, trasiga familjer, människor utan hopp om att Sverige
            ska ställa upp och ge skydd och hjälp.
          </note>
          <note>
            Det här innebär att vi måste kombinera två saker i migrationspolitiken
            i dag. Vi måste kombinera en human och en rättssäker flyktingpolitik
            med en lagligt fungerande och liberal arbetskraftsinvandring.
          </note>
          <note>
            Sedan har vi en rad andra saker också. Det måste finnas möjlighet
            att anhöriginvandra ganska generöst. Det måste finnas möjligheter
            att flytta hit och studera, och mycket annat. I grund och botten
            handlar det om två saker. Det handlar om en human flyktingpolitik,
            och det handlar om en laglig och liberal arbetskraftsinvandring.
          </note>
          <note>
            Det finns ett antal migrationspolitiska mål i Sverige. Den nya
            regeringen har för avsikt att komplettera de här målen med ett
            till. Det handlar numera inte bara om att vi ska ha en reglerad
            invandring, att vi ska ha en harmonisering av EU-politiken på
            det här området och att vi ska värna asylrätten utan också om
            att vi ska ha en friare arbetskraftsinvandring.
          </note>
          <note>
            Det här är någonting som är mycket, mycket välkommet. Lågt räknat
            finns det ungefär 25 miljoner så kallade migrant workers , alltså
            arbetskraftsinvandrare, migrantarbetare, runtom i världen. Jag
            tror att den siffran är alldeles för lågt räknad. Det finns säkert
            ett antal miljoner till.
          </note>
          <note>
            Sverige tar inte emot så många däremot. Det är okej att flytta
            hit och jobba om man är brasiliansk fotbollsspelare och kan dribblas
            in i Örgryte. Det är okej att flytta hit och jobba om man är EU-medborgare,
            men det är ganska svårt för många andra. Vi vet att den här stängda
            gränsernas politik för möjligheten att flytta hit och jobba också
            har fått ett antal tragiska konsekvenser på det sättet att människohandeln
            har ökat. Vi har sett sexslaveriet i Europa och mycket annat som
            också delvis är en direkt följd av den här politiken.
          </note>
          <note>
            Samtidigt vet vi att de prognoser som finns för den svenska arbetsmarknaden
            på medellång sikt, och definitivt på lång sikt, och inte minst
            den situation som vi har med vår demografi innebär att vi behöver
            bli flera människor i Sverige, flera människor som jobbar. Det
            finns ett klart intresse för Sverige också som nation att i större
            utsträckning öppna för en arbetskraftsinvandring. Dessutom vet
            vi att det får en massa andra goda konsekvenser. Det är positivt
            om människor rör på sig. Som tidigare påpekades i talarstolen
            kan pengarna från de människor som jobbar i ett annat land och
            som de skickar hem till sina anhöriga i betydligt större utsträckning
            än till exempel biståndet göra skillnad för människor.
          </note>
          <note>
            Det är också viktigt, om vi ska lätta upp för arbetskraftsinvandring
            till Sverige, att det sker på ett bra, sansat och fungerande sätt
            så att det inte blir vilda västern. Det finns en kommitté som
            arbetar med detta, och regeringen kommer att lägga fram förslag
            under mandatperioden. Det kritiseras redan. Man tycker att det
            är de på Norra Bantorget som ska bestämma över det här området
            och inte Sveriges riksdag. Det är klart att regeringen kommer
            att få fundera ganska länge över hur man ska bygga upp detta system,
            hur behovsprövningen ska gå till, hur länge människor ska kunna
            stanna, hur det skulle fungera med jobbsökarvisum om man vill
            ha det och så vidare. Men en sak är i alla fall säker och det
            är jag, Folkpartiet och vi i alliansen också mycket tacksamma
            för och det är att nu är tiden borta då särintressen på Norra
            Bantorget utan något som helst broderskap med arbetare i andra
            länder tilläts dirigera den här frågan.
          </note>
          <note>
            Arbetet för att förändra migrationspolitiken innebär att besluten
            ska präglas av rättssäkerhet, att systemen ska vara transparenta
            och så vidare. Det här är någonting som Folkpartiet alltid har
            kämpat för. Någonting som vi alltid har stått upp för är att den
            humana flyktingpolitiken är väldigt viktig.
          </note>
          <note>
            Vi har drivit det här arbetet i riksdagen. Vi har drivit det
            här arbetet på gator och torg. Vi har drivit det här arbetet i
            allians med andra partier, även om det inte alltid låter så i
            kammaren här. Till slut, efter det att frågan dragits i långbänk
            under lång tid, avskaffades också Utlänningsnämnden efter ett
            riksdagsbeslut flera år dessförinnan. Men vi ska givetvis inte
            slå oss för bröstet och vara nöjda med detta. Vad det handlar
            om nu detta är en mycket viktig uppgift för den nya migrationsministern
            är att följa upp det här arbetet, att följa upp de utvärderingar
            som kommer, att se hur den nya instans- och processordningen fungerar.
          </note>
          <note>
            Jag tror också att en annan uppgift som regeringen måste titta
            på och vara tydlig med gentemot Migrationsverket är att det ska
            finnas en kompetent och välutvecklad omvärldsanalys. Det kan ibland
            vara skillnad inom ett land på vilka människor som flyr. En kristen
            i Irak kan vara i en mycket svår situation, även om den norra
            delen av Irak i dag definieras som en ganska säker plats. Turkiet
            förhandlar om ett EU-medlemskap i dag, men det innebär ingalunda
            att en kurdisk människorättskämpe i den östra delen av Turkiet
            alltid har den tryggheten i dag.
          </note>
          <note>
            Sverige har förbundit sig i internationella avtal att ställa
            upp för människor som har skyddsbehov, och vi har ett ansvar också
            som medlem av den europeiska unionen att ställa upp för andra
            länder som behöver vår hjälp. Det handlar om att vi ska föra en
            migrationspolitik som inte bara hjälper människor i behov av skydd
            utan som också lägger grunden för att hela den här kontinenten
            ska kunna fungera. Det finns länder som har ett större migrationstryck
            än vad vi har, länder vid Medelhavet, framför allt Spanien och
            Kanarieöarna som är en del av Spanien.
          </note>
          <note>
            Om vi inte ställer upp för varandra och har en gemensam migrationspolitik
            inom den europeiska unionen finns det en betydande risk att de
            här länderna sluter sig inåt och stänger sina gränser och för
            en mer restriktiv politik. Det kommer i slutändan att drabba hela
            Europa ekonomiskt på längre sikt, men framför allt ökar det klyftan
            mellan Europa och de världsdelar och regioner som ligger söder
            och öster om Medelhavet. Konsekvenserna kan bli ännu större oro
            och instabilitet i världen.
          </note>
          <note>
            I den diskussion, och det är mycket viktigt att påpeka, som rör
            den nya instans- och processordningen och som rör harmoniseringen
            av migrationspolitiken i EU måste vi vara medvetna om att detta
            är frågor som handlar om struktur men inte nödvändigtvis om innehåll.
            Det säger inte så jättemycket egentligen om det kommer att vara
            flera eller färre som får stanna. Även om den nya ordningen i
            Sverige ska bidra till högre rättssäkerhet vet vi samtidigt inte
            exakt hur det kommer att bli. Det innebär att det blir en politisk
            strid också om innehållet såväl på EU-nivå som i Sverige. Då är
            det viktigt att det finns en grundläggande idé om att vi vill
            gå i en mer human och generös riktning, vilket den nya regeringen
            vill.
          </note>
          <note>
            Med dessa ord vill jag yrka bifall till socialförsäkringsutskottets
            förslag i betänkandet SfU2, utgiftsområde 8 i budgetpropositionen.
          </note>
          <note type="speaker">
            Anf. 85 KALLE LARSSON (v) replik:
          </note>
          <note>
            Fru talman! Det vore lätt att hugga på det som sades om arbetskraftsinvandring,
            men jag tänkte att vi i stället skulle ägna oss åt frågor där
            vi försöker finna varandra.
          </note>
          <note>
            Låt mig börja med att säga att mycket i det som Fredrik Malm
            säger är relativt enkelt att instämma i. Man kan mycket väl ha
            uppfattningen att det är fråga om struktur och form när det gäller
            EU:s harmonisering av flyktingpolitiken och att innehållet är
            en annan sak. Nu hänger det lite grann ihop för det finns ännu
            inga kända exempel på att innehållet blivit bättre på grund av
            att formen finns.
          </note>
          <note>
            Det är faktiskt värt att fråga Fredrik Malm hur det egentligen
            skulle gå till att länderna inom EU blev mer restriktiva än de
            är i dag. I dag saknas i stort sett lagliga vägar in i EU-länderna
            för att kunna få den rätt man har att söka och åtnjuta skydd undan
            förföljelse. Hur ska man göra för att komma till Sverige? Det
            är inte lätt på laglig väg, om man inte tar ett direktflyg. Råkar
            man mellanlanda får man stora problem.
          </note>
          <note>
            Jag tänkte på några punkter be Fredrik Malm fördjupa sitt ställningstagande,
            eller åtminstone argumentera för det. Hur ser Folkpartiet på integrationspotential
            som urvalsvariabel för kvotflyktingmottagande? Vi har frågan om
            flyktingamnesti; nu talar vi inte om dem som har eller kan tänkas
            få arbete i framtiden vi tar den diskussionen när den kommer upp
            på bordet utan om dem som befinner sig här i dag och inte har
            arbete. Hur ser Folkpartiet på det? Vi har frågan om sjukvården
            för de gömda och i övrigt asylsökande. Man har i dag inte samma
            rätt till sjukvård som andra som är bosatta i landet. Vad är Fredrik
            Malm och Folkpartiet beredda att göra för att uppfylla den grundläggande
            mänskliga rättigheten att man ska få vård när man behöver det?
          </note>
          <note type="speaker">
            Anf. 86 FREDRIK MALM (fp) replik:
          </note>
          <note>
            Fru talman! Det är ju inte så och det är både Kalle Larsson,
            jag och alla andra i kammaren väl medvetna om att det första en
            människa som flyr tänker på är att han eller hon vill fly till
            Sverige. Det finns de som hävdar att människor vill fly till just
            Sverige. Jag hävdar att det inte är så. Om man flyr från till
            exempel krigets Irak är man nog ganska glad antingen man hamnar
            i Österrike, Tyskland, Nederländerna eller Danmark, ifall man
            kommer till Europa. Man vet att man åtminstone kommer någonstans
            där man får skydd.
          </note>
          <note>
            Därför behöver vi ett gemensamt ansvar för att se till att det
            hela fungerar. Vi kan se hur det gått historiskt när vi inte hade
            det gemensamma ansvaret. Sverige tog 1992 emot 60 000 bosnier.
            Samtidigt införde vi visumtvång som ett av de sista länderna,
            och en gammal statssekreterare tillika partikollega till mig,
            talade om Utlänningsnämnden som ett missfoster. Sverige ställde
            emellertid upp och tog emot väldigt många, medan Finland och även
            andra länder endast tog emot några få. Det är klart att vi måste
            ta ett gemensamt ansvar.
          </note>
          <note>
            Då är det lätt att argumentera, speciellt om man är EU-motståndare,
            att den politiken ju är väldigt restriktiv och därför ska vi inte
            ha den alls. Men grunden för Europasamarbetet är att om alla länder
            tar åtminstone ett litet steg framåt blir den sammanlagda konsekvensen
            en förbättring som är betydligt större än om Sverige ensamt är
            oerhört generöst men andra länder är väldigt restriktiva. Vi kommer
            alltså inte undan den gemensamma migrationspolitiken i EU. Vi
            kommer inte undan att den behöver harmoniseras och att vi måste
            ställa upp för andra.
          </note>
          <note>
            Vad gäller integrationspotentialen är den, som jag förstått det
            hela, en del av regleringsbrevet till Migrationsverket och något
            som Socialdemokraterna införde under den förra mandatperioden.
            Jag tror därför inte att vi ska föra den debatten nu eller att
            det är jag som ska svara på det eftersom jag inte skrivit regleringsbrevet.
            Migrationsministern kommer dock upp i talarstolen lite senare.
          </note>
          <note type="speaker">
            Anf. 87 KALLE LARSSON (v) replik:
          </note>
          <note>
            Fru talman! Jo, jag hävdar att du nog ska svara på det, Fredrik
            Malm, åtminstone hoppas jag att du är beredd att göra det. Jag
            vill nämligen veta vad du och Folkpartiet tycker om att en sådan
            variabel används.
          </note>
          <note>
            Jag hävdar inte att du ska skriva regleringsbrevet, det får regeringen
            sköta, men du tillhör ett parti som nu ingår i regeringen. Vi
            skiljer oss åt där, för jag har aldrig tillhört ett parti som
            ingår i regeringen. Det är en svaghet på många områden, men det
            innebär samtidigt att den tidigare regeringen får ta ansvar för
            vad den formulerat i regleringsbreven.
          </note>
          <note>
            Vad anser Folkpartiet egentligen om integrationspotential som
            en variabel för att ta emot kvotflyktingar?
          </note>
          <note>
            Sedan använder Fredrik Malm resten av sin repliktid till att
            i allmänhet, lite mer teoretiskt och principiellt, resonera om
            harmonisering, om det är positivt eller negativt. Det kan man
            visst göra, men jag hade några konkreta frågor, bland annat om
            sjukvården för gömda och asylsökande. Hur ser Folkpartiet på det?
            Hur vill Folkpartiet se till att de människor som lever i en skuggtillvaro
            utanför lagen och samhället, om man vill uttrycka det så ska få
            den rätt som de borde ha som människor att få vård?
          </note>
          <note>
            Och vad vill Folkpartiet egentligen göra för de människor som
            inte har arbetskapacitet, eller åtminstone inte har arbete i Sverige
            i dag, men faktiskt befinner sig här de som även enligt den tillfälliga
            lagen fått avslag på sina ansökningar om uppehållstillstånd? Vad
            är lösningen för dessa människor? Ska de återvända? Ska de fortsätta
            att leva gömda? Vad är svaret till dem?
          </note>
          <note>
            Jag ställer dessa frågor inte för att vara polemisk eller retorisk
            utan för att jag faktiskt vill veta svaret. Det vore oerhört intressant
            att få veta hur de borgerliga partierna egentligen positionerar
            sig. Ännu så länge har vi mest fått höra att de positionerar sig
            positivt i ord men går på regeringens linje i handling. De skyller
            på det ena och det andra. Ett exempel är sjukvården där det sägs
            att det skulle vara en kostnadsfråga. Det är det inte, vilket
            man ser om man läser utskottets betänkande. Den sorterar nämligen
            under motioner utan anslagseffekt, så det kan inte vara svaret.
            Var står Folkpartiet?
          </note>
          <note type="speaker">
            Anf. 88 FREDRIK MALM (fp) replik:
          </note>
          <note>
            Fru talman! Det finns en rad ganska viktiga frågor. Det handlar
            inte bara om sjukvård utan också om utbildning för asylsökande
            och om andra delar i den process som man går igenom när man väntar
            på besked om att förhoppningsvis få stanna i Sverige. Det finns
            goda skäl att återkomma till en del av dessa frågor. Det kommer
            även utredningar på området i vår.
          </note>
          <note>
            Vad gäller frågan om integrationspotential är det bra att migrationsministern
            är närvarande i kammaren så att han kan svara på det. Det är bra
            att vi även har socialdemokrater närvarande så att de kan berätta
            hur de tänkte när de införde detta.
          </note>
          <note>
            Jag representerar Folkpartiet i socialförsäkringsutskottet och
            kan mycket väl diskutera frågan, men det blir svårt att debattera
            något som riksdagen inte kommer att fatta beslut om. Kalle Larsson
            kanske tycker att man för nöjes skull ska föra debatt om lite
            av varje, oavsett om det är rätt forum eller inte. Det får i så
            fall stå för honom.
          </note>
          <note>
            Så har vi frågan om amnesti. Sverige har en migrationspolitik
            som bygger på att man regelbundet tar emot människor. Den politiken
            innebär att man har en ordning där människor inte ska behöva amnesti.
            Det vet Kalle Larsson, och det vet jag. Det grundläggande problemet
            är inte avsaknaden av amnestier eller att man inte får amnesti
            vid ett visst tillfälle, utan det grundläggande problemet är att
            migrationspolitiken i Sverige, tillämpningen av den, är för restriktiv.
          </note>
          <note>
            Visst kan vi ropa på amnestier och se det som en utväg, men i
            det långa loppet krävs en annan politik för att lösa det problem
            som vi står inför, nämligen att se till att tillämpningen fungerar
            på ett bättre sätt. Det stora engagemanget måste riktas in på
            uppföljning och förändring.
          </note>
          <note type="speaker">
            Anf. 89 GÖTE WAHLSTRÖM (s) replik:
          </note>
          <note>
            Fru talman! Jag tycker att Kalle Larsson på ett föredömligt sätt
            ställde frågor till Folkpartiet, men svaren var inte lika föredömliga.
            Det finns nog ytterligare en del att kräva för att vi ska få klarhet
            i vad regeringens politik egentligen kommer att innebära när de
            fyra partier som nu utgör regeringsunderlag ska formera sig inom
            politikområdet.
          </note>
          <note>
            Dessutom upplever jag att Fredrik Malm positionerar Folkpartiet
            på en rad olika ståndpunkter, vilket vi också känner igen från
            debatten. Låt mig konstatera att det missfoster som kallades Utlänningsnämnden
            var ett resultat av att en folkpartistisk minister, i en folkpartistisk
            regeringsmedverkan, var med om att inrätta den.
          </note>
          <note>
            När det gäller amnesti vill jag säga att vi för bara några månader
            sedan hade en helt annan debatt från Folkpartiets sida. Nu har
            man landat i den problembild som vi alla, eller åtminstone de
            flesta, kunde måla upp som en effekt av den amnestidebatt som
            vi hade. Nu landar vi återigen i denna diskussion. Vi kan inte
            ta ut svängarna hur som helst på detta politikområde. Vi måste
            försöka hålla en vettig linje för att vi ska vara trovärdiga och
            för att människor ska kunna känna den trygghet som de har rätt
            att känna när de kommer till det svenska samhället. Fredrik Malm
            insinuerar att någon form av veto när det gäller arbetskraftsinvandringen
            skulle föreläggas från Norra Bantorget. Jag förstår vad han menar.
            För det är väl så att han upplever LO:s invändningar och synpunkter
            i arbetskraftsinvandringsfrågan som ett veto.
          </note>
          <note>
            Om Fredrik Malm läser utredningen om arbetskraftsinvandring får
            han del av det underlag och den diskussion som har funnits med
            de fackliga organisationerna. Då får han en annan bild. Jag tycker
            därför att det inlägg som han hade vad gäller fackliga organisationers
            inflytande på arbetskraftsinvandringsfrågan var klargörande, men
            märkligt insinuerande.
          </note>
          <note type="speaker">
            Anf. 90 FREDRIK MALM (fp) replik:
          </note>
          <note>
            Fru talman! Jag förstår givetvis att Socialdemokraterna och Göte
            Wahlström inte är nöjda med svaret som jag gav till Kalle Larsson.
            Det är inte heller min avsikt att just oppositionen ska vara så
            nöjd med de svar som jag ger. Min avsikt är ju att föra en liberal
            och borgerlig politik.
          </note>
          <note>
            Det fanns en bred enighet om att skapa Utlänningsnämnden, som
            jag tror inrättades 1992 eller i alla fall under den borgerliga
            regeringen i början av 1990-talet. Så här i efterhand har de allra
            flesta av oss förutom Socialdemokraterna som aldrig riktigt har
            varit inne på linjen att avskaffa Utlänningsnämnden även om man
            under galgen tvingades att göra det varit ganska tydliga med att
            nämnden inte har fungerat så som det har varit önskvärt.
          </note>
          <note>
            Om vi tittar på Sveriges demografiska situation och på vad näringslivet
            i Sverige har för behov ser vi att det i grund och botten är en
            god idé att öppna för en större laglig arbetskraftsinvandring
            till Sverige. Problemet är att fackföreningsrörelsen har surrat
            fast sig vid en mast och numera bakbinder även det socialdemokratiska
            partiet i en position som innebär att man till varje pris vill
            stoppa människor från andra länder från att komma hit och arbeta.
            Det är en djupt olycklig position, för den skapar också ökade
            spänningar. Man hotar med att arbetskraftsinvandring och människor
            som kommer hit och jobbar från andra länder skulle skapa splittring.
            Men jag tror att just den fackliga positionen och den socialdemokratiska
            politiken i sig skapar ett mer splittrat Sverige. I stället för
            att vi gemensamt kan komma överens om någonting går man ut och
            tapetserar hela Sverige med affischer med människor i bygghjälm
            som ska likna prostituerade, och man kallar folk för sociala turister.
            Det är mycket tråkigt.
          </note>
          <note type="speaker">
            Anf. 91 GÖTE WAHLSTRÖM (s) replik:
          </note>
          <note>
            Fru talman! Jag blir bekymrad över Folkpartiets hållning i den
            här debatten. Till att börja med har framför allt Kalle Larsson
            men också jag ställt frågan vad den kommande majoriteten kommer
            att föra för politik. Vi får inget svar. Det innebär att oklarheten
            kring regeringens politik på migrationsområdet kommer att kvarstå.
            Jag undrar vem som gagnas av den hållningen. Jag tror absolut
            inte att de människor som söker skydd och trygghet i Sverige gör
            det. Om inte Tobias Billström i ett kommande anförande klargör
            vad som är regeringens politik får vi naturligtvis ställa ett
            antal frågor här i kammaren för att få klargjort var vi kommer
            att landa någonstans i den fortsatta debatten.
          </note>
          <note>
            När det gäller arbetskraftsinvandringsfrågan vill jag påpeka
            vad jag har försökt att säga tidigare. Jag satt med i utredningen
            som en av flera ledamöter från vårt parti. Jag har lyssnat till
            fackliga organisationer, till arbetsgivarorganisationer och till
            intressenterna på området, så jag vet var vi står och vilka behov
            vi har framför oss. Även för några månader sedan sade vi att vi
            ser de här behoven framför oss. Men för bara några timmar sedan
            var företrädare för regeringen här och pratade om de 1,5 miljoner
            som är arbetslösa eller i utanförskap i samhället.
          </note>
          <note>
            Vi kan inte skicka båda dessa signaler samtidigt. Vi måste vara
            medvetna om vad det är för typ av debatt vi för. Må så vara att
            det tillhör retoriken att använda argumentet med de 1,5 miljoner
            människorna i utanförskap så länge som möjligt. Men nu är det
            inte längre trovärdigt, och ni har själva talat om att siffran
            är felaktig. Den kommer att få justeras, bland annat av det skälet
            att den ska kunna användas i diskussionen om behovet av arbetskraftsinvandring
            i framtiden.
          </note>
          <note type="speaker">
            Anf. 92 FREDRIK MALM (fp) replik:
          </note>
          <note>
            Fru talman! Siffran en och en halv miljon har mycket riktigt
            justerats. Enligt den senaste Amsprognosen har den justerats nedåt
            en aning. Det är flera människor som har fått jobb.
          </note>
          <note>
            Det är enkelt, Göte Wahlström, att försöka sitta på flera stolar
            samtidigt när man är i opposition. Om man i en valrörelse när
            det håller på att bli regeringsskifte försöker vinna mittenväljare
            genom att säga att vi kanske måste öppna Sverige lite för att
            få arbetsmarknaden att fungera bättre stämmer det inte överens
            med den politik som Socialdemokraterna har fört under ganska många
            år.
          </note>
          <note>
            Jag håller inte med om att det skulle finnas oklarheter. Däremot
            upplever nog ganska många, däribland jag själv, att det fanns
            oklarheter under den förra mandatperioden. Det fanns oklarheter
            om hur budgetmanglingarna skulle sluta. Ena dagen kunde vi läsa
            på DN Debatt att Kalle Larsson och hans vänner skulle hoppa av,
            nästa dag var det Miljöpartiet som skulle hoppa av eller något
            som skulle villkoras. Det fanns en ganska stor splittring mellan
            Socialdemokraterna och stödpartierna, och jag upplever att det
            finns det nu också, när det gäller grundläggande syn på migrations-
            och flyktingpolitiken och om den ska vara restriktiv eller generös.
            Det var lite oklart hur de olika manglingarna skulle sluta.
          </note>
          <note>
            Nu har vi en majoritetsregering. Vi har lagt fram en budgetproposition
            som är tydlig där man säger att Sverige ska föra en human flyktingpolitik.
            Vi ska följa upp arbetet för att den ska bli mer rättssäker, och
            vi ska öppna för arbetskraftsinvandring. Det är bara att läsa
            innantill så ser man vad regeringen har för avsikt att göra.
          </note>
          <note>
            Jag är mycket ödmjuk inför de stora problem som finns på olika
            håll och som Kalle Larsson, Bodil och andra har tagit upp. Det
            är viktigt att vi hela tiden med största noggrannhet följer med
            i processen så att asylsökande får en värdig tillvaro, att utvisningar
            inte kan ske hur som helst och så vidare.
          </note>
          <note type="speaker">
            Anf. 93 BODIL CEBALLOS (mp) replik:
          </note>
          <note>
            Fru talman! Jag fastnade för något Fredrik Malm pratade om när
            det gäller landinformation. Du kanske inte använde just det uttrycket,
            men det handlar om att Migrationsverket och Utrikesdepartementet
            inte alltid gör samma bedömningar av hur det ser ut i olika länder.
            Amnesty och andra organ har andra uppfattningar.
          </note>
          <note>
            I vissa länder har man därför inrättat ett oberoende organ för
            landinformation. Det skulle vi vilja att vi gör även i Sverige
            så att vi på ett säkrare sätt kan få bra information om hur det
            faktiskt ser ut i olika länder.
          </note>
          <note>
            Kalle Larsson pratade om detta med att finna varandra. Vi har
            under lång tid stått på samma sida i de här frågorna. Jag hoppas
            att vi kommer att göra det även fortsättningsvis och att Folkpartiet
            inte kommer att lämna den linje man tidigare har haft när det
            gäller flyktingar, amnesti och annat.
          </note>
          <note>
            Du pratade om länder som tar emot många. Jag vill påpeka att
            de länder som tar emot flest är de som är närmast själva flyktingströmmen.
            I Afrika är det näraliggande länder som tar emot flest. När det
            gäller flyktingar från Irak är det Iran som tar emot flest. Och
            många kommer till Kanarieöarna, som du sade. Vi tar egentligen
            emot mycket få i Sverige.
          </note>
          <note>
            Jag vill fråga dig vad du tänker göra när ni nu är i ställning
            som regeringsparti. Du har nu chansen att påverka hur framtiden
            i asyl- och flyktingpolitiken ska se ut i Sverige. Hur tänker
            du arbeta för att få igenom det som Folkpartiet tidigare har stått
            för?
          </note>
          <note type="speaker">
            Anf. 94 FREDRIK MALM (fp) replik:
          </note>
          <note>
            Fru talman! Tack, Bodil, för intressanta frågor och uppslag!
            Det finns många fragment som man kan ta tag i inom ramen för detta.
          </note>
          <note>
            Amnesty International gjorde väl en undersökning där man jämförde
            de länder som Utrikesdepartementet avrådde svenskar från att resa
            till för att det är för farligt med de länder som Sverige verkställer
            utvisningar till. Det säger väl sig självt att det är fel med
            ett system där man säger till sina egna medborgare att det är
            farligt att resa dit samtidigt som man utvisar människor dit.
          </note>
          <note>
            Det är klart att en svensk turist inte löper lika stor risk att
            fara illa som en person som kanske har flytt på grund av sina
            politiska åsikter. Det är alldeles uppenbart att det måste finnas
            en kompetent och väl fungerande omvärldsanalys, som jag kallade
            det i mitt anförande. Du kallade det för landinformation. Det
            kanske är det mer korrekta ordet. Det är alldeles uppenbart att
            det behövs.
          </note>
          <note>
            Jag har tidigare ställt en fråga till migrationsministern om
            det specifika fallet vad gäller kurdiska flyktingar från Turkiet,
            eller norra delen av Kurdistan. Där har man sett att praxis har
            förändrats i takt med att Turkiets EU-förhandlingar har fortsatt.
          </note>
          <note>
            Bodil Ceballos ställde frågan hur jag har tänkt mig att jobba
            i min roll. Svaret är på samma sätt som de flesta som har en sådan
            roll, givetvis. Det handlar om att skaffa kunskap genom att göra
            studiebesök, att få en klar bild och föra en dialog med människor
            och utifrån den ideologiska grund man står på fatta kloka beslut.
            Dessutom finns givetvis som en ytterligare ingrediens att försöka
            påverka sitt eget parti och regeringen.
          </note>
          <note type="speaker">
            Anf. 95 BODIL CEBALLOS (mp) replik:
          </note>
          <note>
            Fru talman! Det var vad jag ville komma till. Det är nämligen
            så att du sitter i majoriteten och har möjlighet att påverka regeringen.
            Ni är fyra partier. Tre partier har tidigare stått för en linje
            till skillnad mot det fjärde som är det största. Jag hoppas verkligen
            att de tre mindre partierna gör sina röster hörda i den nya regeringen
            i den här frågan.
          </note>
          <note>
            Jag har fått svar av Göte Wahlström om att det var oklarheter
            redan tidigare med olika budgetar. Man visste inte om de skulle
            gå igenom, och så vidare. Det fanns en splittring. Det har funnits
            en splittring mellan de tre mindre partierna och Moderaterna tidigare
            också. Jag hoppas att den splittringen ska bli allt mindre, eftersom
            ni nu ska regera tillsammans. Jag antar att du kommer att arbeta
            utifrån den tanken.
          </note>
          <note>
            Det är en sak till som jag tänkte ta upp. Det gäller EU-länderna.
            Man talar nu väldigt mycket i EU om att man måste skapa lagliga
            vägar för att komma in i Europa och komma till rätta med de stora
            problem vi har i hela Europa. Det är inte bara i Sverige som vi
            har problem med att människor kommer hit, vilket jag i och för
            sig inte ser som ett problem. De finns i hela Europa och också
            i andra delar av världen. Man talar i Latinamerika om att man
            ska ha lagliga vägar att kunna ta sig in.
          </note>
          <note>
            Tror du att EU-direktivet om miniminormer för hur man ska bedöma
            vilka som är asylsökande etcetera eller andra regler inom EU kommer
            att underlätta att skapa de lagliga vägarna eller inte? Vad är
            din uppfattning i den frågan?
          </note>
          <note type="speaker">
            Anf. 96 FREDRIK MALM (fp) replik:
          </note>
          <note>
            Fru talman! Först kan jag inte riktigt instämma med hur det framställs
            här. Det är givetvis så i oppositionspolitikens glada dagar att
            man gärna vill framställa regeringen som splittrad fast den här
            regeringen är mycket enig i många frågor, men inte nödvändigtvis
            helt och hållet på det här området. Alliansen hade ingen gemensam
            politik före valet, exempelvis.
          </note>
          <note>
            Man vill gärna slå in någon liten kil och berätta att Folkpartiet,
            Kristdemokraterna och Centerpartiet är partier som har blivit
            överkörda eller som inte är lika socialliberala eller folkrörelseanknutna
            som tidigare och så vidare. Det är ett klassiskt trick.
          </note>
          <note>
            I en majoritetsregering som vi har nu i den borgerliga alliansen
            är det många frågor som kommer att stötas och blötas, förhandlas,
            samordnas och mycket annat. Det vi kan se i budgetpropositionen
            är att resultatet ändå ser ganska bra ut. Det ser mycket bra ut.
          </note>
          <note>
            Det finns en intressant sak med arbetskraftsinvandring som inte
            har nämnts riktigt i debatten. Förhoppningen är att om flera människor
            kan komma hit lagligt innebär det också att man så att säga kan
            avlasta flyktingdörren in till Sverige. Det innebär att man kan
            få kortare väntetider och att flera människor kanske också kan
            få stanna, vilket är väldigt viktigt.
          </note>
          <note>
            Vad gäller den gemensamma migrationspolitiken i Europa finns
            Dublinkonventionen, Frontex och mycket annat i anslutning till
            detta. I grunden menar vi från Folkpartiets sida att vi måste
            ha en gemensam migrationspolitik i Europa. Men vi är inte särskilt
            nöjda med innehållet.
          </note>
          <note>
            Det är klart att man å ena sidan kan trycka på EU-kommissionen
            och parlamentet i den mån de har inflytande, och i vissa frågor
            har de det. Det kan man göra. Men i slutändan är det ändå, när
            det handlar om innehållet, trots allt upp till väljarna i EU-länderna.
          </note>
          <note>
            Det handlar om vilka regeringar man väljer och likaså om att
            marginalisera intoleranta och främlingsfientliga partier. Det
            är då vi får politiker i parlamenten som också driver på utvecklingen.
          </note>
          <note type="speaker">
            Anf. 97 LARS GUSTAFSSON (kd):
          </note>
          <note>
            Fru talman! När man inträder så här sent i debattordningen har
            de flesta frågor redan ventilerats i flera omgångar, som vi har
            hört här. Jag tänker därför begränsa mig till några generella
            synpunkter på betänkandet.
          </note>
          <note>
            Det finns få politiska områden som väcker så starka känslor som
            just migrationsfrågor. Största orsaken till detta är att det ofta
            handlar om utsatta människor. Det är individer som ofta av ren
            självbevarelsedrift sökt sin tillflykt till vårt land.
          </note>
          <note>
            Det är därför med viss nedstämdhet man kan konstatera att det
            har funnits brister i asyl- och migrationsprocessen under drygt
            15 års tid. Enskilda och grupper av asylsökande har under många
            år praktiskt taget hamnat i förvar i stället för att få en konstruktiv
            behandling av själva asylprövningen och asylärendet. Dessutom
            har det förekommit olika bedömningar i olika rättsinstanser vilket
            ytterligare förstärker problematiken.
          </note>
          <note>
            Under det senaste året har förbättringar gjorts i asylprocessen
            genom att man har fått en ny instans- och processordning. Detta
            kommer klart att påverka Migrationsverkets arbete i rätt riktning.
          </note>
          <note>
            Men det återstår ännu flera nödvändiga förändringar för att möta
            de utmaningar som Sverige och andra EU-länder står inför. Som
            vi redan hört i debatten kommer frågan om den demografiska utvecklingen
            i hela Västeuropa och behovet av arbetskraft att utgöra utmaningar
            inom en snar framtid. Nu har den så kallade Kakiutredningen presenterat
            sina förslag som är under beredning i Regeringskansliet.
          </note>
          <note>
            Fru talman! Vi kristdemokrater är givetvis positiva till att
            människor från andra länder kan arbeta i Sverige förutsatt att
            det sker i ordnade former och att det finns ett fungerande regelverk
            för detta. Det är en paradox även i Sverige att det i dag finns
            ett omfattande arbete som utförs av människor som officiellt inte
            finns här. Detta är ett exempel på ett misslyckande av den tidigare
            förda politiken. Det är uppenbart viktigt att vi är noggranna
            och får till stånd ett regelverk som möjliggör för personer från
            andra länder att arbeta i vårt land.
          </note>
          <note>
            En annan fråga som tas upp i betänkandet är vård för människor
            som är gömda och befinner sig i vårt land. Här är det viktigt
            att man hittar en human och trovärdig lösning som balanserar behovet
            av vård och vad som rimligen bör omfattas. Eftersom varje vårdfall
            i sig kan vara unikt och ibland är unikt måste en avvägning göras
            av vårdgivaren utan alltför mycket byråkratiskt krångel. Det finns
            med nuvarande regelverk exempel på vårdgivare i Göteborg som via
            ett genomtänkt förfaringssätt kunnat ge vård till gömda personer
            utan att, och det vill jag betona, kränka individens rätt till
            anonymitetsskydd.
          </note>
          <note>
            Fru talman! Sverige ska slå vakt om en generös och ansvarsfull
            flykting- och invandringspolitik. Detta kan endast göras om politiken
            och de myndigheter som har att handlägga och genomföra den beslutade
            politiken på ett värdigt och korrekt sätt upprätthåller respekten
            för grundläggande människovärdesprinciper.
          </note>
          <note>
            Fru talman! Med detta vill jag yrka bifall till utskottets förslag
            till beslut.
          </note>
          <note type="speaker">
            Anf. 98 KALLE LARSSON (v) replik:
          </note>
          <note>
            Fru talman! Jag vill rikta ett tack till Lars Gustafsson för
            anförandet. Jag ska börja med att reda ut åtminstone två möjliga
            missförstånd i debatten.
          </note>
          <note>
            Det första är att man här, eftersom det är ett budgetbetänkande,
            måste vara överens med regeringspartiet. Så är inte fallet. Det
            ska man vara så länge det rör anslagsframställningar. Man måste
            vara överens om siffrorna. Däremot finns det inget krav på att
            Kristdemokraterna ansluter sig till den moderata politiken i övrigt.
          </note>
          <note>
            Det finns en stor frihet att för samtliga de reservationer som
            är avgivna ansluta sig till en annan linje som snarare ligger
            i linje med den som Lars Gustafsson säger sig företräda och som
            hans parti tidigare också har företrätt. Det finns stora möjligheter
            inför kammarens omröstning att ansluta sig till den linjen och
            även möjlighet att ånyo sätta upp sig på talarlistan och försöka
            argumentera för att flera partier ska göra så.
          </note>
          <note>
            Det andra missförståndet tror jag gäller när någon här säger
            att splittringen mellan partierna inte behöver vara så stor. Bodil
            Ceballos sade tidigare att man har en förhoppning om att splittringen
            mellan regeringspartierna inte ska vara så stor som tidigare.
            Det är inte någon uppmaning till vare sig Lars Gustafsson eller
            någon annan företrädare för vare sig Centerpartiet, Kristdemokraterna
            eller Folkpartiet att ansluta sig till moderat politik. Det är
            en förhoppning om motsatsen att ni ska åstadkomma en förändring
            av den moderata politiken.
          </note>
          <note>
            Därför vill jag fråga: På vilka punkter anser Lars Gustafsson
            att den moderata flyktingpolitiken, den som regeringen nu företräder,
            behöver förändras? Kan det vara det att integrationspotential
            inte ska vara en urvalsmekanism för kvotflyktingar? Kan det vara
            detta att sjukvård ska vara en rättighet för alla och inte bara
            för dem som råkar bo i Göteborg och kan ta sig till Rosengrenska?
            Kan det vara frågan om att man måste lösa situationen också för
            de personer som befinner sig i Sverige och som är gömda men inte
            har ett arbete?
          </note>
          <note type="speaker">
            Anf. 99 LARS GUSTAFSSON (kd) replik:
          </note>
          <note>
            Fru talman! Först och främst vill jag klargöra ett annat missförstånd.
            Jag tror inte att det här med inställningen till andra människor
            kan målas i politiska färger varken i rött eller blått. Jag tror
            att det här finns brett över hela spektrumet, oavsett vem man
            representerar.
          </note>
          <note>
            Med detta sagt vet jag givetvis att det finns problem i Sverige.
            Det ser alla. De måste få en lösning. Vi har 13 000 personer som
            fortfarande är gömda. Vi måste se till att de kan få en rimlig
            sjukvård den vård de behöver.
          </note>
          <note>
            Jag tycker att er reservation är lite flummig, för enligt den
            skulle man kunna sätta upp sig för en hörapparat i Norrland och
            vänta i två år till dess att man får den om vi skulle ha vårdgaranti
            för gömda flyktingar. Jag tror inte att det är riktigt det ni
            avser, utan ni menar att den akuta vård som man behöver ska utföras.
            Det kommer vi givetvis att kämpa för. Det står ju också i propositionen
            och i betänkandet; det är det vi tycker och det vi står för.
          </note>
          <note>
            Kalle Larsson vet att vi ärver en problematik där ni tyvärr inte
            lyckades få med Socialdemokraterna i den här kammaren. Det gick
            inte att få allt upp på bordet och få allt behandlat, utan det
            blev en halvmesyr som nu gör att vi fortsätter ha den här problematiken.
            Givetvis kommer vi att försöka tackla detta på bästa sätt.
          </note>
          <note>
            Ett sätt är faktiskt utan att göra det stort möjligheten till
            arbetskraftsinvandring till Sverige. Det enkla skälet är att det
            finns många som kommer hit utan att egentligen bara ha asylskäl
            utan andra skäl. Man får inte glömma bort att det finns lika stor
            möjlighet att många kommer hit av den anledningen. Det är omöjligt
            för dem att verka hemma av olika skäl.
          </note>
          <note>
            Ingen ska utvisas på ett ovärdigt sätt från Sverige, vilket har
            skett i flera fall. Jag har själv varit engagerad i flera sådana
            fall. Jag har ställt frågor till den dåvarande migrationsministern
            men blivit hänvisad till hennes separata tolkning av Dublinkonventionen,
            som jag inte godtar.
          </note>
          <note type="speaker">
            Anf. 100 KALLE LARSSON (v) replik:
          </note>
          <note>
            Fru talman! Låt mig börja med att säga att det trots allt är
            tack vare den tidigare press som Miljöpartiet och Vänsterpartiet
            har kunnat sätta i budgetförhandlingar hånad av vissa här tidigare
            i replikskiftena som förändringar av flyktingpolitiken har kunnat
            ske. Det var därför det blev någon förändring och nedläggning
            av Utlänningsnämnden. Det skedde när vi gemensamt med Miljöpartiet
            satte hårt mot hårt i förhandlingarna. Det var därifrån vi kunde
            få en tillfällig lagstiftning. Jag har i mycket hårda ordalag
            ständigt kritiserat Socialdemokraterna för att de inte snabbare
            och enklare kunde gå med på detta. Men de gick trots allt med
            på det.
          </note>
          <note>
            Nu är situationen den att det finns fyra regeringspartier som
            gemensamt lägger fram regeringens politik. Då frågar jag: På vilka
            punkter vill ni förändra den politiken? Företrädare efter företrädare
            från regeringspartierna har nu sagt: Vi vill förändra politiken!
            Jag frågar då: Varför inte gå till handling i dag? Det finns yrkanden
            här om att integrationspotential inte ska vara en variabel vid
            kvotflyktingmottagande. Det finns yrkanden som säger att vi ska
            göra någonting åt den situation som många gömda i dag lever i.
            Det är inte en flummig reservation som föreslås av vare sig Miljöpartiet
            eller Vänsterpartiet i den frågan. Det går utmärkt att ansluta
            sig till detta.
          </note>
          <note>
            Jag är rädd att vi just nu håller på att segla i riktning mot
            att partier som är kritiska till den förda politiken inom alliansen
            kommer att fortsätta att säga att de är kritiska till den förda
            politiken men inte landa i några slutsatser när det gäller handling.
            Jag kan ha fel. Vi kommer att återkomma till frågan många gånger
            i den här kammaren. Men jag vill gärna återigen fråga: Finns det
            inte några punkter i dagens betänkande där Lars Gustafsson är
            beredd att göra något för att förändra regeringens position? Ska
            ni bara vänta på att arbeta inom alliansen? I så fall riskerar
            ni att få vänta länge.
          </note>
          <note type="speaker">
            Anf. 101 LARS GUSTAFSSON (kd) replik:
          </note>
          <note>
            Fru talman! Den nuvarande politiken är den socialdemokratiska
            politiken som vi har tagit över och som vi ska förändra.
          </note>
          <note>
            Vi kommer i så fall att ha tre och ett halvt år på oss för att
            visa resultat för Kalle Larsson och andra; vi går i en riktning
            där vi får en rättssäker politik. Jag tror att problemet i dag
            är att det hela inte är rättssäkert. Jag har träffat alldeles
            för många som inte har blivit behandlade korrekt. Ärenden är felgjorda.
            Det finns mycket sådant som borde skärpas. Det pågår en ganska
            stor process i Migrationsverket. Vi kommer givetvis att driva
            de frågor som vi tidigare har stått för. Vi har talat om att vi
            vill ha en verkligt fungerande akutsjukvård för dem som är gömda.
            Så står det skrivet i betänkandet. Vi kommer att följa ärendena
            punkt för punkt när det gäller vad vi står för.
          </note>
          <note>
            Jag är övertygad om att vi kommer att få gehör för synpunkterna
            från partierna. Vi kommer alltmer att närma oss varandra. Som
            jag sade vägrar jag att måla olika representanters humanitet i
            politiska färger. Det är jag alldeles för gammal för, och jag
            har lärt mig att så enkelt är inte fallet. Men Kalle Larsson och
            Bodil Ceballos kan vara lugna; vi kommer att arbeta för det vi
            tror på. Humanitet kan aldrig vara en handelsvara eller en politisk
            slagdänga.
          </note>
          <note>
            När det gäller apatiska flyktingbarn har man hävdat att de skulle
            vara antingen drogade eller misshandlade på något vis och att
            detta skulle vara ett större skäl att visa ut dem. Det är rent
            komiskt. Det skulle ju ge dem skäl att stanna över huvud taget!
            Jag vill direkt avvisa sådan typ av argumentation som har förekommit
            i debatten, för jag tycker att den är för dålig. Det gäller människor
            som har kommit hit därför att de behöver vårt skydd, och då ska
            vi ställa upp oavsett om vi heter Kalle Larsson eller inte och
            oavsett vilket parti vi tillhör.
          </note>
          <note type="speaker">
            Anf. 102 Statsrådet TOBIAS BILLSTRÖM (m):
          </note>
          <note>
            Fru talman! Jag ska inleda med att säga att det är trevligt att
            vara här och för första gången se socialförsäkringsutskottets
            ledamöter samlade i kammaren. Det kommer att bli flera tillfällen
            under mandatperioden.
          </note>
          <note>
            Migrationspolitiken i Sverige och i världen måste bli någonting
            mer än bara asylpolitik. Den måste ha förmågan att bära ett större
            budskap, en större idé, i stället för att vara endimensionell.
            Den måste kunna svara på frågor om hur ett land med en åldrande
            befolkning ska kunna hantera en demografiskt labil situation.
            Den måste kunna hantera de globala perspektiven och se förutsättningarna
            för att importera ja, det är precis det ordet som krävs de humana
            resurser som behövs för att stärka Sveriges näringsliv och vår
            konkurrenskapacitet gentemot omvärlden.
          </note>
          <note>
            Men framför allt måste svensk migrationspolitik kunna svara på
            hur den som söker en tillvaro i vårt land lättast och bäst ska
            kunna göra det, givet alla de hinder som migrationen i sig kan
            resa på vägen. I det förgångna har tonläget tyvärr ofta varit
            ett annat. Politiken har snarare handlat om hur angeläget det
            har varit att skydda och begränsa migrationen till att enbart
            ske på grundval av asylskäl. Få är de som har talat om migration
            till vårt land baserat på en personlig önskan om att få arbeta
            som första skäl. De olycksaliga beslut som fattades av 1960-talets
            regeringar om att kraftigt inskränka möjligheterna till arbetskraftsinvandring
            kom att få mer långtgående konsekvenser än någon kunnat räkna
            med. I dag kan vi se hur felaktig den politiken har varit och
            hur tragiskt beslutet att avhända sig instrumenten för mångsidig
            migration och integration kom att bli.
          </note>
          <note>
            Tiden är nu kommen att göra upp med detta arv. Insikten om att
            den endimensionella migrationspolitiken måste upphöra och ersättas
            av en mångdimensionell sådan finns fullt ut hos den regering som
            nu tillträtt. Vi vill omforma och nyskapa ett politikområde som
            under alltför lång tid legat för fäfot. Detta kräver ödmjukhet
            inför uppgiften, för ska politiken omformas krävs specificerade
            mål och tydliga ramar. Omläggningen måste leda till en ny inriktning
            som tar sikte på att öppna flera vägar för människor att komma
            till Sverige och till Europa och på att skapa stabila system för
            att möjliggöra detta. Vi ska värna arbetsrätten och principen
            om jämställdhet och lika lön samt se kollektivavtalen som bra
            verktyg för att åstadkomma denna stabilitet.
          </note>
          <note>
            I dag tar riksdagen genom denna debatt de första viktiga stegen
            för att reparera det som förbrutits och nyskapa och omdana arbetskraftsinvandringen
            till Sverige. Regeringens ambition är nu att fortsätta denna diskussion
            och att under 2007 leverera en proposition till kammaren för godkännande
            och beslut.
          </note>
          <note>
            Jag vill i detta anförande lyfta fram några punkter som regeringen
            anser vara särskilt betydelsefulla för att skapa hållbara och
            positiva migrationsprocesser. Vi måste först och främst värna
            rätten till asyl och stå upp för den rättssäkra prövningen som
            måttstock för vad vi vill åstadkomma. Riksdagen har redan i bred
            enighet beslutat om en ny instans- och processordning för utlännings-
            och medborgarskapsärenden.
          </note>
          <note>
            Regeringens uppgift är nu att säkerställa att intentionerna bakom
            denna ordning förvaltas väl och att det sker en kontinuerlig översyn
            av denna. Vi har visserligen tillämpat ordningen i mindre än ett
            år, men redan under 2007 kommer jag att ge direktiv till den översyn
            av reformen som nu ska påbörjas.
          </note>
          <note>
            En annan viktig komponent i migrationsprocesserna är Migrationsverket.
            Det är en organisation som har många tunga och komplicerade uppgifter
            att lösa. Det är ett verk som nära berörs av de förändringar i
            lagstiftningen som nyligen ägt rum och som jag nyss nämnde. Det
            är viktigt att Migrationsverkat klarar av att effektivt, enhetligt
            och rättssäkert fatta beslut i samtliga ärendeslag. Detta är viktigt
            inte minst för att ge domstolarna de förutsättningar som behövs
            för en rättssäker och effektiv prövning.
          </note>
          <note>
            För att klara målen i hela asylprocessen måste förbättringar
            ske och flera beslut fattas i framför allt asylärenden så att
            inte hela processen fördröjs. En rättssäker asylprocess ska också
            ha ett tydligt avslut, antingen genom bosättning och mottagande
            i en kommun eller genom utresa ur landet.
          </note>
          <note>
            Mottagandet av asylsökande med flera människor ska fortsatt förbättras.
            Människor som söker asyl ska ha en meningsfull väntetid. Arbete
            och praktik ska kraftfullt uppmuntras. Arbetslinjen ligger fast
            på det här området liksom på alla andra politikområden som denna
            regering företräder. Detta är en förutsättning för en lyckad integration.
            Därför kommer även översynen av verkets verksamhet, med syfte
            att skapa ett mer effektivt och rättssäkert verk, att ta sin början
            under 2007. Även här startar regeringen en översyn, och arbetet
            med direktiven för detta är i full gång på berörda departement.
            De kommer att presenteras under nästa år.
          </note>
          <note>
            Därtill kommer de ekonomiska förstärkningar som gjorts i budgetpropositionen.
            Migrationsverket tillförs 50 miljoner kronor 2007 för att kunna
            besluta om flera ärenden samt öka kvaliteten i handläggningen
            av asylärendena. Migrationspolitiken måste, som jag sade inledningsvis,
            ha flera sidor än enbart asylpolitiken. När detta är sagt är det
            ett faktum att denna fasett är den som oftast drar till sig våra
            blickar, inte minst i det osäkra läge som tyvärr råder i världen.
          </note>
          <note>
            Vi kan inte bortse ifrån att utvecklingen i framför allt Irak
            inger djup oro för de migrationspolitiska konsekvenserna. Varannan
            irakier som önskar asyl i Europa i dag söker sig till Sverige.
            Det finns skäl att fundera över vad som kan bli följden om denna
            utveckling inte bryts.
          </note>
          <note>
            Efter det att budgetpropositionen lämnades till riksdagen har
            prognosen över antalet asylsökande i år skrivits upp med 3 000
            personer. Om nuvarande nivåer inte sjunker kan antalet asylsökande
            för 2007 nu förväntas öka med 5 00010 000 personer. Regeringen
            följer därför noga utvecklingen och avser om behov uppstår att
            återkomma i samband med den ekonomiska vårpropositionen. Ett ökat
            antal asylsökande påverkar såväl Migrationsverkets förvaltningsanslag
            som anslagen för offentligt biträde samt ersättningar till asylsökande,
            kommuner och landsting samt bostäder för asylsökande.
          </note>
          <note>
            Det kommer under denna mandatperiod att krävas projekt i akt
            och mening att stimulera återvandring av människor som kommit
            till vårt land. Formerna för detta måste diskuteras och kommer
            att diskuteras, men det är viktigt att påminna om att återvandring
            har varit och är en del av den svenska migrationspolitiken. Återvandring
            är en tankefigur som har stöd av UNHCR och av världssamfundet
            i stort. Förbättras förhållandena i ursprungslandet ska personer
            med asylskäl uppmuntras att återvända dit. Formerna för detta
            bör som sagt diskuteras mer intensivt och de europeiska dimensionerna
            vägas in, och då syftar jag främst på nyttjandet av den europeiska
            flyktingfonden.
          </note>
          <note>
            Regeringen utökar också under året som kommer det svenska åtagandet
            vad gäller de så kallade kvotflyktingarna. Sverige kommer att
            öka antalet platser för vidarebosättning i Sverige för flyktingar
            och skyddsbehövande, det som vi kallar för kvotflyktingar, från
            1 840 till 1 900 platser.
          </note>
          <note>
            Jag vill också säga några ord om en fråga som också är angelägen
            att belysa för kammaren och för socialförsäkringsutskottet, nämligen
            den om de ensamkommande barnen. Det har kommit flera ensamkommande
            asylsökande barn än vad som beräknades när kommunerna övertog
            ansvaret. De senaste åren har det kommit ca 400 ensamkommande
            barn per år. Nu har det kommit flera än 700 ensamkommande barn
            redan i år. Detta försvårar naturligtvis läget vad gäller tillgängliga
            platser i kommunerna. Syftet med den reform som trädde i kraft
            den 1 juli 2006 var att stärka skyddet för barnen. Det kan understrykas
            att det finns, och fanns då lagstiftningen beslutades, en stor
            enighet om att kommunerna ska ha ansvaret för omhändertagandet
            av de asylsökande ensamkommande barnen.
          </note>
          <note>
            Migrationsverkets uppgift är att teckna avtal med kommuner om
            mottagande av dessa barn. Kommer det flera barn måste Migrationsverket
            således teckna flera överenskommelser. För att kunna möta den
            här ökningen av antalet ensamkommande barn behöver ytterligare
            kommuner anordna boenden. Flera kommer under det kommande året
            att starta boenden, vilket är mycket positivt. Det är viktigt
            att hantera den här situationen. Regeringen följer noggrant utvecklingen
            och Migrationsverkets arbete med att teckna dessa nya avtal. Flera
            kommuner är enligt uppgift på gång att starta mottaganden under
            hösten och våren.
          </note>
          <note>
            Fru talman! Avslutningsvis vill jag säga att debatten om migrationspolitiken
            måste, som jag inledde med, breddas och vidgas. Det är regeringens
            ambition att fullfölja den politiska linje som jag här deklarerat
            och med kraft verka för att en operativ och verkningsfull politik
            för att värna asylrätten samt skapa flera vägar för människor
            som vill komma till Sverige för att arbeta kommer till stånd.
          </note>
          <note type="speaker">
            Anf. 103 KALLE LARSSON (v) replik:
          </note>
          <note>
            Fru talman! Så har vi då tagit oss igenom ett antal replikskiften
            med företrädare för borgerliga partier och kommit fram till den
            man som ska svara på alla frågorna. Det är ju så det har låtit.
            Företrädare för Kristdemokraterna, Centerpartiet och Folkpartiet
            har alla hänvisat till att de i alla fall inriktningsmässigt tycker
            ungefär som vi när man har ställt frågor. De kommer att verka
            inom regeringen och inom alliansen för att förändra detta. Det
            är så det har låtit. Det finns avvikelser. Man är inte ense om
            hur arbetskraftsinvandringen ska regleras. Men om vi tar asylpolitiken,
            och man inte svarat på frågan med att prata om någonting annat
            än det jag nu efterfrågar, har vi fått ungefär de här svaren.
            Det här ska ändras. Vi håller med.
          </note>
          <note>
            Låt oss ta sjukvården som ett exempel. I dag befinner det sig
            barn i Sverige som inte själva är asylsökande men som kanske har
            föräldrar som är asylsökande. De omfattas inte av den vård som
            alla andra barn i Sverige har rätt till därför att föräldrarna
            har sökt sig från hemlandet och hit och oberoende av vilket skälet
            till detta i sin tur är. Vad är migrationsministern beredd att
            göra för att vården ska omfatta alla barn i det här landet?
          </note>
          <note>
            Den andra frågan gäller integrationspotentialen. Där blev det
            ett uttryckligt hänvisande till migrationsministern som var den
            som skulle svara på frågan i stället för de personer från andra
            partier som fick frågan. Då måste jag ställa frågan oberoende
            av begreppet. Låt oss inte skapa semantik av detta. Jag gissar
            att det annars är lätt hänt för migrationsministern. Är det viktigt,
            eller ens av betydelse, hur en person kan anpassa sig till det
            svenska samhället för att han eller hon ska tas ut på flyktingkvoten?
            Det gäller alltså kvotflyktingar och inte Genèvekonventionen.
          </note>
          <note>
            Den tredje frågan gäller arbetskraftsinvandring. Hur ska vi egentligen
            göra med de personer som befinner sig i Sverige i dag men som
            inte har ett arbete och inte heller ett uppehållstillstånd? Ska
            de förväntas åka hem? De finns här.
          </note>
          <note type="speaker">
            Anf. 104 Statsrådet TOBIAS BILLSTRÖM (m) replik:
          </note>
          <note>
            Fru talman! När det gäller den första frågan, den om sjukvård
            för asylsökande, kan jag konstatera att vi har en ordning enligt
            hälso- och sjukvårdslagen där landstingen är skyldiga att erbjuda
            omedelbar vård till alla som vistas i vårt land. Vård kan inte
            nekas någon även om betalningsförmåga saknas. Barn får fullständig
            vård oavsett om de är inskrivna i Migrationsverkets mottagande
            av asylsökande eller inte. Om man tittar på den undersökning som
            Kommun- och Landstingsförbunden har gjort kan man konstatera att
            väldigt många av landstingen avskriver fakturorna i samband med
            att personer får ett uppehållstillstånd i Sverige. Jag tycker
            alltså att ordningen verkar vara väldigt god i den här frågan.
          </note>
          <note>
            När det gäller frågan om integrationspotentialen vill jag säga
            att regeringens förslag till riksdagen i budgetpropositionen inte
            behandlar den aktuella fråga som Kalle Larsson tar upp. Regeringens
            utgångspunkt är att det ska vara skyddsbehov. Flyktingar och andra
            skyddsbehövande ska genom vidarebosättning kunna erbjudas skydd
            eller varaktiga lösningar, men integrationspotentialen ligger
            inte inom ramen för den här diskussionen.
          </note>
          <note>
            Avslutningsvis vill jag säga: Beträffande frågan om arbetskraftsinvandringens
            koppling till asylfrågan pågår just nu beredningsarbete inom Regeringskansliet
            kring de här frågorna. När propositionen levereras till kammaren
            för diskussion och debatt nästa år är det min förhoppning att
            vi ska kunna ha diskuterat oss igenom den här frågan också.
          </note>
          <note type="speaker">
            Anf. 105 KALLE LARSSON (v) replik:
          </note>
          <note>
            Fru talman! Sammanfattningen av svaret när det gäller asylsökandes
            sjukvård är alltså: Det finns inget problem. När det gäller integrationspotential
            är svaret: Det pratar vi inte om nu. När det slutligen gäller
            frågan om dem som befinner sig i landet men inte har något arbetstillstånd
            och inte heller möjlighet och kapacitet att skaffa sig ett sådant
            handlar svaret om att: Det får vi prata om senare.
          </note>
          <note>
            Men nu är det ju ändå så att man har möjlighet att svara på en
            fråga trots att man kommer att återkomma till den. Mina frågor
            kvarstår därför till migrationsministern. Vi kan ju sålla lite
            så att det inte blir så komplicerat att svara på dem.
          </note>
          <note>
            Min fråga som rör sjukvården är alltså följande: I dag finns
            det barn till asylsökande, som inte själva är asylsökande, som
            inte omfattas av samma rätt till sjukvård som i Sverige bosatta
            barn. Det är rätt att man har akut sjukvård och vård som inte
            kan anstå. Den kan sjukhusen aldrig vägra att ge. Men låt oss
            ta ett barn som är aidssjukt till exempel. Det uppfattas i dag
            inte som en sjukdom som är akut. Det är inte heller en sjukdom
            där vård inte kan anstå. Ett aidssjukt barn i Sverige i dag om
            det inte självt är asylsökande får inte den vård som det behöver.
            Det får inte bromsmedicinerna. Det är ett faktum i Sverige i dag.
            Det är därför vi har institutioner som Rosengrenska i Göteborg
            och andra som hjälper gömda och väntande flyktingar. Ska vi fortsätta
            ha det på det viset? Man kan väl ha en åsikt om den frågan, även
            om vi säkerligen kommer att återkomma till den igen.
          </note>
          <note>
            Den andra frågan handlar om integrationspotential. Jag kan ju
            vara välvillig och tolka svaret om det skyddsbehov som ska gälla
            som att vi inte någon gång igen kommer att behöva diskutera frågan
            huruvida det är personens anpassningsförmåga till Sverige som
            ens är en variabel när det gäller kvotflyktingmottagandet. Jag
            ska gärna ge ett stort erkännande till migrationsministern om
            han bara klart och tydligt kan säga: Det är inte en variabel hur
            du kan anpassa dig till Sverige när vi tar ut dig på flyktingkvoten.
            Kan vi få det klara och tydliga ställningstagandet?
          </note>
          <note type="speaker">
            Anf. 106 Statsrådet TOBIAS BILLSTRÖM (m) replik:
          </note>
          <note>
            Fru talman! En väldigt viktig regel, som jag tycker att man ska
            hålla hårt på i kammaren, är att man diskuterar de frågor som
            ligger på bordet. I regeringens framlagda budgetproposition berörs
            inte frågan om den så kallade integrationspotentialen. Det spelar
            ingen roll om Kalle Larsson upprepar den här frågan en gång, fem
            gånger eller 20 gånger. Vi ska inte diskutera den här i dag i
            den här debatten.
          </note>
          <note>
            När det sedan gäller frågan om de asylsökande barnen och deras
            rätt till sjukvård ger inte Kalle Larsson en korrekt bild. För
            de asylsökande barnen är situationen sådan att all sjukvård i
            dag är betald för deras vidkommande. Vad beträffar de gömda barnen
            är det också så att all sjukvård är betald för deras vidkommande.
            Vad gäller de asylsökande vuxna som vi har i riket är det så att
            vård som inte kan anstå är betald, och vad beträffar gömda vuxna
            är det så att akutvård ges. Ersättningen kan då krävas i efterhand,
            men vården ges oavsett betalningsförmåga. Därmed har kammaren
            också hört att den bild som Kalle Larsson målar upp inte är korrekt.
            Det ser inte ut på det viset. Hälso- och sjukvårdslagens föreskrifter
            gäller i det här perspektivet och i den här frågan också.
          </note>
          <note>
            Jag tycker att man ska vara lite försiktig och inte bli för slängig
            i de här frågorna det händer lätt utan man ska koncentrera sig
            på det som är huvuduppgiften, och det är för kammaren nu att ta
            ställning till den budgetproposition som är framlagd på riksdagens
            bord. Därmed har jag också svarat på frågan.
          </note>
          <note type="speaker">
            Anf. 107 GÖTE WAHLSTRÖM (s) replik:
          </note>
          <note>
            Fru talman! Tack, statsrådet, för anförandet! Jag tycker att
            det visar på den balans som man kan förvänta sig av ett statsråd
            på ett så här viktigt område. Det visar på ett ansvarstagande
            för den problematik man har att hantera. Sedan kan man säkert
            ha synpunkter vi kommer säkert att ha anledning att återkomma
            på dellösningar och delproblematik inom ramen för helheten.
          </note>
          <note>
            Även om anförandet var hemtamt på olika sätt så stack det ut
            också. Det stack ut i form av kritik mot tidigare regeringars
            felsyn, naturligtvis inkluderande egna partivänners tidigare felsyn
            i migrationspolitiken och när det gäller arbetskraftsinvandring.
            Men det fanns ändå en balans och en samsyn som jag tror har varit
            viktig och som jag tror att vi inte ska bortse ifrån i debatten.
          </note>
          <note>
            Det fanns också uttryck för ett värnande om arbetsrätten, vilket
            innebar en knäpp på näsan till regeringspartier vars representanter
            varit med och fört diskussionen för en liten stund sedan här i
            kammaren.
          </note>
          <note>
            Det finns ändå några frågeställningar som jag vill ta upp, utifrån
            min tidigare fråga till statsrådet, som gäller de ekonomiska förutsättningarna
            för Migrationsverket. Nu har vi ungefär samma siffror, Tobias
            Billström och jag, vad gäller asylsökande, ensamkommande barn
            och så vidare, och de visar på ett stort behov av ekonomiska förutsättningar
            för att man ska kunna hantera situationen. De 50 miljoner som
            nu har anslagits är ju en överföring av en engångssumma från domstolsprocessen
            till Migrationsverket, och vi kan se ett betydligt större behov.
            Hur snabbt kan Tobias Billström vara med och processa detta? Jag
            förstår naturligtvis att det handlar om vårbudgeten, men vilka
            åtgärder är man beredd att gå vidare med? Dessutom: Vilka åtgärder
            är statsrådet beredd att gå fram med när det gäller ensamkommande
            barn och att få flera kommuner med i processen för att vara delaktiga
            och ta ett solidariskt ansvar för de ensamkommande barnen?
          </note>
          <note type="speaker">
            Anf. 108 Statsrådet TOBIAS BILLSTRÖM (m) replik:
          </note>
          <note>
            Fru talman! Tack så mycket för de kommentarerna, Göte Wahlström!
            Jag ska börja med att säga att jag har lyssnat på samtliga företrädare
            som har talat från talarstolen, och vad jag kan minnas var det
            ingen som på något vis gjorde avsteg från principen om att arbetsrätten
            ska ligga till grund för bedömningar inom ramen för arbetskraftsinvandring.
            Där kan jag inte uppfatta att det skulle finnas någon form av
            motsättning tvärtom: Vi i regeringsunderlaget är som alltid i
            de här frågorna väldigt väl sammanpratade och välorganiserade.
          </note>
          <note>
            När det sedan gäller den fråga som Göte Wahlström tar upp, den
            allvarliga frågan om ekonomin i migrationsprocessen, kan jag konstatera
            att utvecklingen i världen ger anledning till oro, precis som
            jag sade i mitt anförande. Det är angeläget att vi som har regeringsansvar
            följer de här frågorna noggrant. Det gör vi också.
          </note>
          <note>
            Jag ska säga direkt att den här frågan kommer att aktualiseras
            i samband med diskussionerna inför tilläggsbudgeten, den ekonomiska
            vårpropositionen, och skulle utvecklingen nu, som jag antydde,
            fortsätta i en sådan riktning att prognoserna fortsätter stiga
            så kommer detta naturligtvis att föranleda effekter i den ekonomiska
            vårpropositionen. Man ska dock vara medveten om att de här överföringarna,
            som ju även oppositionen gör på olika sätt, handlar om att plocka
            pengar från ett steg i migrationsprocessen till ett annat från
            migrationsdomstolarna till Migrationsverket. Man flyttar alltså
            om pengarna, och det gör man naturligtvis därför att det är viktigt
            att flera ärenden processas i första instans och också avgörs
            där snarare än att flyttas högre upp i kedjan om detta blir nödvändigt.
          </note>
          <note>
            Det är viktigt att komma ihåg den här balansen. Det får inte
            bli för mycket pengar på det ena stället i förhållandet till det
            andra, för då är risken stor att vi skapar flaskhalsar.
          </note>
          <note>
            Avslutningsvis gäller det de ensamkommande barnen. Det pågår
            diskussioner mellan Migrationsverket och kommunerna, och jag ska
            akta mig väldigt noga för att försöka tala om för Migrationsverket
            härifrån talarstolen hur de diskussionerna ska gå, för då gör
            jag mig skyldig till ministerstyre, och det ska man inte göra
            som statsråd.
          </note>
          <note type="speaker">
            Anf. 109 GÖTE WAHLSTRÖM (s) replik:
          </note>
          <note>
            Fru talman! Det känns ju något tryggare att veta att regeringen
            kommer att följa frågan, därför att vi är ense om den problematik
            vi sitter i och som vi gemensamt måste hantera härifrån kammarens
            sida.
          </note>
          <note>
            När det gäller de 50 miljonerna som förs över är det mycket riktigt
            så att de förs från Domstolsverket över till Migrationsverket.
            Men jag konstaterar att det behov som föreligger åtminstone enligt
            tidigare regering, och även enligt vår uppfattning är betydligt
            större än de 50 miljonerna. Jag utgår därför från att regeringen
            kommer att återkomma för att, i den mån behoven kommer att föreligga,
            föra till ytterligare medel för att skapa den stabilitet som vi
            behöver på området.
          </note>
          <note>
            När det gäller arbetskraftsinvandring och arbetsrättsfrågan konstaterar
            jag jag kommer naturligtvis att nogsamt följa det protokoll som
            finns efter dagens debatt att man ifrågasätter fackliga organisationers
            rätt att driva frågor utifrån arbetsrättsliga regler och tecknande
            av kollektivavtal och insinuerar att fackliga organisationer lägger
            sig i för mycket. Jag kommer naturligtvis att följa det här och
            kommer att titta på på vilket sätt vi kan hantera de frågeställningarna
            vidare. Jag tycker dock att det är väldigt synd att man gör så,
            därför att man skapar en konfliktyta kopplad till ett politikområde
            som inte är värt den typen av agerande. Jag tycker att vi behöver
            en större samsyn på det här området på det politiska spelfältet
            men också med arbetsmarknadens parter och totalt sett i samhället
            fortsättningsvis.
          </note>
          <note>
            Jag vill tacka för en intressant diskussion och intressant information
            från regeringens sida.
          </note>
          <note type="speaker">
            Anf. 110 Statsrådet TOBIAS BILLSTRÖM (m) replik:
          </note>
          <note>
            Fru talman! Tack själv, Göte Wahlström. Jag ska bara apropå de
            ekonomiska överföringarna konstatera att i samband med budgetpropositionen
            gjordes bedömningen att antalet asylsökande i år skulle bli 21
            000. Och prognosen nu är 24 000 under 2006. Det är alltså en skillnad
            gentemot de ingångsvärden som fanns för budgetpropositionen. Det
            beror på att antalet asylsökande har ökat under de senaste månaderna.
            Asylsökande från Irak och i någon mån från Somalia, Eritrea, Uzbekistan,
            Libanon och även statslösa står för den huvudsakliga delen av
            ökningen. Men under de senaste månaderna har 40 % av de asylsökande
            kommit från Irak. Detta är någonting som kammaren bör vara medveten
            om när man diskuterar denna fråga. Vi är beroende av världsläget
            när det gäller dessa prognoser.
          </note>
          <note>
            Och, som sagt, prognosen för 2007 vad gäller antalet asylsökande
            var 20 000 i samband med att man lämnade budgetpropositionen,
            och i dag är bedömningen 25 00030 000. Det är högst troligt att
            detta kommer att få effekter i diskussionerna i samband med den
            ekonomiska vårpropositionen. Jag tycker att det är viktigt att
            denna fråga hålls levande, så att vi ser till att det finns tillräckligt
            mycket pengar i processerna och så att de målsättningar som regeringen
            har om ett snabbt, effektivt och enhetligt sätt att bedöma asylgrunderna,
            skyddsgrunderna, i processen vidmakthålls. Det är ambitionen från
            regeringens sida.
          </note>
          <note type="speaker">
            Anf. 111 BODIL CEBALLOS (mp) replik:
          </note>
          <note>
            Fru talman! Migrationsministern och alla övriga! Jag tycker att
            det är positivt att höra det som du beskriver. Vi bör ha en stor
            samsyn i dessa frågor, vilket Göte Wahlström också sade. Och så
            har det inte alltid varit. Vi ska naturligtvis hitta lösningar
            som är så humana som möjligt för människor. Och om vi kan arbeta
            över partigränser så är det väldigt bra.
          </note>
          <note>
            Du talade om att värna asylrätten och skapa flera vägar in i
            Sverige, bland annat att omforma och nyskapa, göra upp med arvet,
            värna om arbetsrätt och lika lön. Det är frågor som jag uppskattar
            att du tar upp.
          </note>
          <note>
            Jag har en väldigt konkret fråga som gäller migrationsdomstolarna.
            Ni tar 50 miljoner från migrationsdomstolarna. Vi menar att det
            är för mycket pengar därifrån. Frågan är: Har man väldigt mycket
            pengar över vid migrationsdomstolarna, och varför har man det
            i så fall?
          </note>
          <note>
            Vi vet att väldigt många inte får sina ärenden behandlade i en
            högre instans. Det blir alltså inte en offentlig förhandling trots
            att man begär det. Jag skulle vilja att du svarar på varför man
            drar så mycket pengar från migrationsdomstolarna. Det handlar
            inte bara om att det kommer att bli färre ärenden därför att flera
            avgörs av Migrationsverket, utan det handlar om kostnader som
            vi ser i dagsläget. Jag vet inte om migrationsdomstolarna kanske
            inte anser sig ha råd att ta upp alla de ärenden som man begär
            för muntlig förhandling.
          </note>
          <note>
            När det gäller alla som nu är här och väntar på avvisning så
            var det tidigare så att de fick lov att arbeta under den tiden,
            men nu får de inte göra det. Bland annat har vi människor som
            väntar på utlåtanden från människorättsorganisationen mot tortyr.
            Just nu kommer jag inte ihåg namnet på den. Men dessa människor
            borde få arbeta under den tid som de väntar på besked.
          </note>
          <note type="speaker">
            Anf. 112 Statsrådet TOBIAS BILLSTRÖM (m) replik:
          </note>
          <note>
            Fru talman! Den första fråga som Bodil Ceballos ställde handlar
            om de pengar som finns inom anslagen 12:4 och 12:5 och som gäller
            domstolsprövning i utlänningsärenden och kostnader vid domstolsprövning
            i utlänningsärenden.
          </note>
          <note>
            Jag måste då konstatera att vi har lite olika uppfattningar på
            denna punkt, inte bara rent budgetmässigt utan också i fråga om
            hur vi vill att processerna ska fungera, tror jag.
          </note>
          <note>
            För regeringen är det väldigt angeläget att det i så många ärenden
            som möjligt faktiskt blir rätt från början, alltså att första
            instans, det vill säga Migrationsverket, klarar av att göra bedömningarna
            på ett sådant sätt att rätt blir rätt. Det är faktiskt ingångsvärdet.
            Därmed inte sagt att det är ett misslyckande om frågor så att
            säga lyfts till migrationsdomstolen eller till Migrationsöverdomstolen.
            Men så många ärenden som möjligt ska avgöras i första instans.
            Om vi märker att de övriga överrätterna får mindre att göra därför
            att Migrationsverket inte överlämnar tillräckligt många ärenden
            dit, då måste vi göra någonting. Och det som vi har valt att göra
            är att flytta om pengar i processerna och föra över mer pengar
            till Migrationsverket. Om det däremot under det år som kommer
            så fungerar ju budgetprocessen skulle visa sig att utvecklingen
            blir den motsatta, då kommer detta naturligtvis att ändras inför
            nästa budgetproposition. Svårare än så är det inte.
          </note>
          <note>
            När det gäller frågan om muntlig förhandling tror jag inte att
            Bodil Ceballos ska vara så orolig för att just dessa budgettekniska
            konstruktioner får något genomslag på detta. Jag kan däremot konstatera
            att även jag och regeringen tycker att det är väldigt angeläget
            att dessa muntliga förhandlingar äger rum om människor vill att
            det ska ske. Där ser jag alltså inte att vi har någon egentlig
            motsättning. Men jag ser inte att detta är avhängigt bara av de
            budgettekniska konstruktionerna.
          </note>
          <note>
            Jag ska be att få återkomma till frågan om arbetskraftsinvandring
            i nästa replik.
          </note>
          <note type="speaker">
            Anf. 113 BODIL CEBALLOS (mp) replik:
          </note>
          <note>
            Fru talman! Anledningen till att jag säger det som jag säger
            om att migrationsdomstolarna kanske behöver mer pengar än de kommer
            att få är att jag har varit med om ett antal fall där man från
            Migrationsverket har sagt att frågan är så enkel att avgöra att
            personen i fråga inte ens behöver ett offentligt ombud. När beslutet
            sedan har kommit har man över huvud taget inte hört personen i
            fråga. Man har inte frågat om familjeförhållanden och annat. Sedan
            avslutas det hela med att ärendet inte går att överklaga.
          </note>
          <note>
            Någonstans är det alltså fel. Och självklart ska alla som får
            sina ärenden prövade också kunna få dem överklagade om de inte
            är nöjda med beslutet. Så det finns nog en hel del att titta på
            där.
          </note>
          <note>
            Jag ville upplysa lite grann om hälso- och sjukvårdslagen. I
            hälso- och sjukvårdslagen står det att vårdpersonal på begäran
            av polis är skyldig att tala om att en gömd vårdsökande finns.
            Så är det om inte detta har ändrats under de senaste åren. Men
            så stod det i alla fall tidigare. Och många i vårdpersonalen tror
            att så är fallet. Så oavsett om man på landstingsnivå har bestämt
            sig för att man ska se mellan fingrarna i dessa fall, så menar
            många i vårdpersonalen att man helt enkelt inte vågar låta bli
            att svara på frågor. Det är inte förenat med straffansvar. Det
            har jag kunnat utläsa av lagen. Men många i vårdpersonalen vågar
            inte ta emot de asylsökande. Och många ringer faktiskt till Migrationsverket
            för att fråga vem som ska betala för vården.
          </note>
          <note>
            Vi har alltså ett problem någonstans. Det är inte alls så problemfritt
            som du beskrev tidigare, utan detta är någonting som vi måste
            se över. Och jag hoppas att du kommer att titta på den frågan
            så att den verkligen blir löst och så att vi inte hamnar i den
            situationen att människor inte vågar gå till doktorn.
          </note>
          <note type="speaker">
            Anf. 114 Statsrådet TOBIAS BILLSTRÖM (m) replik:
          </note>
          <note>
            Fru talman! Jag konstaterar att allt det som Bodil Ceballos nu
            framför här i kammaren egentligen bottnar i det faktum att människor
            är gömda. Det borde leda oss till slutsatsen att det riktigt angelägna
            är att se till att människor inte är gömda. Om man lever i en
            skymningszon uppstår hela tiden denna typ av intressekonflikter.
            Därför är det regeringens ambition att se till att människor inte
            ska behöva hamna i den situationen om vi kan åstadkomma en rättssäker,
            effektiv och enhetlig prövning.
          </note>
          <note>
            Jag ska också säga till Bodil Ceballos att syftet med den översyn
            av Migrationsverket som nu börjar och den översyn av den nya instans-
            och processordningen som kommer att löpa parallellt är att vi
            ska bringa klarhet i de eventuella taggiga kanter som kan finnas
            i denna instans- och processordning.
          </note>
          <note>
            Jag ska dock säga att den faktiskt inte har funnits ens ett år
            än. Det gör att jag själv är väldigt försiktig med att dra alltför
            långtgående slutsatser och konsekvenser av det som vi nu ser.
            Jag tycker att det är viktigt att man försöker loda lite djupare
            och ta reda på de eventuella avvikelserna. Men självfallet är
            det viktigt med en muntlig förhandling om man så vill.
          </note>
          <note>
            När det gäller frågan om arbetskraftsinvandring och den fråga
            som Bodil Ceballos tog upp i sin första replik så kommer även
            det att tas upp inom ramen för det beredningsarbete i Regeringskansliet
            som nu äger rum med avseende på den proposition om arbetskraftsinvandring
            som ska levereras till riksdagen under 2007. Då har jag svarat
            på den frågan också.
          </note>
          <note>
            Anf. 115 ULRIKA KARLSSON i Uppsala (m):
          </note>
          <note>
            Fru talman! Världen över drömmer människor om en bättre tillvaro.
            När det omöjliggörs i hemlandet är det naturligt att flytta till
            den större friheten för att förverkliga drömmen om ett bättre
            liv. Men av rädsla för det främmande har vi här konstruerat gränser,
            murar och regleringar. Med röda streck i kartboken har det blivit
            lättare att utestänga än att bejaka andra människor.
          </note>
          <note>
            I Sverige har drömmande människor förpassats till årslång karantän
            på nedslitna flyktingförläggningar utan rätt att läsa svenska
            och med förbud att arbeta. När man väntat i åratal och när man
            inte kan språket och inte fått känna värdighet genom att få arbeta
            blir situationen mycket svår. Tillsammans med traumatiska upplevelser
            från hemlandet ger detta en oro och psykisk stress som det är
            svårt att själv klara av.
          </note>
          <note>
            Trots en inneboende styrka och en dröm om ett bättre liv när
            de kom hit har de tvingats in i en tillvaro som präglas av maktlöshet,
            tristess, apati, uppgivenhet och, till slut, sjukdom. En sådan
            politik har inte varit annat än inhuman.
          </note>
          <note>
            Fru talman! I inget annat jämförbart land i världen har invandrare
            och flyktingar drabbats så hårt av arbetslöshet, socialbidragsberoende
            och utanförskap som i Sverige. Och i inget annat land har det
            politiska ledarskapet varit så handlingsförlamat som just här.
            I stället för att angripa orsakerna till den havererade flyktingpolitiken
            det vill säga en reglerad arbetsmarknad, bidrags- och skattefällor
            och ett institutionaliserat omhändertagande har välfärdsstatens
            ingenjörer vänt sitt eget misslyckande mot nykomlingarna.
          </note>
          <note>
            Med en ny politik och en ny regering ser jag med tillförsikt
            fram emot framtiden en politik där utgångspunkten numera är att
            människor är resurser, förmågor och möjligheter och med egen kraft
            ska forma sin egen framtid. De är inte ett hot, ett problem eller
            en kostnad.
          </note>
          <note>
            Det är glädjande att Sverige har fått en ny migrationspolitik
            där asylprocessen ska präglas av verklig humanitet, rättssäkerhet,
            effektivitet och individualitet.
          </note>
          <note>
            FN:s generalsekreterare Kofi Annan skrev för något år sedan i
            Sydsvenska Dagbladet: Alla som är angelägna om mänsklig värdighet
            borde motarbeta tendensen att invandrare görs till syndabockar
            för sociala problem. De flesta invandrare är strävsamma, modiga
            och beslutsamma. De vill inte åka snålskjuts. De vill ha en rimlig
            möjlighet för sig och sina familjer.
          </note>
          <note>
            Så skrev alltså Kofi Annan.
          </note>
          <note>
            Det är precis det som migration i det stora hela egentligen borde
            handla om. Men den tidigare regeringen och LO har konsekvent visat
            en motvilja mot det öppna samhället där politiken utgår från principen
            om att alla människor är resurser, förmågor och möjligheter.
          </note>
          <note>
            Fru talman! I dagens Sverige är det mycket svårt att få arbetstillstånd.
            Dörren är i dag i princip stängd för människor som vill komma
            till Sverige för att arbeta och bygga sig en framtid. Därför välkomnar
            jag regeringens mål och strävan mot en ökad arbetskraftsinvandring,
            inte bara för att människors möjligheter och vilja att flytta
            för att arbeta är en viktig faktor för ett lands ekonomi och välstånd
            utan också för att bejaka andra människor och deras kraft och
            förmåga samt tron på den öppna världen.
          </note>
          <note>
            Jag välkomnar att regeringen öppnar upp för flera vägar in i
            landet samtidigt som regeringen värnar asylrätten.
          </note>
          <note>
            I en alltmer globaliserad och öppen värld är det nödvändigt att
            enskilda företag som har behov av arbetskraft med viss kunskap
            och expertis själva får avgöra om arbetskraftsinvandring är lösningen
            för dem. Om ett företag erbjuder en person utanför EU anställning
            borde också den personen få komma hit och bidra till sin egen
            välfärd.
          </note>
          <note>
            Ytterst är det bara den enskilda arbetsgivaren som kan avgöra
            hur stort företagets behov är och hur behovet ser ut, inte Ams
            och inte Migrationsverket eller någon annan myndighet.
          </note>
          <note>
            Sverige behöver flera företagsamma människor från andra länder.
            Vi borde göra vårt bästa för att de ska kunna känna sig välkomna
            hit. Vi måste öppna Sverige för en invandring som leder till ett
            större företagande förutom en arbetskraftsinvandring. Arbetskraftsinvandring
            kan därför inte endast handla om befintliga företags eller kommande
            företags möjligheter att anställa kompetent arbetskraft, utan
            vi måste också uppmuntra den entreprenörsanda som finns hos de
            människor som finns här, hos människor som vill komma hit.
          </note>
          <note>
            Fru talman! En radikalt snabbare handläggning av asylärenden,
            tidigare kontakter med arbetslivet och en tidigare och bättre
            kartläggning och värdering av kompetens liksom en mer individuellt
            inriktad språkträning är några viktiga steg som måste tas.
          </note>
          <note>
            Jag hade önskat att utskottet skulle ta initiativ till en snabb
            lösning och en tillfällig lag om arbetskraftsinvandring å det
            snaraste för de gömda asylsökande som finns i vårt land just nu.
            Det skulle ha kunnat underlätta tillvaron och skapa en värdighet
            och en värdig tillvaro för de bortemot 13 000 gömda som finns
            i vårt land.
          </note>
          <note>
            Därför vill jag gärna uppmana ministern han har lämnat kammaren,
            men jag vet att han läser protokollet efteråt att överväga att
            ta med denna problematik och snabba upp arbetet med arbetskraftsinvandring
            just för gömda asylsökande liksom att överväga att ta med detta
            i det beredningsarbete som nu pågår. Jag hoppas på en snabb lösning
            för de gömda människorna.
          </note>
          <note>
            Det är min bestämda uppfattning att alla asylsökande är olika.
            Det som förenar dem är många gånger ett tragiskt förflutet. Men
            det är starka drömmande människor som vill starta ett bättre liv.
            Det är människor med kunskaper, förmågor och viljor, och dem borde
            vi ta till vara.
          </note>
          <note>
            Jag välkomnar regeringens mål för ökade möjligheter till arbetskraftsinvandring.
            Jag välkomnar också regeringens mål om en asylprocess som ska
            präglas av rättssäkerhet, effektivitet och individualitet.
          </note>
          <note>
            Svensk flyktingpolitik har havererat. Den tidigare förda migrationspolitiken
            har skapat mänskliga vrak. Solidaritet, humanitet, rättvisa och
            rättssäkerhet har blivit till tomma ord. Det innebär stora utmaningar.
            Dessa ligger på den nya regeringens bord. Sverige behöver en rättssäker
            och human flyktingpolitik och en generös och öppen arbetskraftsinvandring.
          </note>
          <note>
            Jag önskar den nya regeringen all lycka.
          </note>
          <note type="speaker">
            Anf. 116 BODIL CEBALLOS (mp) replik:
          </note>
          <note>
            Fru talman! Det som sagts är egentligen ingenting som jag vill
            replikera på. Däremot vill jag ge dig en inbjudan till på onsdag
            jag vet inte om du redan har fått en inbjudan då vi ordnar ett
            seminarium om just den här frågan.
          </note>
          <note type="speaker">
            Anf. 117 TREDJE VICE TALMANNEN:
          </note>
          <note>
            Jag vill påminna att det ska röra innehållet i debatten.
          </note>
          <note type="speaker">
            Anf. 118 BODIL CEBALLOS (mp) replik:
          </note>
          <note>
            Fru talman! Det handlar om det som Ulrika Karlsson talade om,
            nämligen just möjligheten att göra arbetskraftsinvandring möjlig
            och att i det inlemma detta med de gömda flyktingarna.
          </note>
          <note>
            Såvitt jag förstår är det vad Ulrika skulle vilja. Är det rätt?
          </note>
          <note>
            Anf. 119 ULRIKA KARLSSON i Uppsala (m) replik:
          </note>
          <note>
            Fru talman! Ja, det är precis det jag vill. Många av de människor
            som i dag finns gömda i vårt land de 13 000 människorna har förmåga,
            kunskaper och erfarenheter och vill arbeta. Därför är det viktigt,
            tror jag, att nu snabba på processen med arbetskraftsinvandring
            för de här människorna så att de snabbt kommer ut i arbetslivet
            och finner en legal tillvaro.
          </note>
          <note type="speaker">
            Anf. 120 BODIL CEBALLOS (mp) replik:
          </note>
          <note>
            Fru talman! Jag tackar för det svaret och önskar dig välkommen
            på onsdag.
          </note>
          <note>
            (ULRIKA KARLSSON i Uppsala (m): Tack!)
          </note>
          <note>
            Överläggningen var härmed avslutad.
          </note>
          <note>
            10 § Några följdändringar med anledning av ny kriminalvårdslagstiftning
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            11 § Kommunikationer
          </note>
          <note>
            Föredrogs
          </note>
          <note type="speaker">
            Anf. 121 EMMA HENRIKSSON (kd):
          </note>
          <note>
            Fru talman, ärade ledamöter och åhörare på läktaren! Jag har
            i dag äran att introducera en mycket intressant och viktig debatt,
            debatten om kommunikationer.
          </note>
          <note>
            Utgångspunkten för det vi så småningom ska fatta beslut om är
            trafikutskottets betänkande med anledning av utgiftsområde 22
            i regeringens förslag till budgetproposition.
          </note>
          <note>
            Kommunikationer omfattar väldigt mycket som dagligen påverkar
            våra liv. Betänkandet innehåller också alla sorters trafik möjligen
            utom Fuglesangska luftfärder. I övrigt gäller det all trafik men
            också IT, elektronisk kommunikation och post.
          </note>
          <note>
            33,9 miljarder är den ram som vi här i riksdagen har fattat beslut
            om att området omfattar. Merparten av detta, ca 30,2 miljarder
            kronor, går till byggande och underhåll av både vägar och järnvägar.
          </note>
          <note>
            I det betänkande som vi ska diskutera finns tre reservationer
            och fem särskilda yttranden från Socialdemokraterna, Vänsterpartiet
            och Miljöpartiet.
          </note>
          <note>
            Dessutom finns det ett stort antal motionsförslag som handlar
            om upprustning och utbyggnad. Särskilda vägar och järnvägssträckningar
            pekas ut och satsningar i vissa regioner lyfts fram. Motionsförslagen
            visar vilket enormt intresse och engagemang som finns för upprustning
            och utbyggnad av infrastrukturen.
          </note>
          <note>
            Men vad som ska genomföras och hur och när det ska genomföras
            måste vara föremål för den långsiktiga planering som förs i trafikverken,
            regionerna och länen. Att motionsförslagen avstyrks i betänkandet
            ska alltså inte tolkas som att utskottet motsätter sig de förslag
            som lyfts fram. Tvärtom förutsätter utskottet att syftet med ett
            flertal motionerna kommer att tillgodoses.
          </note>
          <note>
            I betänkandet kan vi också konstatera att riksdagen vid flera
            tillfällen har efterlyst ett utvecklingsarbete som leder till
            tydligt uppställda mål som är lätta att följa. Vi välkomnar därför
            att regeringen har för avsikt att se över de transportpolitiska
            målen.
          </note>
          <note>
            Fru talman! Med i betänkandet finns också ett utskottsinitiativ
            för att möjliggöra en fortsättning med trängselskatt i Stockholm.
            Utskottet har konstaterat att regeringen i dag inte har något
            bemyndigande att ge Vägverket ett sådant uppdrag. Därför föreslår
            vi att riksdagen ger regeringen ett sådant bemyndigande.
          </note>
          <note>
            Jag vill också nämna att utskottet föreslår att drygt 144 miljoner
            kronor anvisas för att trygga funktionshindrades behov av telekommunikationer
            och posttjänster.
          </note>
          <note>
            400 miljoner kronor föreslås till Posten AB för att upprätthålla
            grundläggande kassaservice i hela landet.
          </note>
          <note>
            Samtidigt kan vi i betänkandet konstatera att Posten mycket väl
            uppfyller minimikraven för befordringstider. Det är ju glädjande
            så här i julkortstider.
          </note>
          <note>
            Med de orden överlämnar jag ärendet till mina kolleger här i
            kammaren och hoppas på en jordnära och respektfull debatt.
          </note>
          <note type="speaker">
            Anf. 122 ANDERS KARLSSON (s):
          </note>
          <note>
            Fru talman! Alla ska med. Det var Socialdemokraternas motto på
            kongressen för ett år sedan och det gäller även nu. Vi tar ansvar
            för helheten och vi tror på generella politiska reformer som ger
            förbättringar åt alla, inte bara vissa. Jag säger detta för att
            på en gång göra de ideologiska skillnaderna tydliga de skillnader
            som står som en mur mellan oss och den borgerliga regeringen.
          </note>
          <note>
            Vi vill fortsätta att satsa på infrastrukturen. Det befintliga
            väg- och järnvägsnätet ska kvalitetssäkras och nya satsningar
            göras. Dessa investeringar kräver långsiktighet och samarbete
            mellan lokal, regional och nationell nivå. På orter där företag
            fattar beslut om nya investeringar är möjligheten till goda kommunikationer
            avgörande.
          </note>
          <note>
            Därför ser socialdemokratin infrastrukturen som en strategisk
            resurs och kommer att använda den för att möta framtidens strukturomvandling.
            Vi vill öka väginvesteringarna och finansiera dem på ett samhällsekonomiskt
            effektivt sätt. Vi vill se satsningar som knyter ihop Sverige
            med nya växande marknader i våra grannländer och i övriga Europa.
            Här spelar inte minst flyget en viktig roll. Vi vill också att
            en nationell strategi ska tas fram för att utveckla Sveriges strategiska
            hamnar.
          </note>
          <note>
            Kollektivtrafik ska ha hög tillgänglighet och erbjuda rimliga
            priser som ger förutsättningar för ett jämställt och jämlikt resande.
            SJ, Vägverket och Banverket är viktiga aktörer som ska agera för
            effektiva och långsiktigt hållbara trafiklösningar. Möjligheterna
            att pendla med buss, pendeltåg, tåg och färja över större regioner
            behöver förbättras för att utvidga arbetsmarknaden för människor.
            Detta är viktigt särskilt kring större orter, men också i glest
            befolkade områden. Staten och trafikhuvudmännen måste här ta ett
            gemensamt ansvar också beträffande kostnader och verksamhet så
            att de följs åt.
          </note>
          <note>
            Fru talman! Sveriges ekonomi är god, mycket tack vare den ansvarsfulla
            ekonomiska politik som den socialdemokratiska regeringen fört
            under lång tid. Därför vilar nu ett stort ansvar på den borgerliga
            regeringen att ta ett samlat och långsiktigt grepp över investeringarna
            i infrastrukturen.
          </note>
          <note>
            Vi socialdemokrater vill tillföra ytterligare medel för väsentliga
            infrastruktursatsningar också på vägsidan. Därför vill vi med
            vårt budgetförslag öka amorteringen på lån vi tagit för tidigare
            infrastrukturinvesteringar och på så sätt få loss drygt 1 miljard
            per år de kommande åren.
          </note>
          <note>
            Någon motsvarande satsning på infrastrukturen kommer inte den
            borgerliga regeringen med i sitt budgetförslag. De har i princip
            kopierat vår socialdemokratiska budget från förra året. Ska vi
            tolka det som att den borgerliga regeringen är nöjd med vår politik?
          </note>
          <note>
            Fru talman! Under ett antal år har de som i dag bildar regeringsunderlag
            beklagat sig över den svenska infrastrukturens tillstånd. Otaliga
            gånger har röster höjts om bristande underhåll och uteblivna investeringar.
            Nu när de har fått chansen att presentera sin budget lyser alla
            dessa tidigare så vackra ord om att tillföra infrastrukturen ytterligare
            resurser med sin frånvaro.
          </note>
          <note>
            Inte någonstans kan man läsa om de extra 4 miljarder till vägsatsningar
            som Moderaterna utlovade så sent som i valrörelsen. Jag tolkar
            den näst intill kopierade budgeten som att regeringen är helt
            oenig när det gäller vilka satsningar som ska göras på infrastrukturen.
            Här får tydligen Moderaternas krav på mer pengar till vägar stå
            tillbaka. Var blev den satsningen av? Frågan är ställd till Moderaterna.
          </note>
          <note>
            Det här visar knappast på skillnaderna mellan de politiska alternativen.
            Det är ingen hjälp till väljarna direkt, bara svek från Moderaterna.
            Därför vill jag peka ut några saker som verkligen visar var skiljelinjen
            går.
          </note>
          <note>
            Privatiseringen av trafikförsäkringen som högerregeringen nu
            driver igenom är ett exempel. Denna fråga tydliggör alternativen
            i svensk politik. Den är ideologisk. Den berör den enskildes privatekonomi
            och den har bäring på statsfinanserna. Anknytningen till den transportpolitiska
            och trafikpolitiska sektorn är stark.
          </note>
          <note>
            Förslaget bygger på att den som skadas i en trafikolycka inte
            längre ska omfattas av den solidariskt finansierade sjukförsäkringen.
            I stället ska sådana skador täckas av den privatfinansierade trafikförsäkringen
            som alla som har bil ska betala.
          </note>
          <note>
            Folksam har räknat ut att enbart den delen av förslaget skulle
            göra att premien som var och en av oss betalar skulle fördubblas.
            För riskutsatta grupper talar vi om summor på upp emot 15 000
            kr per år. Unga killar i Stockholmsområdet och unga killar i Norrbotten
            är två exempel på riskutsatta grupper. Ovanpå detta lägger högerregeringen
            en helt ny straffskatt på bilisterna. Det sker i form av en särskild
            avgift som bland annat ska täcka tidigare års trafikskador. På
            så vis vill man göra en besparing på hela 2,8 miljarder kronor,
            som ska tas direkt ur bilägarnas plånböcker. Det motsvarar en
            höjning av bensinpriset med 66 öre i genomsnitt. Det ska tilläggas.
          </note>
          <note>
            Fru talman! Med detta inleder den borgerliga regeringen nedmonteringen
            av den generella välfärden. Som socialdemokrat ser jag på privatiseringen
            av trafikförsäkringen med bestörtning för jag ser vart denna utveckling
            kan leda. Det är en hänsynslös klasspolitik som regeringen nu
            inlett. Klyftorna kommer att öka mellan dem som har och dem som
            inte har.
          </note>
          <note>
            Samtidigt säger den borgerliga regeringen nej till kollektivtrafiksatsningen
            i Stockholms län. Försöket med miljöavgifter, eller trängselskatt
            som den också kallas, ledde till bättre luft för invånarna när
            antalet bilar på gatorna minskade. Arbetsmiljön för alla yrkestrafikanter
            förbättrades radikalt och det blev en rejäl satsning på kollektivtrafiken
            med direktbussar med mera. Hela satsningen fungerade bättre än
            vad någon kunde hoppas och opinionen vände från skeptisk till
            entusiastisk.
          </note>
          <note>
            Nu säger regeringen ja till att införa trängselskatt. Det är
            glädjande att de kommit till insikt i denna så viktiga miljöfråga
            i Stockholm. Men inget av dess intäkter ska gå till kollektivtrafiken
            utan bara till vägar. Vi frågar oss varför, och frågan bör ställas
            till Centern. Vi ser det som ett allvarligt svek mot stockholmarna
            som väntat sig stora investeringar i ny och modern kollektivtrafik.
          </note>
          <note>
            Nu är det inte bara vi som ser det som ett allvarligt svek, utan
            Moderaterna i landstinget är lika upprörda över regeringens påhitt
            men tvingas väl böja sig för Reinfeldt.
          </note>
          <note>
            Fru talman! Nu är de inte bara på detta område som högern upprör
            storstadsborna, utan det gör också planerna på en tunnel för tågtrafiken
            genom centrala Stockholm, den så kallade Citybanan, som nu är
            fördröjd av regeringen. Detta är ännu ett exempel på ett underligt
            utspel av färska ministrar. Alla kommuner i Stockholms län och
            alla de fem länsstyrelserna i Mälardalen hade lyckats ena sig
            om förslaget alldeles oavsett partifärg och regeringen gav grönt
            ljus i våras.
          </note>
          <note>
            Nu lägger den borgerliga regeringen i bromsen. Är det ännu ett
            bevis på den borgerliga fientligheten mot vanligt folks behov
            av kollektivtrafik, av pendeltåg och fjärrtåg? Till denna debatt
            kommer Pia Nilsson att återkomma.
          </note>
          <note>
            Under hösten har vi haft en helt unik samhällsdebatt om klimatet
            på jorden. Mer än någonsin tidigare står det klart att en ansvarsfull
            miljöpolitik också är en ansvarsfull trafik- och transportpolitik.
            Transportsektorn står för 40 % av de svenska koldioxidutsläppen.
            Två tredjedelar av dessa utsläpp kommer från vägtrafiken. Det
            talar för att Sverige ska fortsätta att satsa på en utveckling
            av tåg och järnväg, av moderna trafiknoder där gods kan växlas
            från båt till tåg i så stor utsträckning som det bara är möjligt.
          </note>
          <note>
            För några veckor sedan träffade jag, tillsammans med ordföranden
            i miljö- och jordbruksutskottet, representanter från de ledande
            bränsleföretagen och biltillverkarna i Sverige. Vårt land är världsledande
            när det gäller att framställa miljövänliga bilbränslen och att
            tillverka gas- och etanolbilar. Mellan dessa företag råder stark
            konsensus om att den här utvecklingen ska fortsätta, och det är
            mycket glädjande.
          </note>
          <note>
            Jag hoppas att få se samma positiva utveckling när det gäller
            lastbilarna. Transporterna med lastbil är många och långa i Sverige
            och är nödvändiga för en positiv tillväxt i hela landet. Ska vägtrafikens
            andel av koldioxidutsläppen minska är det nödvändigt att även
            transportsektorn tar ett större miljöansvar än i dag.
          </note>
          <note>
            Fru talman! Den moderatledda regeringen sorterar människor redan
            på lågstadiet, privatiserar generella försäkringar, köpslår med
            människors oro och försämrar tryggheten.
          </note>
          <note>
            Regeringens skattesänkningar ska betalas av arbetslösa och sjuka
            med sänkta ersättningsnivåer och försvåra situationen för dem
            som saknar inkomst eller är långtidssjuka. Frågan som kan ställas
            är vad skattesänkningarna innebär för investeringar i ny infrastruktur
            och i kvalitetssäkring av den befintliga. Det blir ett kallt och
            otryggt Sverige där det inte ens blir några nya vägar att åka
            på för dem som har råd att köra bil.
          </note>
          <note>
            Avslutningsvis, fru talman, har vi socialdemokrater i partimotion
            2006/07:Fi244, Alla ska med , gett vår syn på inriktningen av
            politiken. Våra förslag syftar till att utveckla hela Sverige
            och att ge alla som bor här del av den goda ekonomiska utveckling
            som politiken under tidigare mandatperioden har lagt grunden för.
          </note>
          <note>
            Vi vill bygga vidare på den generella välfärdspolitiken. Vi motsätter
            oss försämringar för de människor som redan hamnat i svårigheter.
            Med andra ord har vi en sammanhållen politik för ett sammanhållet
            Sverige. Vi socialdemokrater vill att alla ska vara med. Så enkelt
            är det.
          </note>
          <note>
            Fru talman! Jag yrkar avslag på förslaget i betänkandet och bifall
            till reservation nr 3.
          </note>
          <note>
            I detta anförande instämde Christina Axelsson, Kerstin Engle,
            Lars Mejern Larsson, Désirée Liljevall, Pia Nilsson och Krister
            Örnfjäder (alla s).
          </note>
          <note type="speaker">
            Anf. 123 PETER PEDERSEN (v):
          </note>
          <note>
            Fru talman! Vi från Vänstern deltog tillsammans med Socialdemokraterna
            och Miljöpartiet i framtagandet av propositionen Moderna transporter
            . När den lades fram fick vi ett ganska stort erkännande från
            olika branschorganisationer, fackliga organisationer och så vidare,
            som tyckte att det var en ganska förutseende och framåtsyftande
            politik, medan de borgerliga politikerna hävdade att det bara
            var luft, att det bara var utredning på utredning och vision på
            vision.
          </note>
          <note>
            Man kan väl säga att det är ungefär vad ni nu gör när ni får
            lägga fram ert eget budgetförslag på trafikområdet. Det är inte
            speciellt mycket nymodigheter ni kommer med. Det ni dock gör är
            inte heller något nytt under solen. Ni bestämmer er för att satsa
            mer på väginvesteringar i stället för på järnväginvesteringar,
            till exempel. Det ska bli mycket intressant att se hur ni ska
            kunna förena detta med det som står på andra sidor i propositionen,
            nämligen en miljösatsning som tar hänsyn till en ekologiskt hållbar
            utveckling.
          </note>
          <note>
            Vi har i tidigare debatter fått höra Moderata samlingspartiet
            hävda att det i princip inte finns några transporter som är problematiska.
            Jag tror att ni är ganska ensamma om den åsikten även i den här
            kammaren, om man skulle höra diskussionerna bakom kulisserna.
          </note>
          <note>
            Fru talman! Vänsterpartiet presenterar en heltäckande budgetmotion
            med en helt annan inriktning för den ekonomiska politiken än den
            som regeringen presenterar i sin budgetproposition. Vi avvisar
            regeringens politik som bygger på skattesänkningar ämnade att
            gynna de redan gynnade, att de rika ska bli ännu rikare. Precis
            som Anders Karlsson tar upp omfattar det även trafikområdet. Det
            pågår nu en ganska intensiv diskussion och ett ifrågasättande
            av just privatisering av trafikförsäkring, som vi inte ska diskutera
            nu. Men jag vill bara nämna att även vi i Vänsterpartiet är djupt
            kritiska till denna överflyttning. Vi ser det som ett första steg
            mot att var och en ska ta hand om sina problem. Vi accepterar
            inte det synsättet. Vi vill stå för en generell välfärdspolitik.
            Nu ska jag till borgerlighetens heder säga att det inte var något
            som man mörkade i valrörelsen, utan man var ganska tydlig med
            att man skulle göra det här. Däremot var man kanske inte lika
            tydlig med vad det faktiskt skulle innebära i kostnader för den
            enskilde trafikanten.
          </note>
          <note>
            Vårt förslag till utgiftsramar på utgiftsområde 22 ligger faktiskt
            något högre än regeringens. Men eftersom finansutskottet fastställer
            ramar och vi ligger över ramarna, kan vi tyvärr inte yrka på vårt
            förslag. Jag kan ändå redovisa i korthet vad det går ut på.
          </note>
          <note>
            Till skillnad från regeringen vill vi vänsterpartister satsa
            mer på kollektivt resande, mer på järnväg och relativt sett mindre
            på väg. Vi lägger till exempel tillbaka 50 miljoner som majoriteten
            drar bort från Banverket. Vi motsätter oss nedskärningar av banunderhåll,
            alltså på järnvägssidan, med 160 miljoner per år, som vi tycker
            är helt fel väg att gå. Även om många spår runtom i landet är
            lågtrafikerade i dag, kostar det väldigt mycket att försöka lägga
            tillbaka spåren om man vill satsa på spårbunden trafik i framtiden,
            vilket vi tror är nödvändigt, inte minst på godssidan. Därför
            bör dessa sträckor säkerställas. Vi avsätter 1 miljard under en
            femårsperiod för att säkerställa att dessa banor inte läggs ned.
          </note>
          <note>
            Vi vill dessutom tillföra 2 250 000 000 kr till förbättrat banunderhåll
            för att se till att undvika de förseningar som finns i tågtrafiken.
            Det krävs alltså kraftfulla satsningar för att vi ska få en bra
            och väl fungerande spårtrafik. Ofta beror förseningarna på att
            underhållet är bristfälligt. Därför måste man åtgärda bristerna
            i stället för att bara gnälla och tycka att det är allmänt tråkigt
            med en järnvägstrafik som inte alltid fungerar som den ska.
          </note>
          <note>
            Vi lägger också pengar visserligen mindre summor på sjöfarten.
            Vi påpekar att Södertälje sluss är viktig både ur trafiksynpunkt
            och ur miljösynpunkt. Förslaget om 70 miljoner i ett första steg
            avslås, även om jag kan konstatera att utskottsmajoriteten i sin
            text är ganska positiv. Man kan därför hoppas att även den borgerliga
            sidan till slut kommer att inse att det krävs åtgärder för att
            säkerställa denna farled, både ur trafiksynpunkt och ur miljösynpunkt,
            så att det kan bli en riktig avrinning ut i havet från våra sjösystem
            när regnet öser ned.
          </note>
          <note>
            Vi vill också satsa rejäla summor på kollektivtrafiken. Här måste
            samhället återta kontrollen över trafiken och säkerställa att
            alla människor i landet ska kunna ta sig fram, inte bara om man
            bor i de största eller större städerna.
          </note>
          <note>
            Vi vill också satsa på kollektivtrafiken eftersom det visat sig
            att kvinnor i större omfattning än män nyttjar kollektivt resande.
            Då är det rimligt att man, om man står för mer jämställdhet, även
            inom trafikpolitiken ser till att gynna kvinnors resande. Det
            gör man om man stöttar och bygger ut kollektivtrafiken. Vi gör
            en mindre satsning också på glesbygdstrafik. Det är viktigt att
            man även i glest befolkade delar av landet kan ta sig fram, inte
            minst kollektivt.
          </note>
          <note>
            När det gäller den stora satsningen talar vi om 500 miljoner
            kronor år 2007 för kollektivtrafiken, 750 miljoner 2008 och 1
            miljard 2009.
          </note>
          <note>
            Herr talman! Vi ser alla att transportsystemen står inför stora
            förändringar, och då krävs det ett teknikskifte, alltså att vi
            går från olja och andra fossila bränslen till mer miljövänliga,
            förnybara drivmedel. Vi satsar därför 100 miljoner kronor på Statens
            väg- och transportforskningsinstitut för att de ska kunna ta fram
            och vidareutveckla olika forskningsprojekt i den riktningen.
          </note>
          <note>
            Vi konstaterar att det talas om någon typ av miljöbilspremie
            och andra satsningar från den borgerliga regeringens sida, men
            vi ser väldigt få konkreta förslag. Det som vi tidigare anklagats
            för gör de nu själva, nämligen pekar på framtiden och säger att
            vi ska lösa dessa problem i framtiden. Vi hoppas att det verkligen
            kommer någon typ av konkreta förslag och att man inriktar stödet
            inte bara på att människor ska köpa miljöbilar utan på att det
            också ska bli ekonomiskt mer lönsamt att tanka bilarna med ett
            förnybart bränsle. Det är ju ingen vits att köra en miljöbil om
            man tankar den med bensin. Därför behöver skattesatserna ses över
            och man måste fundera på hur man till exempel beskattar bensin
            och diesel kontra etanol, biogas och så vidare. Dessutom behöver
            de frågorna drivas internationellt.
          </note>
          <note>
            Något som nämns på en rad olika ställen i budgetpropositionen
            är att man vill satsa på OPS, offentlig-privat samverkan. Här
            finns hallelujaupplevelsen av att om de snälla, privata kapitalisterna
            går in och satsar lite pengar, bygger vägar och i övrigt investerar
            i sådant som det offentliga inte gör så kommer allt att bli mycket
            billigare. I min värld brukar det vara så att om någon bedriver
            privat verksamhet vill man att det ska gå med vinst. Jag har ingenting
            emot den åsikten. Däremot tycker jag att det är lite av ett lurendrejeri
            att hävda att det på något vis skulle vara mer lönsamt för privata
            företag att låna upp pengar, bygga vägar och annan infrastruktur
            som staten och andra sedan kunde hyra. Att säga att det i slutändan
            blir billigare innebär att man glömmer att nämna att drifts- och
            underhållskostnader ofta tillkommer. Jag misstänker att de stora
            entreprenörerna förväntar sig att ta hem ganska fina vinster på
            just kostnaderna för drift och underhåll under kanske 2025 år.
            Det nämns nästan aldrig i debatten.
          </note>
          <note>
            Också IT är en viktig och prioriterad fråga. Det är viktigt att
            de människor som i dag inte har tillgång till IT får det på ett
            bra sätt. Därför stöder vi folkbildningsförbunden som lagt fram
            förslag om en informations- och utbildningskampanj via olika medier
            just för att man ska kunna tillgodogöra sig IT på ett annat sätt.
            Vi avsätter 100 miljoner kronor för det ändamålet.
          </note>
          <note>
            När det gäller post- och kassaservice fick man nästan intrycket
            att regeringen nu satsar 400 miljoner. Ja, det gör de, men det
            är samma summa som satsats tidigare. Vi hävdar att detta är underfinansierat
            och att banksystemet åker snålskjuts på att olika kontor läggs
            ned. Vi menar att det är rimligt att i stället för att skattebetalarna
            varje år ska pumpa in ett antal hundra miljoner i Posten AB, som
            i sin tur sköter detta via sitt dotterbolag, ska de som har störst
            nytta av den, nämligen det finansiella systemet, kunna stå för
            kostnaden. Det är en i sammanhanget liten summa för att kunna
            ha en fungerande service, om man nu förvägrar vissa av sina kunder
            att till exempel öppna konto.
          </note>
          <note>
            För att inte glömma yrkar jag bifall till samtliga reservationer
            i betänkandet. Vänstern står alltså bakom samtliga, ibland tillsammans
            med Miljöpartiet och ibland tillsammans med både Miljöpartiet
            och Socialdemokraterna. Jag yrkar därför bifall till reservationerna
            1, 2 och 3 och avslag på utskottets förslag i betänkandet.
          </note>
          <note>
            Jag skulle slutligen, herr talman, vilja säga något om vår reservation
            1, som vi har tillsammans med Miljöpartiet. Där konstaterar vi
            att om man menar allvar med klimatfrågorna måste man via politiska
            beslut försöka styra den framtida utvecklingen på ett sådant sätt
            att flera människor kan resa kollektivt med mer ekologiskt hållbara
            transportmedel, att de helt enkelt blir billigare, och att de
            transportmedel som inte uppfyller dessa krav, till exempel av
            miljöskäl, ska bli dyrare. Vi kallar detta för en transporthierarki,
            vilket innebär att vi genom vårt stöd gynnar den typ av transporter
            som är förhållandevis mer miljövänliga. Det mest miljövänliga
            är ju att inte förflytta sig alls, men vi tror att det kan vara
            nödvändigt att göra det i en föränderlig värld. Man ska åtminstone
            ha ambitionen att styra resurserna på ett sådant sätt att ett
            mer miljövänligt resande gynnas. Därför bör Sverige anta en sådan
            transporthierarki, och den ska också vägleda de politiska beslut
            vi fattar.
          </note>
          <note>
            Vidare tycker vi att det är trist att Sjöfartsverket inte, som
            vi ser det, riktigt lever upp till det sjätte transportpolitiska
            delmålet om en jämställd trafikpolitik. Vi anser att det ska uttryckas
            klarare i deras regleringsbrev så att det faktiskt tas på allvar
            även inom sjöfarten.
          </note>
          <note>
            Avslutningsvis tycker vi att det är mycket trist att borgerligheten
            nu lägger Citybanan inte på is men på ja, på ytan. Vi tror inte
            att borgerligheten fattar den typen av beslut bara för att det
            ska ta längre tid och ge sämre lösningar, för alla inser ju att
            så blir fallet även de lokala borgerliga företrädarna. Vi är rädda
            för att det i stället handlar om att man nu ska försöka hitta
            en annan typ av finansiering för Citybanan, till exempel en så
            kallad OPS-lösning.
          </note>
          <note>
            Det ska bli mycket intressant att höra vilka argument ni har.
            Varför ska ni förhala frågan när i stort sett samtliga experter
            är överens om att det krävs en tunnel för att kunna åtgärda de
            problem som finns i Stockholm? Detta är ingen lokal eller regional
            Stockholmsfråga, utan det handlar om att järnvägstrafiken ska
            fungera i hela Sverige. Om vi ska få en bra järnvägstrafik krävs
            det att den fungerar. Det håller inte att en eller två minuters
            förseningar i Stockholm medför förseningar på en halvtimme eller
            timme runtom i landet. Det är inget bra utgångsläge för att få
            flera att resa kollektivt.
          </note>
          <note type="speaker">
            Anf. 124 KARIN SVENSSON SMITH (mp):
          </note>
          <note>
            Herr talman! Jag skulle vilja yrka bifall till reservationerna
            1 och 3. Reservation 1 har vi tillsammans med Vänsterpartiet och
            reservation 3 tillsammans med Vänsterpartiet och Socialdemokraterna.
          </note>
          <note>
            I dag diskuterar vi ett budgetbetänkande på drygt 33 miljarder
            i utgifter för nästa utgiftsår. Det handlar huvudsakligen om investeringar
            och är en framskrivning av den framtidsplan som vi satte budgetramar
            för i riksdagen den 14 december 2001. Den propositionen hette
            Infrastruktur för ett hållbart transportsystem , och man kan säga
            att det är den etikett som präglat det rödgröna samarbetet i budgetfrågor
            fram till årets val.
          </note>
          <note>
            Det var en investeringsplan och en syn på trafiken som handlade
            om att klimat- och hållbarhetsfrågorna skulle få ett allt större
            inflytande samt att vi tog ansvar för kommande generationer och
            inte bara tänkte på vad som är bekvämt här och nu för dem som
            färdas i trafiken.
          </note>
          <note>
            Den här hösten har präglats av många nyheter om klimatet. Jag
            ska inte uppta tiden särskilt mycket med det. Jag vill bara påtala
            att det handlar om stort och smått. Expressen hade en artikel
            förra veckan som gick ut på att Vasaloppet kanske inte kommer
            att överleva det är redan nu svårt att få fram tillräckligt mycket
            snö. Det kan vi förmodligen leva med. Betydligt besvärligare blir
            det att framöver klara av jord- och skogsbruket om klimatförändringarna
            fortsätter att framskrida såsom forskarna tror. Jag kommer från
            Skåne och det var sorgligt att se de svarta åkrar som inte ens
            gick att tröska på grund av de väderförhållanden vi hade förra
            sommaren. Det handlar inte längre enbart om enskildheter, utan
            det visar på en trend som beror på att människan släpper ut för
            mycket växthusgaser.
          </note>
          <note>
            För Sveriges vidkommande är transportsystemen det avgörande problemet
            såtillvida att 94 % av alla transporter i Sverige drivs med fossila
            bränslen. Trenden är en fortsatt ökning. Det borde egentligen
            vara utgångspunkten för hur vi fördelar våra utgifter på transportsektorn.
          </note>
          <note>
            Ser man det hela i ett vidare perspektiv visar det sig att man
            i den sydliga delen av halvklotet i mycket större utsträckning
            kommer att ha torka och vattenbrist. Delvis beror det på att vi
            unnar oss mer transporter, både godstransporter och persontransporter,
            av icke-klimatneutralt slag. Det måste vi göra någonting åt.
          </note>
          <note>
            Apropå målen har flera sagt kloka saker om dem. Jag skulle därför
            bara vilja tillägga att Oljekommissionens rapport nu är ute på
            remiss, och där finns ytterligare ett mål som egentligen borde
            införlivas som ett transportpolitiskt mål, nämligen att halvera
            användningen av fossila bränslen till 2020. Det är ett mål som
            Miljöpartiet stöder. Det ska bli intressant att se hur regeringen
            hanterar frågan när remissvaren kommit in.
          </note>
          <note>
            Man borde också se på vad Klimat- och sårbarhetsutredningen har
            kommit fram till. Vi kan i dag konstatera att tågen mellan Göteborg
            och Malmö och på flera andra sträckor är inställda eller försenade
            på grund av att banvallar och annat håller på att översvämmas.
            Tyvärr måste vi nog räkna med sådant i anslagen i framtiden. Vägverket
            och Banverket har inte tillräcklig beredskap för att reparera
            banvallar, broar och annat som kommer att översvämmas om Klimat-
            och sårbarhetsutredningen får rätt i sina förutsägelser.
          </note>
          <note>
            Vad borde vi då göra? Vi borde omfördela så att transportsystemet
            i mindre utsträckning påverkar klimatet. Det är också huvudpunkten
            i Miljöpartiets motion och reservation på det här området, liksom
            i vårt särskilda yttrande. Det handlar om mer pengar till kollektivtrafiken.
            Det handlar om möjligheten att bygga färdigt Ostlänken inom ramen
            för framtidsplanen för att minska biltrafiken från Stockholm söderut.
            Det handlar om att bygga järnväg hela sträckan mellan Göteborg
            och Borås för att minska den biltrafik som finns där.
          </note>
          <note>
            Det handlar om att satsa på spårvagnssystem i de tre största
            städerna, vilket är ett snabbt och effektivt sätt att erbjuda
            goda kollektiva resor för invånarna. Det handlar om att inte lägga
            ned någon av de lågtrafikerade banor som Banverket har utrett.
            Bohusbanan och andra banor är faktiskt hotade om Banverket inte
            får mer pengar till underhåll och infrastruktur för dessa lågtrafikerade
            banor.
          </note>
          <note>
            Banverket är tvunget att använda de pengar man har. Man har därför
            aviserat att tågen på Bohusbanan i den kommande tidtabellen tyvärr
            inte kommer att stanna i Tanum som förut, beroende på att Banverket
            har för lite pengar. Detta kan vi inte ta på vårt ansvar samtidigt
            som vi talar om klimatanpassning av transporterna.
          </note>
          <note>
            Den borgerliga regeringen blir svaret skyldig. Man drar in tågtrafiken
            och försöker sedan säga åt folk att de ska använda bilen mindre.
            Det är budskap som inte går ihop.
          </note>
          <note>
            Hur ska man då göra? I regeringens förslag heter det att man
            ska ha en mer samhällsekonomisk bedömning. Samhällsekonomisk analys
            ska i större utsträckning ligga till grund för kommande infrastrukturbeslut.
            Det kan jag hålla med om. Men jag kan inte hålla med om det andra
            som står, alltså att detta kommer att betyda större utrymme för
            vägbyggen. Hur får man detta att gå ihop med ett klimatanpassat
            transportsystem? Det finns ingen argumentation om detta, och jag
            hoppas att nästa talare kan upplysa mig om hur detta hänger ihop,
            för det övergår mitt förstånd.
          </note>
          <note>
            Förbifart Stockholm vill man satsa på ett vägbygge som kostar
            någonstans mellan 20 och 25 miljarder. Andreas Carlgren sade att
            regeringen skulle satsa på det glesa vägnätet. Det kan ju inte
            handla om förbifarten. Jag undrar verkligen hur ni får ihop detta.
          </note>
          <note>
            Om man ser till vägplanen för förbifarten handlar detta projekt
            om att ge kapacitet för flera lastbilar. Det är där de stora så
            kallade vinsterna finns. Man flyttar över gods från järnväg och
            sjöfart till väg. Då undrar man hur kalkylerna ser ut. Det måste
            vara mycket gammaldags värderingar av koldioxid som ligger bakom
            detta.
          </note>
          <note>
            För att få råd med detta ska man använda trängselavgifter, vilket
            strider mot själva idén med trängselavgiftsförsöket och opinionen
            för det. Det gick ju ut på att man skulle göra transportsystemet
            mer praktiskt i Stockholm och ge utrymme för mer kollektivtrafik,
            och att luften skulle bli bättre i Stockholms stad, så att de
            barn som växer upp här ska vara lika friska som andra och ha lika
            starka och stora lungor. Då är det konstigt om intäkterna från
            trängselavgifterna inte skulle gå till kollektivtrafik, såsom
            vi i den rödgröna minoriteten nu vill. I stället ska de gå till
            att bygga flera vägar. Där haltar logiken.
          </note>
          <note>
            För att få ihop de 25 miljarder som Förbifart Stockholm är tänkt
            att kosta vill man belasta infrastrukturskulden. Detta kan jag
            heller inte förstå. I den borgerliga regeringens budget säger
            man att man vill minska ränteutgifterna för statsskulden. Många
            av de välfärdsförsämringar man föreslår motiveras med att man
            inte vill lägga så mycket pengar på räntor och amorteringar på
            statsskulden. Hur kan man säga detta den ena dagen och nästa dag
            säga att man ska låna mer till infrastruktur? För det är ju precis
            detta som OPS handlar om.
          </note>
          <note>
            Det framgår av s. 41 i betänkandet att år 2010 är den skuld vi
            redan har för vägar och järnvägar 60 miljarder kronor, och däri
            inräknas inte Arlandabanan och Öresundsbron. Ert förslag innebär
            att vi ytterligare ska öka den skulden. Det går inte ihop med
            att man vill minska utgifterna för räntor och amorteringar på
            statsskulden.
          </note>
          <note>
            OPS är ett system som har bytt namn. PPP blev alltför belastat.
            PPP stod för public-private partnership . Nu har man insett att
            detta kanske har fått lite negativ klang, och därför vill man
            att det ska ha en ny etikett för att kunna lanseras igen: OPS.
          </note>
          <note>
            Ser man till vad förslaget i praktiken innebär vore BBP en bättre
            förkortning det står för att barnen betalar. Det är principen.
            Man lånar upp, men vem är det som ska amortera på lånen? Är det
            någon som tror att Skanska har tänkt amortera på lånen eller att
            de bedriver någon form av ideell verksamhet? Det tror inte jag.
            Räkningen kommer att få betalas av våra barn och barnbarn.
          </note>
          <note>
            Detta skulle kanske vara rimligt om det handlade om samhällsekonomiskt
            lönsamma och kloka investeringar i järnväg och liknande. Men varför
            ska våra barn och barnbarn betala för vägar som kommer att ge
            kapacitet för mer biltrafik och mer klimatpåverkan?
          </note>
          <note>
            Vi i Miljöpartiet pratar ofta om ett ekologiskt hållbart samhälle.
            Det har vi inte alls monopol på, och det vill vi heller inte ha.
            Men vi pratar mycket om att vi inte ska vältra över en miljöskuld
            på kommande generationer. Det är detta som trafikpolitiken handlar
            om för mitt vidkommande. Det är därför jag är aktiv i trafikutskottet.
            Men i det här fallet ska vi heller inte vältra över någon ekonomisk
            skuld på kommande generationer. Det är ju det man gör om man bygger
            på detta sätt. Västsvenska handelskammaren har precis puffat för
            att man vill ha 13 miljarder till nya vägar i Bohuslän. Man lånar
            upp de pengarna och skickar räkningen till dem som kommer efter
            oss. Detta är oetiskt och olämpligt om man vill ha en ekonomiskt
            och ekologiskt sund politik.
          </note>
          <note>
            Jag har ställt några frågor i detta anförande, och jag hoppas
            att ni har svar på dem, så att vi kan få en diskussion om detta.
          </note>
          <note type="speaker">
            Anf. 125 JAN-EVERT RÅDHSTRÖM (m):
          </note>
          <note>
            Herr talman! Det budgetförslag för 2007 som vi nu ska ta ställning
            till har tagits fram på den korta tid som står till en ny regerings
            förfogande. Det är inte möjligt att på så kort tid fullt ut få
            med den inriktning som en infrastrukturpolitik för tillväxt i
            hela landet så väl behöver. Att inriktningen ändå syns, och att
            ett av våra mål är att återta det eftersatta underhållet på vårt
            vägsystem råder det ingen som helst tvekan om.
          </note>
          <note>
            Därför vill jag i det följande utveckla den politik som till
            del redovisas i årets budgetproposition och som kommer att presenteras
            närmare i kommande propositioner under innevarande mandatperiod.
          </note>
          <note>
            Givetvis hade det varit en stor tillgång om vår infrastrukturminister
            Åsa Torstensson hade haft möjlighet att närvara på denna viktiga
            debatt. Jag vet också att hon gärna hade varit det, men tyvärr
            har hon varit tvungen att närvara på ett ministermöte i Bryssel.
          </note>
          <note>
            Vi inom trafikalliansen har också delat upp trafikpolitikens
            olika områden i debatten här i dag. Sven Bergström, Centerpartiet,
            kommer att tala om vikten av en fungerande vägpolitik. Christer
            Winbäck, Folkpartiet, kommer att i huvudsak koncentrera sig på
            järnväg och luftfartsfrågor och en del IT-frågor. Annelie Enochson,
            Kristdemokraterna, tar upp sjöfartspolitikens betydelse för vårt
            land. Eftersom vi har ett särskilt avsnitt i dagens debatt om
            Stockholmsregionen återkommer Sten Nordin, Moderaterna, i dessa
            frågor för alliansens del.
          </note>
          <note>
            Herr talman! Vi inom Allians för Sverige vann väljarnas förtroende
            genom att visa att vi har en politik för att få flera i arbete
            och att det ska löna sig att arbeta.
          </note>
          <note>
            Vi har också lagt fram en rad förslag för att öka tillväxten
            för att på så sätt skapa flera arbetstillfällen. Vi måste få flera
            företagare, och flera företagare som vågar anställa. För att åstadkomma
            detta krävs att näringslivsklimatet förbättras, och där har transportpolitiken
            en mycket viktig roll.
          </note>
          <note>
            Eftersom vi är förhållandevis få människor på en stor yta i vårt
            land spelar infrastrukturen en avgörande roll för hela den svenska
            ekonomins funktionsduglighet. Ska Sverige vara ett välmående land
            även i framtiden krävs att infrastrukturen underhålls och utvecklas.
          </note>
          <note>
            Infrastrukturinvesteringar ökar näringslivets kapacitet genom
            lägre transportkostnader och kortare transporttider. Därmed växer
            marknaden för varor och tjänster och konkurrensen ökar. Minskade
            kostnader för transporter medför också att företag kan lokalisera
            sin verksamhet på orter som annars inte varit aktuella, och att
            företag kan vara kvar på orter som man annars kanske fått överge.
          </note>
          <note>
            Herr talman! Samhällsekonomiska analyser ska spela en viktig
            roll vid prioriteringen av infrastrukturinvesteringar. Jämfört
            med de planer den tidigare regeringen fastställt innebär det att
            en större del av investeringarna ska ske inom vägsektorn, vilket
            är angeläget enligt ett flertal utredningar. Utöver nyinvesteringar
            är det angeläget med ökade satsningar på underhåll av befintliga
            sträckningar för att inte riskera gjorda investeringar. Det största
            problemet i dag och det största misslyckandet, vill jag påstå,
            är det underhållsberg vi har framför oss.
          </note>
          <note>
            Sambandet mellan nya jobb, välfärd och en väl fungerande infrastruktur
            är tydligt. Regeringen kommer därför att verka för nya finansieringslösningar
            för infrastrukturen. Alternativa finansieringslösningar kan nämligen
            bidra till att angelägna infrastruktursatsningar kommer till stånd
            snabbare än vad som annars varit möjligt.
          </note>
          <note>
            Regeringens vilja är att hitta former för offentlig och privat
            samverkan, så kallade PPP-lösningar, eller det svenska uttrycket
            OPS som alltmer används, och som Karin Svensson Smith inte tycker
            om, som står för offentligprivat samverkan. Det innebär att staten
            uppdrar åt den privata sektorn att finansiera, bygga och sköta
            en väg eller en järnväg. Det ska kanske bli en intressant diskussion
            med Peter Pedersen om han inte ser några goda effekter av de internationella
            erfarenheterna och ser vad man kan vinna på lång sikt.
          </note>
          <note>
            Utomlands har olika former av sådan samverkan prövats. Det är
            vanligt i Norge och Finland. Jag tycker att det är glädjande att
            vi nu kan se att vi även ska pröva det i Sverige för att få vår
            erfarenhet av de fördelar man talar så mycket om internationellt.
            Det ger möjligheter att få samhällsekonomiskt lönsamma projekt
            till stånd mycket tidigare.
          </note>
          <note>
            Herr talman! Vi inom Allians för Sverige har gått till val på
            att flera ska komma i arbete och att det ska löna sig att arbeta.
            Vi har också gått till val på att näringslivet ska få bättre betingelser.
            När vår politik får genomslag innebär det att människor får mer
            pengar i plånboken, vilket leder till ökat behov av resor för
            att hälsa på vänner och familj, och att näringslivet växer, vilket
            ställer krav på ökad tillgång till mer transporter. Det gäller
            därför att skapa en plattform för flera transporter av människor
            och gods, och det avser vi att göra.
          </note>
          <note>
            Ett led i regeringens politik för att skapa bättre kommunikationer
            är att öka konkurrensen. För samtliga transportslag finns betydande
            effektivitetsvinster att hämta genom ökad konkurrens.
          </note>
          <note>
            Flyget är ett exempel där det har blivit billigare, vilket har
            lett till att flera kan unna sig besök utomlands eller att besöka
            nära och kära i vårt avlånga land och att företag har närmare
            till kontakter. Det är skönt, det är underbart, att kunna konstatera
            att flygskatten nu är begravd.
          </note>
          <note>
            Järnvägens konkurrenskraft mot övriga transportslag kan stärkas
            om flera operatörer tillåts tävla om att lösa konsumenters behov.
            Flera operatörer kan sänka biljettpriserna och utveckla tåget
            som ett bekvämt och miljövänligt alternativ för såväl långväga
            som regionala transporter. Många regionala arbetsmarknader kan
            växa om flera kan utnyttja tåget för arbetspendling. Även turistbranschen
            kan växa om flera kan resa med tåget.
          </note>
          <note>
            En annan sektor som skulle må bra av ökad konkurrens är busstrafiken.
            Efter att ha avreglerat den långväga busstrafiken är det nu angeläget
            att se till att flera lokala bussmarknader kan tillgodogöra sig
            förbättrad kvalitet och lägre priser genom ökad konkurrens mellan
            olika operatörer.
          </note>
          <note>
            Det är också viktigt att den svenska handelsflottan får rimliga
            konkurrensvillkor, som leder till en hög transportkvalitet för
            näringslivet. Det är angeläget att skatter, avgifter och regler
            inte bidrar till att försvåra för sjöfarten, utan bidrar till
            att upprätta konkurrensneutralitet mot övriga transportslag. Mycket
            har blivit gjort här och en del återstår, som jag är övertygad
            om att vi strax får återkomma till.
          </note>
          <note>
            Det är viktigt också att påpeka att transportsektorn inte bara
            behöver konkurrens, utan också ökad samverkan mellan transportslagen.
            Det har vi särskilt sett genom Godstransportdelegationens diskussioner.
          </note>
          <note>
            Herr talman! Under senare decennier har investeringarna och underhållet
            släpat efter, vilket lett till att Sverige inte har den infrastruktur
            som ett av världens rikaste länder förtjänar. Och inte nog med
            det, vi har även under de två föregående mandatperioderna sett
            en utveckling där infrastrukturpolitiken har dominerats av partier
            som bygger sin politik på tillväxtfientlighet och en verklighetsfrånvänd
            aversion mot all annan trafik än den spårbundna.
          </note>
          <note>
            Vi har sett hur samhällsekonomiskt angelägna infrastruktursatsningar
            förkastats till förmån för rena partitaktiska hänsynstaganden.
            Det är med glädje som jag kan konstatera att de senaste decenniernas
            nedrustning av våra gemensamma kommunikationer nu har nått sin
            ände. Nu har Sverige fått en regering som bestämt sig för att
            med krafttag investera och underhålla infrastrukturen för att
            därigenom skapa förutsättningar för att hela Sverige ska kunna
            leva och frodas.
          </note>
          <note>
            Herr talman! Jag överlåter till mina kolleger i alliansen att
            mer utförligt redovisa för politiken i respektive transportslag.
            Jag yrkar bifall till utskottets förslag i dagens betänkande och
            avslag på samtliga motioner.
          </note>
          <note>
            Jag vill avslutningsvis rikta ett stort tack till kansliet för
            det fina arbete ni lägger ned så att vårt utskottsarbete fungerar
            så bra.
          </note>
          <note>
            Jag vill också i den sista debatten inför julen önska talmannen,
            personalen och alla mina kamrater i utskottet och vårt kansli
            en riktigt god jul och ett gott nytt år!
          </note>
          <note type="speaker">
            Anf. 126 KARIN SVENSSON SMITH (mp) replik:
          </note>
          <note>
            Herr talman! Jan-Evert Rådhström talar om det eftersatta underhållet
            på vägar. Jag skulle vilja att du något berörde vad regeringen
            har tänkt göra med det eftersatta underhållet när det gäller järnvägar.
            Det är ett stort antal banor i Sverige som är nedläggningshotade
            om inte Banverket får mer pengar till underhåll. Det har det berättat
            i förväg, och det finns inte en krona till det i er budget. Av
            banorna är 17 särskilt utpekade, däribland Bohusbanan som finns
            där ministern själv bor. Det ska bli intressant se om man lägger
            ned trafiken där. Har du något att säga om detta?
          </note>
          <note>
            Vad föreslår ni då rent konkret? Ni vill ifrågasätta Citybanan
            för att få mer ekonomiskt utrymme för Förbifart Stockholm. Är
            det en fingervisning om vad som ska ske i andra regioner? Ska
            ni ifrågasätta bygget av Citytunneln i Malmö för att få plats
            med en sexfilig motorväg på E 22:an? Ska ni ifrågasätta NorgeVänerlänken,
            som är tänkt att ta hand om gods- och persontrafik mellan Norge
            och Göteborg, för att få plats med de 13 miljarder Västsvenska
            handelskammaren vill ha till nya motorvägar i Bohuslän? Det skulle
            vara intressant att få en försmak av vad ni tänker. Ska det bli
            likadant för resten av landet som ni säger att det ska bli här
            i Stockholm?
          </note>
          <note>
            Sedan vill jag veta något om de internationella erfarenheterna
            i Finland. Har ni analyserat dem? I avtalet mellan Skanska och
            regeringen för den PPP-väg som byggdes där ingick att regeringen
            förband sig att inte höja bensinskatten eller på något annat sätt
            fördyra för den biltrafik som skulle finansiera vägen. Är det
            så det är tänkt här i Sverige också?
          </note>
          <note type="speaker">
            Anf. 127 JAN-EVERT RÅDHSTRÖM (m) replik:
          </note>
          <note>
            Herr talman! Vi vet att det finns stora brister i underhållet.
            Karin Svensson Smith kan väl erinra sig att vi har ett eftersatt
            underhåll på 19 miljarder kronor på vårt vägnät. Om det är någon
            som är ansvarig för detta bristande underhåll, för denna kapitalförstöring
            som är så ofantlig i vårt land, är det min motdebattör. Hon har
            ett stort ansvar för denna förödelse.
          </note>
          <note>
            Vi är mycket medvetna om att det krävs pengar till underhåll
            av våra järnvägar. Vi har pengar. Vi kommer också, som det står
            i propositionen, att prioritera underhållet. Vi kommer att göra
            större satsningar på vägar, men underhållet av järnvägen är viktigt.
          </note>
          <note>
            Sedan tycker jag att det är lite beklagligt att Karin Svensson
            Smith försöker att göra politik av icke-frågor. Jag skulle kunna
            rada upp mängder av antaganden om Vänsterns och Miljöpartiets
            politik som inte alls är aktuella, men jag tillåter mig inte att
            falla så lågt. Jag bryr mig inte ens om att svara på detta.
          </note>
          <note>
            Du tog upp Finland som exempel. Jag har personligen inte studerat
            Finland, men det finns en mängd olika projekt. Det senaste exemplet
            som vi såg var en PPP-lösning i Norge. När det privata gick in
            blev det andra lösningar på byggnationer, vilket gjorde att det
            långsiktigt blev ett mycket billigare underhåll av det projektet.
            Det är förvånansvärt att vi kan ha denna debatt i vårt land och
            att Sverige skulle vara det enda land som inte kan dra några positiva
            lärdomar av ett OPS-projekt.
          </note>
          <note type="speaker">
            Anf. 128 KARIN SVENSSON SMITH (mp) replik:
          </note>
          <note>
            Herr talman! Jag tycker inte att du svarade särskilt tydligt
            på frågan om huruvida de här lågtrafikerade banorna ska få pengar
            så att trafiken kan fortsätta eller om trafiken ska ställas in,
            Jan-Evert Rådhström. Jag har hittills inte sett någon väg som
            är så dåligt underhållen att man helt stänger av trafiken. Men
            nu aviseras det att man inte har råd med ett nytt ställverk i
            Tanum, och den nya tidtabellen innehåller inget stopp. Det är
            konkret, det är nu och det berör människors resor till och från
            arbetsplatser och studier. Jag hoppas att du, om du inte har svar
            nu, tar reda på svaret.
          </note>
          <note>
            Sedan vill jag rekommendera dig att studera Finland. Det Finland
            gjorde, i en trängd situation precis efter Sovjetunionens upplösning
            när man inte hade några statsfinanser att bygga väg för, var att
            man förband sig att inte klimatanpassa transporterna. Det är ju
            det man gör när man säger att det under inga omständigheter får
            bli dyrare att köra bil. Jag undrar om Jan-Evert har någon kommentar
            till hur vi ska klara miljömålet, det transportpolitiska målet
            om miljön, det vill säga långsiktigt hållbara transporter.
          </note>
          <note>
            Du sade att det är så bra att flyget blir billigare när man har
            tagit bort flygskatten. Jag undrar om du har tagit del av den
            brittiska konservativa politiken, en blå politik för en grön miljö.
            De besökte oss särskilt för att försöka sluta ett bilateralt avtal
            om höjd flygskatt våra länder emellan för att även de konservativa
            skulle ta ansvar för kommande generationer genom att miljöanpassa
            transporterna. Det skulle vara intressant att höra om du har någon
            kommentar till det.
          </note>
          <note>
            Slutligen undrar jag vad du menar med att det privata ska finansiera.
            Tror du att Skanska kommer att betala vägarna? Inser du inte att
            räkningen till syvende och sist kommer till staten? De lånar upp,
            ja, men räkningen går till oss.
          </note>
          <note type="speaker">
            Anf. 129 JAN-EVERT RÅDHSTRÖM (m) replik:
          </note>
          <note>
            Herr talman! Karin Svensson Smith har inte sett någon väg i vårt
            land som är så dålig att den måste stängas. Det är beklagligt.
            Det är beklagligt att Karin Svensson Smith inte har varit ute
            i landet och sett dessa vägar som är så bedrövliga att det inte
            går att åka på dem över huvud taget. Jag förutsätter att alla
            andra politiker i denna kammare har varit ute i landet så pass
            mycket att ni vet om att detta sker i vårt land i dag.
          </note>
          <note>
            Vi har inte gjort några drastiska sänkningar av anslaget till
            underhållet av järnvägen. Vi anslår mer på järnvägsområdet i denna
            budget. Frågan är: Vad är det Karin Svensson Smith är ängslig
            för? Det är den tidigare politiken som har försatt oss i detta
            läge då det inte fanns pengar till underhåll. Det finns mer pengar
            i dagens budget till drift och underhåll av järnvägsnätet.
          </note>
          <note>
            Vi kommer säkert att kunna diskutera hur mycket som helst om
            OPS- eller PPP-projekt. Vi har erfarenheter från England, Norge,
            Tyskland, Finland och i stort sett hela Europa. Vi säger: Låt
            oss testa detta i vårt land för att se vilka långsiktiga effekter
            det får! I andra länder påstår man att man långsiktigt ser fördelar
            av detta. När ett företag har ett långsiktigt ansvar för vägprojektet
            bygger de bättre. De bygger på ett annorlunda sätt. Underhållskostnaderna
            blir lägre. På så vis är det ett samhällsekonomiskt lönsamt projekt.
            Och sist men inte minst är det en möjlighet att få de samhällsekonomiska
            vinsterna av att det blir tidigarelagt.
          </note>
          <note type="speaker">
            Anf. 130 ANDERS KARLSSON (s) replik:
          </note>
          <note>
            Herr talman! I mitt inledningsanförande ställde jag en fråga
            till Moderaterna om de fyra extra miljarder som utlovades i valrörelsen.
            Vi har inte sett några spår av dem i den budget som är presenterad.
            Jag undrar om Jan-Evert kan svara på den nu.
          </note>
          <note>
            Sedan sade du att ni utvecklar politiken. Menar du utreda, för
            det är väl det ni gör mest nu? Jag vill ha ett svar på det också.
            Jag kände att det var mer av att utreda.
          </note>
          <note>
            Du pratar om större investeringar i vägar. Då ställde Karin Svensson
            Smith frågan: Hur går det ihop med miljömålen?
          </note>
          <note>
            Jag har ytterligare en fråga. Ni skriver i budgetpropositionen
            att ni vill utreda miljömålen. Vilka av de 16 mål som är uppsatta
            i den tidigare propositionen vill ni ändra på eller ta bort?
          </note>
          <note>
            Det var mina frågor, herr talman.
          </note>
          <note type="speaker">
            Anf. 131 JAN-EVERT RÅDHSTRÖM (m) replik:
          </note>
          <note>
            Herr talman! Anders Karlsson känner mycket väl till att regeringen
            hade tio dagar på sig att lägga denna budget. Om Anders Karlsson
            inte har haft viljan att öppna budgetpropositionen, kan jag tala
            om att på s. 17 står det i första stycket: Regeringen kan därför
            på tilläggsbudget behöva återkomma till riksdagen med ytterligare
            förslag som påverkar budgetåret 2007.
          </note>
          <note>
            Vi hade tio dagar på oss för att lägga denna budget. Det ska
            bli kul att ta den fortsatta debatten med Anders Karlsson. Det
            är klart att vi vill utveckla infrastrukturen. Vi har varit tydliga
            med vad vi vill, men vi har ett problem. Det måste vi erkänna.
            Vi har fått ta över 19 miljarder kronor i eftersatt underhåll
            från er. Jag skulle vilja ställa en fråga till Anders Karlsson:
            Hade du under de år då ni satt vid regeringsmakten någon tanke
            på att ni kanske gjorde en felprioritering och gjorde för lite
            när det gällde att ge pengar till drift och underhåll? Då hade
            vi inte fått detta kolossala underhållsberg som vi nu har på 19
            miljarder kronor.
          </note>
          <note>
            När det gäller de olika miljömålen vet Anders Karlsson att regeringen
            ser på alla miljömål. Vi ser på transportmålen också för att återkomma
            om vi ska göra några förändringar.
          </note>
          <note type="speaker">
            Anf. 132 ANDERS KARLSSON (s) replik:
          </note>
          <note>
            Herr talman! Svaret är ganska magert från Jan-Evert Rådhström.
            De fyra miljarderna fick jag inget svar om. Varför stod du och
            dina kolleger i valrörelsen och lovade att ni ska satsa 4 miljarder
            mer på vägarna? Var är de någonstans? Kommer de i nästa budget?
          </note>
          <note>
            I din inledningsanförande sade du att det skulle bli mer pengar
            i plånboken. Blir det så genom att man sänker a-kassan och på
            det viset får sänkta löner så att flera skulle transportera sig
            och det skulle ge mer pengar in i statskassan? Var ser ni att
            ni ska få de nya pengarna ifrån? Vem är det som ska betala det,
            samtidigt som ni sänker skatterna för de välavlönade och fastighetsägarna
            i Djursholm? Hur ska ni finansiera de fyra miljarderna?
          </note>
          <note>
            Kan du lova mig nu, Jan-Evert Rådhström, att det i vårbudgeten
            kommer minst 4 miljarder extra till vägunderhåll, som du har stått
            och sagt i valrörelsen? Det är viktigt för väljarna att veta.
            Det är lätt att prata i förväg. När man väl tar ansvaret gäller
            det också att komma upp till bevis.
          </note>
          <note>
            Att vägunderhållet i Sverige på sina ställen kan vara eftersatt
            tror jag säkert utan att kunna alla detaljer om det det är jag
            för ny i utskottet för. Men det är självklart så att vi också
            har gjort enorma investeringar på järnvägar men också på vägar
            under lång tid. Och vi har till skillnad från Moderaterna i vårt
            budgetförslag gott och väl 1 miljard extra för vägutbyggnader
            under nästa år. Var är era pengar, Jan-Evert Rådhström?
          </note>
          <note type="speaker">
            Anf. 133 JAN-EVERT RÅDHSTRÖM (m) replik:
          </note>
          <note>
            Herr talman! Det är synd att Anders Karlsson inte har något mer
            inlägg. Jag hoppas att du begär replik på någon ytterligare inom
            alliansen, så kan du försöka redovisa var den extra miljarden
            ligger i ert budgetförslag. Tala om om det ligger på vägar! Visa
            var någonstans i er budget detta ligger, så att svenska folket
            får det klart för sig! För det är bara tomt prat.
          </note>
          <note>
            När det gäller frågan om det blir exakt 4 miljarder: Det var
            vad vi gick till val på. Jag kan inte säga att det blir exakt
            4 miljarder. Vi är en alliansregering, och vi försöker komma överens,
            men vi deklarerade våra politiska ställningstaganden före valet.
            Tänk tillbaka, Anders Karlsson! Vad hände med den konstellation
            som var i den förra regeringen? Jo, det var nattliga manglingar,
            stängda dörrar och rödögda ansikten som kom ut på morgonkvisten
            och försökte komma överens om något så överraskande att ingen
            bland svenska folket visste om det. Det är sanningen om vad som
            gällde under förra mandatperioden.
          </note>
          <note>
            Vi moderater talar om vad vi moderater vill, vi strävar efter
            det och vi kommer att fortsätta.
          </note>
          <note>
            Sedan, herr talman, kom Anders Karlsson tyvärr återigen in på
            den ekonomiska politiken, och jag har 38 sekunder på mig. Jag
            tar gärna den diskussionen, men jag skulle vilja upplysa Anders
            Karlsson om en sak eftersom han påstår att vår politik drabbar
            de fattiga. Riksdagens utredningstjänst, som Socialdemokraterna
            ofta hänvisar till, har nyligen gjort en granskning av Socialdemokraternas
            budget kanske Anders Karlsson känner till den som visar att endast
            de 10 % rikaste i vårt land tjänar på Socialdemokraternas budget.
            Det är någonting för Anders Karlsson att fundera på!
          </note>
          <note type="speaker">
            Anf. 134 PETER PEDERSEN (v) replik:
          </note>
          <note>
            Herr talman! Jan-Evert Rådhström och jag har ju ungefär samma
            hemtrakter i Värmland. Om man åker skidor utför i Sunne, Torsby-regionen,
            som jag vet att Jan-Evert kommer ifrån är det så att om man drar
            på för hårt nedför utan kontroll så riskerar man att åka ur, och
            det känns som om Jan-Evert är på väg att spåra ur någonstans mitt
            i banan.
          </note>
          <note>
            Det han hävdar känns lite magstarkt: Indirekt fick vi höra att
            det finns tillväxtfientliga och verklighetsfrånvända partier,
            och jag uppfattade att det var Vänsterpartiet och Miljöpartiet
            kanske även numera Socialdemokraterna. Det ska komma från en person
            som stått här i talarstolen och sagt att det inte finns några
            transporter som är problematiska!
          </note>
          <note>
            Kan vi komma fram till ett svar från den borgerliga alliansen
            på den här frågan? Jag hörde ett nytt begrepp här, trafikalliansen.
            Jag vet inte vad det står för, men jag menar den borgerliga alliansen.
            På vilket sätt är det till fördel för tillväxten i världen, Sverige
            och Europa att hävda att vi ska satsa mer på vägtrafik med de
            problem den faktiskt föranleder jämfört med spårbunden trafik?
            På vilket sätt är det tillväxtvänligt att hävda den ståndpunkten?
            Jag vill ha svar på det.
          </note>
          <note>
            Är det mer verklighetsfrånvänt att faktiskt påpeka att transportsektorn
            är ett stort problembarn när det gäller att komma till rätta med
            klimatpolitiken? Är det verkligen till fördel för tillväxten att
            hävda att det inte finns några problem med transporter på väg,
            som släpper ut en massa gaser som sedan leder till problem?
          </note>
          <note>
            Vi har inte fått svar här. När det gäller samhällsekonomiska
            analyser kan man inte bara skriva att man ska göra samhällsekonomiska
            analyser. Det regeringen faktiskt gör är att säga att man ska
            göra en samhällsekonomisk analys innan man gör en infrastrukturinvestering,
            och så kommer man fram till, innan man har gjort den analysen,
            att man ska satsa mer på väg. Vad är det för ett konstigt förhållningssätt?
            Vad bygger man den ståndpunkten på, det vill säga att man per
            automatik ska komma fram till att det ska vara vägsatsningar som
            ska göras för att man ska leva upp till samhällsekonomin? Frågan
            är då vilka faktorer man har räknat in. Har man till exempel räknat
            med miljökonsekvensfrågor?
          </note>
          <note type="speaker">
            Anf. 135 JAN-EVERT RÅDHSTRÖM (m) replik:
          </note>
          <note>
            Herr talman! När det gäller att man ska satsa på vägsidan i första
            hand kan man konstatera att det finns en utredning. Godstransportdelegationen
            är väldigt tydlig med det. Men sedan finns det ju också ögon och
            öron som man ska lita på. Man ser ju det eftersatta underhåll
            och den kapitalförstöring som har förekommit under de senaste
            åren. Det råder väl ingen tvekan om det. Till och med Peter Pedersen
            känner väl igen detta från de trakter som han kommer ifrån.
          </note>
          <note>
            Om Peter Pedersen vill gå tillbaka i protokollet och se vad jag
            sade när han hänvisar till det här med transporter, så kommer
            han att se att jag inte har sagt att det inte finns några problem
            med transporter. Jag sade att transporter inte är onödiga. Det
            kan naturligtvis finnas på marginalen, men man utför transporter
            av något skäl. Har man tillväxt i vårt land så får man faktiskt
            vara medveten om det och anta att transporter dessutom i viss
            mån kommer att öka.
          </note>
          <note>
            Jag är naturligtvis klart medveten om att vi måste göra satsningar
            på miljöområdet. Alla utsläpp är naturligtvis ett problem. Vi
            får se till att forskning och så vidare kommer på offensiven.
            Det gäller också de få förslag som vi ändå har med här när det
            gäller den offentliga upphandlingen som kan vara pådrivande i
            samhällsekonomin just för att det ska vara miljöhänsyn. Vi har
            en satsning på forskning på 1 miljard extra, som också finns med
            här. Det finns också mer som man kan göra. Vi måste i alla lägen
            vara medvetna om att det här är ett problem, men vi kan för den
            skull inte ta död på transportnäringen.
          </note>
          <note type="speaker">
            Anf. 136 PETER PEDERSEN (v) replik:
          </note>
          <note>
            Herr talman! Nej, vi vänsterpartister tycker inte heller att
            man ska ta död på transportnäringen. Vi försöker bara att analysera
            detta. När det gäller de transporter som är nödvändiga är vår
            absoluta övertygelse att vi måste försöka styra upp dem på ett
            sätt som gör att de utförs så miljövänligt som möjligt. Därför
            pratar vi om transporthierarki, och det åstadkommer man i hög
            grad med prissättning. Att en så stor del av godset nu transporteras
            på väg i stället för järnväg har inte att göra med att man har
            speciellt dålig punktlighet. Vi fick ju höra vid ett besök hos
            ett stort transportföretag som ägnar sig åt godstrafik på spår
            att man kommer i tid till ungefär 95 %. Det är ju väldigt bra,
            och jag tycker att det är glädjande.
          </note>
          <note>
            Jag tycker också att det är glädjande att Jan-Evert Rådhström
            och förhoppningsvis även Moderata samlingspartiet numera också
            tillhör dem som inser att det finns problem med transporter. Därmed
            inte sagt att alla transporter utgör problem, men det finns problem
            med transporter. Då måste vi försöka minimera och rikta in dem
            på ett vettigt sätt.
          </note>
          <note>
            När det gäller de ögon och öron som ser på ett eftersatt underhåll
            är det också glädjande att ni säger att av de pengar som vi nu
            ska lägga på vägar och föra ned på järnvägssidan så ska det vara
            mer som går till underhåll. Men lägg märke till att Vänsterpartiet
            inte har dragit ned på underhållet på vägsidan. Vi vill dock lägga
            mer på järnvägssidan.
          </note>
          <note>
            Jag tycker inte att detta rimmar riktigt med det som sagts från
            början, nämligen att man ska ha mer investeringar på vägsidan
            jämfört med spårsidan. Då pratar vi ju inte riktigt om underhåll.
            Om vi pratar om mer investeringar så pratar vi rimligtvis om nyinvesteringar
            i första hand.
          </note>
          <note>
            När det gäller OPS tycker jag fortfarande att den borgerliga
            sidan är svaret skyldig. Efter 2025 år ska vi faktiskt titta på
            hur slutresultatet blev. Det är ungefär som när man köper ett
            hus och lånar pengar till en eller två procents högre ränta på
            ett ställe och får höra att det ändå kommer att löna sig eftersom
            vederbörande kommer att stå för ett bättre underhåll och att det
            kommer att bli mycket billigare i slutändan. Det återstår att
            se när dessa 2025 år har gått.
          </note>
          <note>
            Och ni vet mycket väl att huvudproblematiken är vårt budgetsystem.
            Banverket och andra har sagt att det egentligen inte spelar någon
            roll hur man får pengarna bara man kan få dem lite snabbare. Då
            är det egentligen vårt budgetsystem som sätter stopp för att man
            kan ha en långsiktig betalning av stora investeringar, utan allt
            ska i princip betalas på ett eller två år. Då kan man tänka sig
            en annan lösning som innebär att staten lånar upp via Riksgälden.
            Då blir det minst lika billigt.
          </note>
          <note type="speaker">
            Anf. 137 JAN-EVERT RÅDHSTRÖM (m) replik:
          </note>
          <note>
            Herr talman! Det är lite synd att Peter Pedersen inte har någon
            ytterligare replik. Jag ska därför framföra ett resonemang.
          </note>
          <note>
            Det som Peter Pedersen säger om att vi med prisreglering måste
            se till att ta bort de onödiga transporterna är intressant att
            fundera på. Det är alltså Peter Pedersen och Vänsterpartiet och
            kanske något annat parti som ska vara de som på något sätt styr
            bort transporter genom att prisa ut dem. Då är frågan vilka transporter
            som drabbas. Jo, det är de som är priskänsliga. Det är transporter
            av basvaror och av varor ut till glesbygd och så vidare. Men detta
            får vi säkert anledning att återkomma till. Jag önskar inte att
            det är vi politiker som ska prisa ut en viss grupp av transporter
            och kallar dem för onödiga.
          </note>
          <note>
            När det gäller underhållet var Peter Pedersen glad över att vi
            vill satsa på underhållet. Han tycker också att det inte har gjorts
            några nedskärningar på detta. Det är märkligt att man så totalt
            kan glömma bort vad som har hänt under de senaste åren på infrastrukturområdet.
            Peter Pedersen har förvisso inte varit med under så många år i
            trafikutskottet, men även under de år som han har varit med har
            han varit med om att rösta ned de motionsförslag som alliansen
            då hade i opposition där vi försökte uppmärksamma den dåvarande
            regeringen på att den höll på med en kapitalförstöring i fråga
            om vårt vägnät som skulle stå oss dyrt. Och nu har vi nått den
            bistra sanningen. Och det är tyvärr vi som får ta hand om detta
            elände som den förra regeringen lämnade efter sig.
          </note>
          <note type="speaker">
            Anf. 138 SVEN BERGSTRÖM (c):
          </note>
          <note>
            Herr talman! Så är det riksdagsdebatt med lite ombytta roller.
            Socialdemokraterna som tidigare försvarade närmast varje kommatecken
            i regeringens propositioner är nu de som svarar för den kritiska
            granskningen. Och vi som tidigare försökte stå för den kritiska
            granskningen har nu till uppgift att försöka försvara regeringen
            och allianspartiernas politik.
          </note>
          <note>
            När jag lyssnade på Anders Karlssons inledningsanförande kom
            jag osökt att tänka på den gamla Lars Ekborg-sketchen som ni kanske
            minns, åtminstone ni som är i min ålder: Elände, elände, elände,
            elände, Erlander, elände. Det var en kort sammanfattning av det
            hela.
          </note>
          <note>
            Samtidigt sade han att regeringen och allianspartierna har kopierat
            Socialdemokraternas budget. Och så var det en mur mellan regeringen
            och oppositionen. Jag fick inte riktigt ihop det hela.
          </note>
          <note>
            För dem som lyssnar på oss hoppas jag att vi som nu sitter i
            regeringsställning uppfattas som lite mer konstruktiva i vår roll
            än vad framför allt Socialdemokraternas talesman gav uttryck för
            här i sin inledning.
          </note>
          <note>
            Herr talman! Ett väl fungerande transportsystem är en avgörande
            förutsättning för utveckling. Transportsystemet som helhet ska
            medverka till tillväxt och företagande samtidigt som det tar stor
            miljöhänsyn. De olika transportslagen, vägar, järnvägar, flyg
            och sjöfart, bör utnyttjas så optimalt som möjligt beroende på
            vilka behov som ska tillgodoses.
          </note>
          <note>
            Min vision om framtidens transportsystem bygger på att de olika
            transportslagen ska komplettera varandra, samverka och tillsammans
            bli en helhet som kan utgöra grunden för utveckling i hela vårt
            land, över kommun-, läns- och regiongränser men också över nationsgränser
            i ett alltmer gränslöst Norden och Europa.
          </note>
          <note>
            I den nya alliansregeringen är det ganska naturligt att ett arbete
            nu inleds med att se över transportpolitiken och inleda arbetet
            med sikte på en ny långsiktig planeringsperiod där ekonomiska
            ramar och inriktning läggs fast efter noggranna analyser, inte
            minst samhällsekonomiska. I detta arbete är det väldigt viktigt
            att alla olika aktörer på transportpolitikens område samt lokala
            och regionala företrädare engageras på ett mycket aktivt sätt.
          </note>
          <note>
            När det gäller samhällsekonomiska analyser, som också Karin Svensson
            Smith var inne på, har regeringen väldigt starkt betonat att sådana
            ska ligga till grund för planeringen. Hon funderade på hur man
            då kan komma fram till att det ska vara vägsatsningar. Låt mig
            då bara erinra om vad Sika sade när Björn Rosengren på sin tid
            lade fram sitt stora program som Vänsterpartiet och Miljöpartiet
            stod bakom, nämligen att de stora järnvägssatsningar som då prioriterades
            inte var motiverade av de samhällsekonomiska analyserna. Man kan
            verkligen komma fram till olika synsätt baserat på en samhällsekonomisk
            analys. Dessutom varierar de över tiden och förnyas och förhoppningsvis
            förbättras.
          </note>
          <note>
            Men dagens infrastruktursituation kräver verkligen kraftfulla
            och omedelbara åtgärder redan nu.
          </note>
          <note>
            För det första, som Jan-Evert Rådhström har varit inne på, måste
            vi ta igen det eftersatta underhållet och garantera en underhållsnivå
            som inte tillåter nya eftersläpningar. Man måste genomföra satsningar
            på tjälsäkring, bärighet och rekonstruktion.
          </note>
          <note>
            För det andra måste vi bygga bort flaskhalsar i befintliga transportsystem
            och genomföra redan planerade projekt. Genom att alliansregeringen
            tydligt deklarerat att man är beredd att pröva också alternativ
            finansiering i form av OPS, PPP eller vad man vill kalla det kan
            tempot ökas i dessa angelägna satsningar.
          </note>
          <note>
            För det tredje måste man genomföra önskvärda nyanläggningar och
            nyinvesteringar. Det är vi många som önskar, det ser vi i årets
            motionsflod. Det finns väldigt stora önskemål, men detta måste
            tas i den takt som vi kan klara ekonomiskt och där det också är
            samhällsekonomiskt motiverat.
          </note>
          <note>
            När det gäller det eftersläpande underhållet, som redan har berörts,
            kan det finnas anledning att åter uppmärksamma att det enligt
            Vägverkets uppskattning faktiskt uppgår till uppåt 20 miljarder
            kronor. Dessa eftersläpningar innebär naturligtvis en försämrad
            trafiksäkerhet, ökad miljöbelastning samt ökade kostnader för
            näringslivet och enskilda.
          </note>
          <note>
            På förekommen anledning lyfter vi i betänkandet fram vikten av
            hur våra vintervägar sköts så att de svarar mot högt ställda krav
            på trafiksäkerhet och framkomlighet. Just nu känns det avlägset
            när det känns som höst även om det lackar mot jul. Vi hade dock
            i början av november en föraning om hur en vinter kan vara. Då
            fick också alla som vistas i Stockholmsområdet känna på hur vintern
            kan vara. Det är inte rimligt att skicka ut snöröjningsbilarna
            först när snön ligger decimeterdjup och ännu mer på sina håll.
          </note>
          <note>
            Herr talman! Det behövs helt enkelt ordentliga satsningar i syfte
            att ta igen det eftersatta underhållet och garantera att ytterligare
            eftersläpningar inte uppstår. Allmänna vägar ska vara farbara
            vägar året runt och i alla delar av landet utan fara för liv och
            hälsa eller risk för stora skador på de fordon som används. Det
            kommer att vara en viktig del i utarbetandet av en ny nationell
            strategi för att stärka utvecklingen också på landsbygden som
            regeringen aviserat och som utskottet välkomnar.
          </note>
          <note>
            Det finns också starka skäl att uppmärksamma betydelsen av det
            enskilda vägnätet för skogsindustrin, landsbygdsboende, småföretag,
            jakt, fiske, friluftsliv och turism. För den enskilda väghållningen
            har bidragen i många år varit underdimensionerade. I denna budget
            fanns tyvärr utrymme bara för en mycket blygsam höjning med några
            få miljoner till de enskilda vägarna. För de närmaste åren är
            det nödvändigt att skapa utrymme för en mer ordentlig höjning
            av stödet till detta mycket viktiga vägnät som i hög grad är nyckeln
            till naturen med alla de resurser, tillgångar och upplevelser
            som gör Sverige så rikt i många olika avseenden.
          </note>
          <note>
            Herr talman! Under de senaste månaderna har klimateffekterna
            av mänsklighetens miljöpåverkan uppmärksammats. Transportsystemet
            belastar och påverkar vår gemensamma livsmiljö och hälsa negativt
            genom förbränning av fossila bränslen, spridning av naturfrämmande
            ämnen och ianspråktagande av naturresurser och biologisk mångfald.
            Transportsektorn späder på klimatpåverkan främst genom utsläpp
            av stora mängder koldioxid. Av de svenska koldioxidutsläppen står
            transportsektorn för ca 40 %, och av detta kommer två tredjedelar
            från vägtrafiken.
          </note>
          <note>
            Menar vi allvar med våra miljöambitioner och det gör vi i Centerpartiet
            och alliansregeringen då är det helt klart att de ökade transportbehoven
            inte kan klaras med ännu mer gods på vägarna, utan sjöfarten och
            järnvägen måste användas i ökad utsträckning.
          </note>
          <note>
            Det klingar lite falskt när oppositionen nu anklagar den nya
            regeringen för att inte satsa tillräckligt på järnvägen, trots
            mer än 2 miljarder mer i anslag i denna budget jämfört med förra
            året. När oppositionen berömmer sig av hur storslaget man förra
            mandatperioden satsade på järnvägen vill jag bara stillsamt peka
            på det som framgår av budgetpropositionen och vårt betänkande
            här i dag, nämligen att funktionsstörningarna inom järnvägsnätet
            förra året var flera än tidigare, att punktligheten försämrades
            och att antalet inställda tåg ökade mycket kraftigt. Det var alltså
            under år 2005, under den gamla regeringen och dess politik.
          </note>
          <note>
            Det råder verkligen ingen tvekan om att det framtida transportsystemets
            miljöpåverkan måste minimeras för att möjliggöra en långsiktigt
            hållbar utveckling. De alternativa bränslena måste utvecklas,
            och forskning och teknikutveckling måste intensifieras med sikte
            på mer energieffektiva motorer och mer energieffektiva fordon.
          </note>
          <note>
            Kollektivtrafiken måste främjas. De som nu försöker sprida irrläror
            om att den nya regeringen inte vill satsa på det i Stockholmstrafiken
            är ute och cyklar. Det är helt klart om man läser direktiven till
            utredningsmannen att det här ska vara en samlad lösning där både
            vägar och spårbundna lösningar ska vara viktiga delar. Om man
            bara använde överskottet från trängselskatten till satsningar
            på vägarna i Stockholm skulle det bli en väldigt liten satsning,
            för det var inte fråga om särskilt mycket. Här har vi dessutom
            kommunicerande kärl. Det är till slut en gemensam portmonnä som
            så att säga ska se till att det blir optimala lösningar så att
            både kollektivtrafik och vägar tillgodoses.
          </note>
          <note>
            Jag tycker att det är mycket bra att ett enigt utskott i detta
            betänkande understryker betydelsen av miljöhänsyn inom transportsektorn
            och att vi delar regeringens syn på att transportsektorn måste
            bli mer miljövänlig. En översyn av miljöklassningen av fordon
            och bränslen liksom en skärpning av miljökraven vid offentlig
            upphandling också inom transportområdet är ett viktigt steg framåt.
          </note>
          <note>
            Med detta sagt är det ändå viktigt att understryka att bilen
            behövs, trots sin miljöpåverkan. Bilen är en förutsättning för
            att kunna bo i och verka över hela landet, samtidigt som det i
            ett större perspektiv är uppenbart att trafiksektorns miljöbelastning
            måste minska. Nollvisionen beträffande antalet dödade och allvarligt
            skadade i trafiken bör även vara vägledande i arbetet med att
            minimera transportsystemets negativa verkan på vår hälsa och livsmiljö.
          </note>
          <note>
            Vid omställningen till ett långsiktigt hållbart transportsystem
            är frågor om godstrafikens utveckling väldigt centrala. Här finns
            det mycket att göra för att förbättra effektivitet och ekonomi.
            Flexibilitet och kombilösningar kommer med säkerhet att spela
            en allt större roll. För att främja kombitrafikens utveckling
            och företagens logistikplanering krävs det ett utökat samarbete
            mellan alla berörda parter regionalt, nationellt och internationellt.
            Arbetet med att underlätta för kombiterminaler i Sverige och i
            övriga EU måste därför intensifieras. Det utredningsarbete som
            nu pågår med Bengt Owe Birgersson som ansvarig kommer att bli
            ett viktigt underlag i det sammanhanget.
          </note>
          <note>
            Med detta, herr talman, yrkar också jag bifall till utskottets
            förslag i betänkandet i dess helhet samt avslag på samtliga reservationer.
            Dessutom instämmer jag i Jan-Evert Rådhströms tack till dem på
            kansliet som har hjälpt till med att på ett förtjänstfullt sätt
            ta fram det här betänkandet.
          </note>
          <note type="speaker">
            Anf. 139 ANDERS KARLSSON (s) replik:
          </note>
          <note>
            Herr talman! Jag vill ställa samma fråga som den jag ställde
            till Jan-Evert Rådhström. Hans debatteknik var lysande med tanke
            på att vara sist och ha replikrätten att klippa till med. Jag
            får väl återkomma någon annan gång.
          </note>
          <note>
            Moderaterna gick i valrörelsen ut och talade om att de skulle
            satsa 4 miljarder mer på trafikinvesteringar. Nu skyller Moderaterna
            och Jan-Evert Rådhström ifrån sig genom att tala om fyra partier.
            Han sade: Det var vi moderater som sade det i valet, men nu är
            vi fyra partier.
          </note>
          <note>
            Helt plötsligt är det alltså inte en allians utan fyra partier.
            Kommer Centern att stödja Moderaternas förslag om ytterligare
            4 miljarder till investeringar på trafikområdet?
          </note>
          <note>
            Nästa fråga riktas till Sven Bergström: Vilka av de 16 uppsatta
            miljömålen tänker ni förändra eller ta bort i den framtida transportpolitik
            som ni nu nämner i er budgetproposition?
          </note>
          <note>
            Jag tänker på två mycket duktiga komiker. Den ene heter Hans
            Alfredson, och han lever fortfarande. Den andre var Tage Danielsson.
            De båda hade en sketch om pastor Jansson. Han predikade och predikade.
            Det var som en påse; det var tomt och innehållslöst. Det kan också
            användas i en sådan här debatt, Sven Bergström!
          </note>
          <note type="speaker">
            Anf. 140 SVEN BERGSTRÖM (c) replik:
          </note>
          <note>
            Herr talman! Låt väljarna recensera oss, Anders Karlsson! Jag
            vet inte om vi ska recensera varandra om det är innehållslöst
            och tomt. Jag tycker att tonen var en aning aggressiv i Anders
            Karlssons inledningsanförande och också lite motsägelsefull. Han
            sade: Det går en mur mellan oss och regeringen. Men samtidigt
            skulle vi ha kopierat budgeten. Jag fick inte det där att gå ihop.
          </note>
          <note>
            Alla ska med, säger Socialdemokraterna. Men den socialdemokratiska
            regeringen föll ju i hög grad på frågan om människors arbetslöshet
            och utanförskap. En aning ödmjukhet vore väl lite klädsamt i ett
            läge där man precis har förlorat ett val och går in i fyra år
            av opposition.
          </note>
          <note>
            Sedan gäller det de olika frågorna från Anders Karlsson. 4 miljoner
            kronor hade Moderaterna
          </note>
          <note type="speaker">
            (ANDERS KARLSSON (s):
          </note>
          <u who="unknown" xml:id="i-9297431afd097f83-0">
            <seg>
              4 miljarder; det är lite skillnad.)
            </seg>
          </u>
          <note>
            4 miljarder förlåt! hade Moderaterna extra i sin budget förra
            året. Det vore väl helt förmätet av mig att stå här och recensera
            och att föregripa de regeringsdiskussioner som ska vara om exakt
            hur mycket som ska satsas på vägar, järnvägar, sjöfart och flyg
            och på andra viktiga områden. Det måste naturligtvis vara så att
            man gör de analyser som behövs. Man väger in de samhällsekonomiska
            bedömningar som vi tidigare här pratat om. Sedan kommer man till
            ett resultat. Då ska vi recensera och granska det precis som vi
            ska göra med trafikförsäkringen, som Anders Karlsson redan nu
            kan döma ut och säga att den är fullständigt bort i tok. Men socialdemokraterna
            i Finland har i regeringsställning för övrigt i samarbete med
            Centerpartiet i många år använt sig av det här. De tycker att
            det fungerar alldeles utmärkt.
          </note>
          <note>
            Anders Karlssons vaktslående om de unga killarna är, tycker jag,
            lite lustigt. De unga killarna är ju tio gånger farligare än de
            unga tjejerna på vägarna. Det borde kanske synas i försäkringspremien.
          </note>
          <note>
            Slutligen har vi de 16 miljömålen och detta med att förändra
            eller ta bort. Förändra ska man kanske, men framför allt ska man
            inte ta bort ett berättigat miljömål. Tvärtom ska vi utveckla
            miljömålen. Vad jag försökte säga i mitt anförande här var att
            det i takt med att klimatfrågorna kommer i fokus blir ännu viktigare
            att vi faktiskt förenar en medveten långsiktig miljöpolitik med
            fungerande transportsystem.
          </note>
          <note type="speaker">
            Anf. 141 ANDERS KARLSSON (s) replik:
          </note>
          <note>
            Herr talman! I mitt inledningsanförande pekade jag på just de
            orättvisor som den borgerliga regeringen lovade att genomföra
            genom att sänka a-kassan och genom att införa en trafikförsäkring
            som drabbar de svaga i samhället. Det var i det sammanhanget jag
            sade att det går en mur mellan oss. Det är viktigt att också lyssna,
            Sven Bergström!
          </note>
          <note>
            Ska vi socialdemokrater tolka det så att Centerpartiet inte kommer
            att säga emot Moderaternas 4 miljarder, utan dessa ska satsas
            på vägar i framtiden? Hur går det ihop med de miljöpolitiska målen?
          </note>
          <note>
            Upplysningsvis kan jag tala om följande. Jag blev ju anklagad
            för att ha läst budgeten dåligt. Jag är inte säker på att Sven
            Bergström har läst vår budgetmotion. På s. 18 och s. 19 står det
            om Vägverket och Banverket om 1 135 000 000 kr mer om året för
            åren 2007, 2008 och 2009 och framåt. Vi har alltså lagt en budget
            som ger mer pengar till både vägar och järnvägar än den budget
            som den borgerliga regeringen presenterar. Ändå har ni mage att
            stå här och tala om att den budget ni lägger är så mycket bättre
            än den socialdemokratiska. Det är ju tvärtom. Är det inte så,
            Sven Bergström?
          </note>
          <note type="speaker">
            Anf. 142 SVEN BERGSTRÖM (c) replik:
          </note>
          <note>
            Herr talman! Det var ju du, Anders Karlsson, som sade att vi
            har kopierat er budget, att det ligger kalkerpapper mellan den
            här regeringens budget och den tidigare. Det finns inga jättelika
            skillnader. Skillnaden är att ni nu helt plötsligt vill amortera
            av 78 miljarder på skulden och använda pengarna på annat sätt.
          </note>
          <note>
            Du säger också att ni reagerar mot de orättvisor som regeringen
            genomför. Ja, man kan kritisera regeringen för mycket, men precis
            som Peter Pedersen sade deklarerade vi tydligt vilken politik
            vi gick till val på. Väljarna hade att öppet ta ställning till
            denna, och det var vi som vann valet och ni som förlorade valet.
            Det är inga nya hemligheter som vi har avslöjat och ingen statskupp
            som har genomförts, utan det är ett allmänt demokratiskt val som
            har genomförts.
          </note>
          <note>
            Sedan kan man kritisera det som man är missnöjd med, men anklaga
            oss inte för att med uppsåt försöka skapa större orättvisor och
            större klyftor i samhället, att vi gör så att de rika ska bli
            rikare och de fattiga ännu fattigare, som ni gör i debatten här.
          </note>
          <note>
            Vi har olika tankar om hur en bra politik kan genomföras. Men
            jag har inte mött någon i det här huset från vare sig Vänsterpartiet,
            Miljöpartiet, Socialdemokraterna eller allianspartierna som har
            till uppsåt att skapa ett sämre samhälle med större orättvisor.
            Alla vill skapa ett bättre samhälle och har det som drivkraft
            för sitt politiska engagemang. Sedan har vi olika metoder för
            att lyckas med det.
          </note>
          <note>
            Låt oss komma tillbaka om tre och ett halvt år, Anders Karlsson,
            inför nästa val, och se vad den nya regeringen har åstadkomma,
            vad man har nått för resultat. Låt då väljarna slutligen bedöma
            och ta ställning till om det var bra eller dålig politik.
          </note>
          <note type="speaker">
            Anf. 143 KARIN SVENSSON SMITH (mp) replik:
          </note>
          <note>
            Herr talman! Sven Bergström och jag har ett gemensamt förflutet
            i miljörörelsen, så jag är särskilt intresserad av att på ett
            icke aggressivt sätt resonera om hur budgeten ser ut i förhållande
            till miljömålen.
          </note>
          <note>
            Jag tänkte höra, Sven, om du har tagit del av Sternrapporten,
            som visar att om vi inte gör klimatinvesteringar nu kan vi så
            småningom tvingas att vidta åtgärder som kostar fem gånger så
            mycket för att inte störa den ekonomiska utvecklingen och tillväxten.
            Det är en före detta världsbanksekonom som har tagit fram rapporten,
            och jag tycker att den är väldigt intressant. Jag undrar om du
            har läst den och om du i så fall kan dra slutsatsen att en överflyttning
            av investeringsmedel från järnväg till väg är en klimatinvestering.
          </note>
          <note>
            En fråga som jag fäste mig vid i ditt anförande var att man av
            klimat- och andra miljöskäl måste flytta en del godstransporter
            som i dag befinner sig på väg till sjöfart och järnväg. Det är
            en målsättning som jag verkligen delar, och bakom den sluter hela
            Miljöpartiet upp. Men vad är det vi ska göra för att så ska bli
            fallet? Det här är ju inte alldeles enkelt. Det sker inte bara
            för att vi säger det i talarstolen i riksdagen.
          </note>
          <note>
            I dag pågår ett transportministermöte. Där deltar Åsa Torstensson
            som företrädare för regeringen och verkar för att Europa generellt
            ska ha det undantag som vi i Sverige har för 60-tonslastbilar.
            Om man generellt i Europa ökar kapaciteten för lastbilar från
            EU-normen 44 ton till 60 ton, tror Sven Bergström då att det kommer
            att underlätta eller försvåra för järnvägen och sjöfarten att
            ta transporter från vägen? Det var två frågor.
          </note>
          <note>
            Jag har en tredje fråga. Centern brukar representera glesbygden
            och tala sig för varm för denna. De 17 banor som egentligen är
            55 i Banverkets utredning finns företrädesvis i glesbygden. Jag
            undrar om ni har för avsikt att göra något så att de får behålla
            sin trafik.
          </note>
          <note type="speaker">
            Anf. 144 SVEN BERGSTRÖM (c) replik:
          </note>
          <note>
            Herr talman! Jag kan inte berömma mig av att ha läst hela Sternrapporten,
            men jag har läst sammanfattningar av den och uppfattat budskapet.
            Jag har också tagit del av Al Gores film som nu väcker så stor
            uppmärksamhet världen över. Det är ingen tvekan om att budskapet
            är glasklart, att vi måste vidta åtgärder om vi ska skapa ett
            långsiktigt hållbart transportsystem. Och jag är alldeles övertygad
            om att hela regeringen och alla allianspartier har förstått budskapet.
            Det är därför som vi nu har sagt att vi måste se över transportpolitiken,
            den långsiktiga planeringen, och väga in samhällsekonomiska analyser,
            miljöhänsyn och allt annat för att forma en politik som tar just
            dessa hänsyn.
          </note>
          <note>
            Sedan kan vi också recensera och diskutera vad den regering som
            med stöd av Miljöpartiet, Vänsterpartiet och Karin Svensson Smith
            har åstadkommit under de här åren när vi inte har fått någon radikal
            förändring utan bilismen och utsläppen har fortsatt att växa.
            Det tar alltså tid, och den ödmjukheten kan vi nog ha på ömse
            håll att det här inte är alldeles enkelt.
          </note>
          <note>
            När det gäller 60-tonslastbilar är det enkelt att förorda lättare
            och kortare lastbilar, men då får vi också många flera lastbilar
            ute på våra vägar och mer utsläpp. Jag utgår från att vi får ha
            kvar de undantag som finns i Sverige, framför allt inom skogsindustrin
            där det är nödvändigt att använda de här lastbilarna för att vi
            inte ska få ännu flera bilar och ännu mer utsläpp runtom i vårt
            land. Sedan vet jag också att det samtidigt ökar belastningen
            på vägen rent fysiskt, men det är ett dilemma som vi inte kan
            komma runt. Jag tror att det är klokt att vi har kvar de regelverk
            som vi har just nu.
          </note>
          <note>
            När det gäller glesbygden är det bra att också Karin Svensson
            Smith känner starkt för den. Som jag sade i mitt anförande behövs
            bilen där, för där finns ingen kollektivtrafik, inga bussar och
            tåg. Då är det nödvändigt att skapa vettiga livsmöjligheter, ekonomiskt
            och på annat sätt, även för landsbygden. Det är därför som det
            är så angeläget att vi får fram energieffektiva fordon och motorer,
            så att bilen även i fortsättningen kan användas på de ställen
            där den behövs.
          </note>
          <note type="speaker">
            Anf. 145 KARIN SVENSSON SMITH (mp) replik:
          </note>
          <note>
            Herr talman! Jag har all respekt för Sven Bergström, men han
            svarar inte på frågan: Är överflyttning av investeringsmedel från
            järnväg till väg en klimatinvestering? Försök att svara ja eller
            nej på den frågan vid nästa tillfälle.
          </note>
          <note>
            Det som Åsa Torstensson gör på transportministermötet är inte
            att försöka vidmakthålla det svenska undantaget, utan det är att
            försöka få EU att ändra regelverket så att man generellt i EU
            har en högre maxgräns och tillåter längre lastbilar, en ökning
            från 18 till 25 meter. Det skulle innebära att lastbilarnas konkurrenskraft
            gentemot järnvägen förstärktes.
          </note>
          <note>
            När vi ökade maxlängd och -vikt i Sverige flyttade gränsen för
            när det är lönsamt att använda tåg till 20 mil. Vi tappar järnvägstransporter
            när lastbilarna blir större. Det är inte så där väldigt bra. Det
            enda område där Miljöpartiet mig veterligen kräver EU-harmonisering
            om borttagande av svenska särregler är när det gäller lastbilar.
          </note>
          <note>
            Du pratar om bilen i glesbygden. Jag vet att den behövs. Men
            säg det till dem som i dag använder Bohusbanan. Ska de skolelever
            som ska till gymnasieskolan och inte har körkort ta bilen? Alla
            de 55 banorna ligger i glesbygd. Banverket behöver mer pengar.
            Jag är alldeles övertygad om att om Ulrica Messing hade fått vara
            kvar som minister och samarbetat med oss, hade vi haft de pengarna
            i budgeten nu. Detta måste du säga något om.
          </note>
          <note>
            Slutligen är ASEK-värdena från 1995. Man räknade CO2 på ett helt
            annat sätt då. Tror Sven Bergström att regeringen kommer att ha
            mer uppdaterade samhällsekonomiska analyser? Det som kommer ut
            är ju inte bättre än det som kommer in.
          </note>
          <note type="speaker">
            Anf. 146 SVEN BERGSTRÖM (c) replik:
          </note>
          <note>
            Herr talman! För att ta det sista först måste man självklart
            ha uppdaterade samhällsekonomiska analyser. Jag uppmärksammade
            bara att när denna avvägning gjordes, då med Björn Rosengren som
            minister, fick man kritik för att man inte tillämpade de samhällsekonomiska
            analyser som vid den tidpunkten gällde. Nu bekänner sig både Karin
            Svensson Smith och Socialdemokraterna till att vi ska tillämpa
            samhällsekonomiska analyser fast man inte själv gjorde det för
            ett antal år sedan. Men det är bra att vi nu är överens om att
            vi ska tillämpa dem, och naturligtvis ska de vara uppdaterade
            så mycket som möjligt.
          </note>
          <note>
            När det gäller de hotade järnvägsbanorna har jag motionerat,
            precis som Karin Svensson Smith säkert också har gjort, om att
            vi måste försöka värna de järnvägsbanor som är hotade nu. Men
            det är lite lustigt att Karin Svensson Smith tror att efter tolv
            år med socialdemokratisk regering skulle Ulrica Messing, om hon
            hade varit minister, ha gripit in och kraftfullt räddat de hotade
            banorna precis nu, i december 2006, när hon har suttit i så många
            år.
          </note>
          <note>
            Jag är övertygad om att Åsa Torstensson som ansvarig minister
            känner starkt för till exempel Bohusbanan, som är en av de hotade
            banorna, och att regeringen kommer att anstränga sig till det
            yttersta för att rädda kvar så många som möjligt av de banor som
            är hotade.
          </note>
          <note>
            När det gäller lastbilarna kan man beskriva det på olika sätt,
            som Karin Svensson Smith och jag har gjort här nu. En negativ
            effekt som Karin Svensson Smith inte berörde, och som hon inte
            har tillfälle att ytterligare kommentera, är just att om det blir
            kortare och lättare lastbilar blir det också flera lastbilar om
            man ska frakta samma godsmängder. Det är ett dilemma, ett slags
            moment 22, som vi har att hantera.
          </note>
          <note>
            Överflyttning av investeringar från järnväg till vägar, säger
            Karin Svensson Smith. Jag kan inte hitta det någonstans i regeringens
            dokument eller i allianspartiernas betänkande i dag.
          </note>
          <note>
            Vad vi säger är att det ska vara en bättre balans, men det blir
            ökade satsningar. Det blir 2 miljarder mer till järnvägen i den
            här budgeten. Vi säger också att vi har ett eftersatt underhåll
            på vägnätet med upp emot 20 miljarder. Det måste tas igen. Då
            behövs det mer pengar till vägarna.
          </note>
          <note>
            Den exakta avvägningen mellan vägar och järnvägar får vi nog
            anledning att återkomma till.
          </note>
          <note type="speaker">
            Anf. 147 PETER PEDERSEN (v) replik:
          </note>
          <note>
            Herr talman! Vänsterpartiet brukar ju anklagas för både det ena
            och det andra i debatterna, senast i den försvarspolitiska debatten.
            Det känns därför skönt att en centerpartist säger att det inte
            finns något parti eller politiska företrädare som har något dåligt
            uppsåt. Det tycker jag att alla åhörare ska ta till sig. Jag delar
            nämligen den uppfattningen. Vi kan ha olika idéer, men det dåliga
            uppsåtet ska vi inte dra in i debatten.
          </note>
          <note>
            Jag skulle vilja ställa en fråga till Sven Bergström. Ni säger
            att ni hade väldigt kort om tid när ni tog över för att lägga
            en egen budget. Så kan det ju sägas vara, men å andra sidan har
            ni haft en väldigt lång oppositionstid på er att förbereda en
            alternativ budget om ni skulle vinna. Det kan ju inte vara en
            total överraskning att ni vann, så det argumentet håller inte
            riktigt.
          </note>
          <note>
            Om man säger det kan man väl vara lite mer återhållsam när man
            försöker beskriva hur mycket man ska satsa och vad man ska göra.
            I budgeten händer det inte speciellt mycket.
          </note>
          <note>
            När det gäller investeringar i järnvägar enligt en nationell
            plan med Banverkets investeringsplan får de snarare mindre pengar
            2007 än vad de skulle ha fått med det gamla förslaget, om jag
            läser rätt. Det kan man se på en rad områden.
          </note>
          <note>
            Ni pratar om mer satsningar på väg. Som tur är kan man inte se
            det i budgeten. Det allvarliga är det som sker på lite längre
            sikt. Där är det allvarligt om ni intar positionen att ni ska
            satsa mer på väg än på spårtrafik.
          </note>
          <note>
            Jag håller med om att det handlar om en balans för att man ska
            få det att fungera på ett bra sätt.
          </note>
          <note>
            Såvitt jag förstår ska väl Sverige numera driva linjen att alla
            lastbilar ska vara långa. Problemet är, precis som Sven säger,
            att man då ökar lastbilens konkurrensförmåga jämfört med järnväg.
            Det är det som är problemet.
          </note>
          <note>
            Delar Sven Bergström Moderaternas uppfattning att vi inte genom
            politiska beslut ska försöka styra ett viss beteende på till exempel
            transportsidan? Om man gör det dyrare att transportera på ett
            visst sätt kanske man kan få en annan typ av transport.
          </note>
          <note type="speaker">
            Anf. 148 SVEN BERGSTRÖM (c) replik:
          </note>
          <note>
            Herr talman! Jag noterar först att Peter Pedersen och jag är
            ense om att inga politiker och partier går med onda uppsåt och
            försöker jävlas med folk, som Fredrik Reinfeldt sade i valdebatten
            bland annat. Jag har i alla fall inte mött någon. Vi har olika
            idéer om vilka metoder som är bäst för att genomföra våra idéer
            och vad det kommer att leda till så småningom.
          </note>
          <note>
            När det gäller budgeten och den nya regeringens tydlighet vill
            jag säga att det inte fanns någon brist på förberedelser i alliansregeringen.
            Vi hade väldigt många väl genomarbetade dokument på sex olika
            områden. Men när det är sexåtta dagars tid att ändra i en befintlig
            budget är det rent fysiskt näst intill omöjligt att få igenom
            allt. Regeringen har ju medgivit i ett antal ärenden som har dykt
            upp senare att vi inte har hunnit med att ändra i budgeten. Det
            finns 24 timmar på ett dygn och det var alltför få dagar för att
            hinna ändra efter ett regeringsskifte.
          </note>
          <note>
            Det visste vi i och för sig om. Därför säger vi att det kommer
            ytterligare förändringar och förslag från regeringen i vårbudgeten
            och i tilläggsbudgeten. Ha tålamod, så kommer alla förslag!
          </note>
          <note>
            När det gäller lastbilarna och lastbilarnas längd kan det förstås
            innebära att det ökar konkurrensförmågan om man skulle tillåta
            60 ton och en ökad längd på lastbilarna i hela Europa. Det kan
            man balansera på olika sätt. Vi har haft utredningar om kilometerskatt
            och det finns andra metoder som också gör att man kan få varje
            transportslag att betala sina egna kostnader. Vi har ju varit
            ense om här i kammaren att varje transportslag ska betala sina
            egna kostnader, inklusive miljökostnader. Man kan arbeta med en
            rad olika metoder för att få genomslag för just detta.
          </note>
          <note type="speaker">
            Anf. 149 PETER PEDERSEN (v) replik:
          </note>
          <note>
            Herr talman! Jag tycker att det ändå är glädjande att man kan
            skönja en viss spricka i den borgerliga alliansen. Jag hörde tydligt
            Centern säga att vi kan använda kilometerskatt på ett sätt som
            gör att vi prissäter transporter så att vi förhoppningsvis får
            ett mer miljövänligt sätt att transportera.
          </note>
          <note>
            Det är bra att den diskrepansen ändå finns i den borgerliga alliansen.
            Ni försöker alltid ge sken av att ni håller ihop väldigt mycket.
            Jag kan alltså se att det finns klara skillnader. Moderaterna
            sade i princip att det är helt fel att vi genom politiska beslut
            ska försöka att via lagstiftning eller skatter påverka människors
            beteende.
          </note>
          <note>
            Då kan man fråga sig vad vi då behövs till om vi bara ska sitta
            och titta på när utvecklingen går framåt och sedan inrätta oss
            efter människors beteende och inse att det inte är så mycket att
            göra åt. På en rad olika områden fattar vi politiska beslut för
            att försöka styra utvecklingen i en viss riktning. Det skulle
            vara ett stort svek mot de barn och barnbarn som Karin Svensson
            Smith talade om, om vi bara skulle sitta och titta på och säga
            att marknaden får lösa problemen. Det finns nog inte någon som
            tror på den uppfattningen. Vi måste faktiskt via prissättning,
            skatter och andra politiska beslut försöka få en utveckling som
            är acceptabel även på transportsidan.
          </note>
          <note>
            Transportsidan måste ta sitt ansvar för att få ned de klimatpåverkande
            utsläppen.
          </note>
          <note type="speaker">
            Anf. 150 SVEN BERGSTRÖM (c) replik:
          </note>
          <note>
            Herr talman! Jag har noterat att också åkeriföretagen är positiva
            till kilometerskatten som princip. Jag utgår ifrån att vi nog
            ska kunna prata ihop oss om det inom alliansen. Det förslag som
            har funnits till och från har ju inneburit att man har beskattat
            avstånd för skogsindustrin i norra Sverige på ett sätt som skulle
            få förödande konsekvenser för skogsindustrin och skogsnäringen.
            Det är inte acceptabelt. Man måste hitta en modell som funkar
            i alla delar av landet.
          </note>
          <note>
            Att man måste arbeta med olika instrument för att alla transportslag
            ska betala sina egna kostnader är verkligen ingen nyhet.
          </note>
          <note>
            Peter pratade om marknaden och att marknaden ska lösa olika problem.
            Då kommer vi osökt in på PPP och OPS som vi har varit inne på
            i debatten tidigare.
          </note>
          <note>
            Jag tillhör dem som inte alls är jätteentusiastiska och tror
            att PPP kommer att lösa alla problem. Det är en teknik som man
            kan använda för att tidigarelägga samhällsekonomiskt motiverade
            projekt. Sedan ska det betalas på något sätt. Det kan möjligen
            ge effektivitetsvinster som man har hävdat att det har gjort i
            Norge och Finland. Då vill vi också pröva det i Sverige. Trefem
            projekt, både väg- och järnvägsprojekt, har vi sagt vore lämpligt
            för att pröva detta. Då får vi egna erfarenheter. Men tro inte
            att det är en skänk från ovan eller att himlens portar öppnar
            sig. Det ska betalas. Vi kan möjligen göra effektivitetsvinster
            och då är det ett bra sätt att tidigarelägga angelägna samhällsekonomiskt
            riktiga satsningar.
          </note>
          <note type="speaker">
            Anf. 151 CHRISTER WINBÄCK (fp):
          </note>
          <note>
            Herr talman! Inom transportpolitiken är den spårbundna trafiken
            en viktig beståndsdel i framtidens trafik. Person- och godstrafik
            via järnväg bör för miljöns skull användas där så är möjligt och
            rimligt i förhållande till ekonomi och andra faktorer.
          </note>
          <note>
            För att detta ska vara attraktivt för såväl resande som gods
            måste kvaliteten hållas hög. Arbetet med att minska funktionsstörningar
            som medför förseningar och inställda tåg måste förbättras. Det
            är också viktigt att tillgängligheten förbättras så att funktionshindrade
            i större utsträckning kan använda tåg för sin transport. Jämställdhet
            och miljö är nyckelord för den fortsatta utvecklingen av spårbunden
            trafik.
          </note>
          <note>
            Banverket som har ett sektorsansvar för järnvägstransportsystemet
            svarar för en viktig del av detta. För att klara sina uppgifter
            kommer följande år överföringar av medel att ske från administration
            till banhållnings- och sektorsuppgifter. Det är ett anslag som
            för övrigt får en ökning i nästa års budget såvitt jag kan se
            när jag räknar. Om man tycker att en ändring från 11 miljarder
            till 13 ½ miljarder är en minskning eller ökning eller om den
            är kraftig eller liten kan vi resonera om.
          </note>
          <note>
            Takten på investeringar i järnvägsnätet är hög, men det gäller
            att ha en god styrning på flera av de beslutade projekten. Det
            har vid många tillfällen skett omfattande fördyringar av projekt
            som har knaprat på utrymmet för andra angelägna projekt.
          </note>
          <note>
            Den aviserade översynen av projektstyrning är nödvändig för att
            man ska få mer pengar till angelägna investeringar.
          </note>
          <note>
            Det är också viktigt för investeringarnas skull att se över om
            PPP kan användas även här. Karin Svensson Smith sade förut att
            om PPP används för lönsamma investeringar skulle det kunna fördras,
            om jag fattade det rätt. I det här fallet kan väl även järnvägsinvesteringarna
            vara föremål för PPP. Det är sådant som regeringen kommer att
            se över framöver.
          </note>
          <note>
            Den avreglering av persontrafiken som skett måste fortsätta.
            Flera aktörer skapar konkurrensmöjlighet och gynnar effektivitet,
            kvalitet och pris. Transportsektorn karakteriseras fortfarande
            av ett alltför stort antal monopol, i synnerhet statliga sådana.
            SJ AB:s ensamrätt till lönsam interregional persontrafik är en
            sådan där vi upphandlar den icke-lönsamma genom Rikstrafiken,
            där för övrigt ytterligare medel tillskjuts nästa år för att få
            till stånd fortsatt trafik på olönsamma linjer. SJ:s ensamrätt
            utan skyldigheter är orimlig som den ser ut i dag och förhindrar
            en önskvärd utveckling av tågtrafiken.
          </note>
          <note>
            Konkurrensutsättning av ett större antal verksamheter skulle
            på såväl kort som lång sikt innebära effektivitetsvinster, sänkta
            kostnader och en bättre service till medborgarna. Den offentliga
            sektorns engagemang inom transportsektorn bör därför ses över
            för att få största möjliga samhällsnytta för använda skattemedel.
          </note>
          <note>
            Man kan särskilt uppmärksamma de fall där sektorsmyndigheterna
            inom transportområdet utför rena myndighetsuppgifter samtidigt
            som de bedriver vinstdrivande verksamhet. Där anser vi att de
            vinstdrivande verksamheterna bör avskiljas och avyttras eftersom
            statliga myndigheter inte är bäst lämpade att bedriva sådan verksamhet
            på ett effektivt sätt. Ofta kan de dessutom, genom sin privilegierade
            position, tränga ut privata initiativ. En ökad konkurrens mellan
            entreprenörer vid nybyggnation och underhåll är bästa sättet att
            pressa priser utan att sänka kraven på säkerhet.
          </note>
          <note>
            Luftfarten vill jag också beröra. Den har stor transportpolitisk
            betydelse för det långväga resandet. Under senare år har den ökade
            konkurrensen inom luftfarten lett till lägre priser på såväl inrikes-
            som utrikesresor. Det innebär att tillgängligheten ökar genom
            att flera kan resa, vilket är positivt för enskilda och näringsliv,
            inte minst för turistnäringen. Lågprisbolagen har här haft stor
            betydelse. Denna trend är värd att bejaka och stimulera. Etablering
            av flera flygbolag i Sverige skulle sätta ytterligare press på
            priserna.
          </note>
          <note>
            I vissa regioner av landet är flyget det enda verkliga alternativet
            när det gäller att resa längre sträckor. Det är därför av stor
            vikt att staten följer utvecklingen på luftfartsmarknaden och
            kan stödja luftfarten där marknaden inte bedömer det kommersiellt
            lönsamt att bedriva luftfart. I detta stöd ingår i dag ett statligt
            flygplatsstöd och upphandling av trafik till ett antal orter i
            landet. På många håll spelar dessa en viktig roll för kontakterna
            mellan storstadsregionerna och övriga delar av Sverige. Även av
            arbetsmarknadsskäl är det nödvändigt med flygförbindelser mellan
            olika regioner och deras omvärld då detta vidmakthåller eller
            ökar näringslivets förutsättningar att skapa en ökad tillväxt.
          </note>
          <note>
            Sverige bör således leva upp till en väl fungerande flygtrafik
            i enlighet med det transportpolitiska målet. Staten måste därför
            ha en långsiktig syn på de regionala flygplatserna och skapa sådana
            förutsättningar att de kan konkurrera på likvärdiga villkor.
          </note>
          <note>
            Miljöaspekter bör alltid finnas med i resonemanget även avseende
            flygtrafik. Den flygskatt som den förra regeringen aviserade gav
            inga som helst incitament till en förbättrad miljö vid flygtrafik.
            Den syftade i stället till att minska flygtrafiken som sådan.
            Därför har den nuvarande regeringen stoppat förslaget. Om miljöstyrande
            avgifter ska användas ska de med fördel kunna ge någonting tillbaka
            till dem som arbetar med förbättrad miljö för flygtrafiken, exempelvis
            genom att premiera bränslesnåla plan, ekolandning och annat som
            förbättrar miljön. Det är också av konkurrensskäl angeläget att
            Sverige vidtar sådana åtgärder samordnat med övriga länder inom
            EU för att inte slå undan benen på näringen i Sverige.
          </note>
          <note>
            Jag vill även säga några ord om IT. Målet för IT-politiken är
            att Sverige ska vara ett hållbart informationssamhälle för alla.
            De tre delmål som preciseras i budgeten bidra till förbättrad
            livskvalitet och förbättra vardagen för människor och företag,
            främja hållbar tillväxt samt ha en god fysisk IT-infrastruktur
            är angelägna.
          </note>
          <note>
            Det finns många insatser på området som är värda att nämnas.
            Jag tar upp några av dem. Ett handlar om det uppdrag som PTS har
            för att ta fram en strategi för att tillhandahålla tjänster till
            funktionshindrade inom myndighetens ansvarsområde för att uppnå
            de handikappolitiska målen, vilket jag tycker är lovvärt. Ett
            exempel på det är utvecklingen av talboken med strömmande läsning
            med hjälp av IT samt utvecklingen av ett digitalt distributionssystem
            för läshandikappade. I Europa pågår ett arbete för att se över
            frekvenskanaler för hörselhjälpmedel som är harmoniserade, vilket
            ger fördelar för såväl användare som tillverkare av hjälpmedel.
          </note>
          <note>
            Inom den statliga förvaltningen kan mycket effektiviseras. IT
            kan vara ett gott hjälpmedel för att förbättra och ge service
            till medborgare och företag om hur vi framdeles ska kunna använda
            tjänster. En gemensam nationell strategi för IT i vård och omsorg
            är något som jag, som arbetat inom branschen i många år, bejakar.
            Här är det viktigt att sätta upp rimliga och vettiga mål för landsting
            och sjukhus att arbeta efter. IT ska naturligtvis också användas
            för att främja hållbar tillväxt.
          </note>
          <note>
            Det är även viktigt att handel och sådana tjänster kan få ett
            utrymme och kunna finnas och fungera på ett bra sätt. Därför är
            IT och signaturer viktiga att ta fram och få en god standard kring.
          </note>
          <note>
            Sist men inte minst måste vi se till att förbättra standarden
            för informationsöverföring inom vård och omsorg och på andra ställen.
          </note>
          <note>
            Även jag vill avsluta med att tacka kansliet för dess tjänster,
            stöd och hjälp till oss ledamöter och önska er alla en god jul
            och ett gott nytt år. Det är, som talmannen sade tidigare, lite
            prematurt, men detta är den sista debatt jag deltar i.
          </note>
          <note>
            Med detta yrkar jag bifall till utskottets förslag i betänkandet
            och avslag på samtliga reservationer. Det känns skönt att säga
            det!
          </note>
          <note type="speaker">
            Anf. 152 KARIN SVENSSON SMITH (mp) replik:
          </note>
          <note>
            Herr talman! Christer Winbäck sade att miljön ska spela stor
            roll vid regeringens bedömningar när det gäller transporter. Det
            är ju bra, men det kanske är svårt att säga något annat, som att
            miljön inte ska spela någon roll.
          </note>
          <note>
            Sedan fortsätter du, Christer Winbäck, med att berömma dig av
            att ni tagit bort flygskatten eftersom den inte hade tillräcklig
            miljöstyrande effekt. Det kan jag hålla med om. Jag hade föredragit
            en skatt på flygbränslet, men nu är vi medlemmar i EU, och jag
            antar att Folkpartiet inte driver något utträdeskrav och inte
            heller att Sverige ska utöva civil olydnad inom EU. Det förhindrar
            oss att ensidigt införa en bränsleskatt. Det var därför det blev
            en flygstolsskatt.
          </note>
          <note>
            Därför undrar jag hur ni i majoriteten tänkt er minska flygsektorns
            klimatpåverkan. Flyget ökar explosionsartat både vad gäller gods-
            och persontransporter. Det finns inget transportslag som är mer
            klimatförstörande per persontrafikenhet, eller hur du än räknar
            flyget. Hur har ni tänkt göra i stället?
          </note>
          <note>
            Visst ska vi ha gemensamma EU-regler när de väl är på plats,
            men de partier som ingår i alliansen verkar ju mot detta inom
            EU-systemet just genom mindre miljöskatter. Hur ska vi göra fram
            till dess? Har vi inget eget ansvar för det flyg som finns i Sverige?
          </note>
          <note type="speaker">
            Anf. 153 CHRISTER WINBÄCK (fp) replik:
          </note>
          <note>
            Herr talman! Det är bra att Karin Svensson Smith erkänner att
            den flygskatt som den förra regeringen lade fram förslag om inte
            skulle få den effekt ur miljösynpunkt som man kanske hoppades.
          </note>
          <note>
            Det är rimligt att vi inte springer före EU i allt vi gör, för
            då skapar vi ojämlika konkurrensvillkor mellan företag i Sverige
            och i resten av EU. Det tycker vi inte är särskilt rimligt.
          </note>
          <note>
            Det finns i dag ett miljöarbete i många flygbolag inte minst
            för att minska kostnaderna för bland annat flygbränsle, som ju
            är en dyr utgiftspost i det hela. Därmed kan man också minska
            miljöpåverkan. Man har experimenterat med ekolandning och dylikt,
            vilket totalt sett ger minskade utsläpp. Det är viktigt att Sverige
            är med och driver en utveckling inom den europeiska unionen så
            att alla får lika miljöregler, skatter och annat och därmed också
            hjälper miljön. Däremot tycker jag inte att Sverige ska springa
            före.
          </note>
          <note>
            Vi ska påverka genom diskussion och debatt, inte genom att införa
            osolidariska konkurrensregler i Sverige.
          </note>
          <note type="speaker">
            Anf. 154 KARIN SVENSSON SMITH (mp) replik:
          </note>
          <note>
            Herr talman! I Storbritannien är man från höger till vänster
            överens om att man ska ta ansvar. Man tycker inte att det är att
            springa före, utan man tycker att man påverkar mer kraftfullt
            om man vidtar åtgärder hemmavid. Där planerar man just nu att
            fördubbla flygskatten. Det är Labour och Tories överens om. Man
            menar att effekterna på klimatet är så förfärliga att vi måste
            ta ansvar för detta. Sika och andra har visat att man något bromsar
            ökningen av flyget genom den flygstolsskatt som vi var överens
            om och hade fattat beslut om innan ni rev upp det.
          </note>
          <note>
            Jag har ytterligare en fråga till Christer Winbäck. Den handlar
            om SJ:s monopol. I Miljöpartiet är vi överens om att SJ ska behålla
            ansvaret för de sträckor där man kör i dag. Ett lönsamt och väl
            fungerande tågtrafikföretag är en förutsättning för att man ska
            planera för framtiden och investera i ny rullande materiel. Vi
            kan se att alla de som har ansvar för kollektivtrafiken, den upphandlade
            trafiken, här i Stockholm, inte investerar i framtiden. Har man
            inte ansvar för trafiken har man inga medel över att investera.
            Man planerar för den avtalsperiod man har. Hur går det ihop man
            talar om miljöaspekter på trafiken samtidigt som man slår undan
            benen för ett fungerande tågtrafikföretag?
          </note>
          <note type="speaker">
            Anf. 155 CHRISTER WINBÄCK (fp) replik:
          </note>
          <note>
            Herr talman! Som jag ser det är SJ:s monopol snarast ett hinder
            för att man ska kunna utveckla järnvägstrafiken på ett optimalt
            sätt och därmed också ett hinder för en bättre miljö.
          </note>
          <note>
            Karin Svensson Smith kallar SJ för lönsamt. Just nu är det lönsamt,
            men det är inte länge sedan vi gav 1,81,9 miljarder i tillskott
            för att bolaget skulle klara sig över en kris. Om flera företag
            hade möjlighet att konkurrera också på lönsamma linjer skulle
            vi få en betydligt aktivare och kanske bättre tågtrafik i Sverige
            än vi har i dag. Ansvaret för tågtrafikföretagen är inte trafiken
            utan företaget som sådant.
          </note>
          <note type="speaker">
            Anf. 156 PETER PEDERSEN (v) replik:
          </note>
          <note>
            Herr talman! Det senaste replikskiftet visar att detta är djupt
            ideologiskt. I princip hävdar borgerligheten att alla samhälleligt
            ägda företag som går med vinst ska säljas. De menar att det är
            bättre att någon privat ägare tar hand om vinsten än att vi skattebetalare
            gemensamt gör det. Jag förstår inte den ståndpunkten riktigt.
          </note>
          <note>
            Däremot vill man att de företag som inte går med vinst ska behållas.
            Detta bevisar då tesen att allt som ägs och drivs offentligt inte
            är lönsamt.
          </note>
          <note>
            Jag har svårt att moralisera över att vissa offentliga företag
            fungerar, går med vinst och gör bra saker. Det viktiga är att
            man lever upp till de mål som ägarna i det här fallet vi skattebetalare
            har satt upp.
          </note>
          <note>
            Om vi får en sådan utveckling på järnvägssidan som Folkpartiet
            tycks vilja ha finns det en risk att det blir en utveckling som
            på andra avreglerade marknader, där det till slut i stället blir
            ett oligopol som styr och ställer. Det har inte alls gynnat det
            stora flertalet att vi har fått denna stora mängd av olika företag.
          </note>
          <note>
            Dessutom finns en begränsning när det gäller järnvägstrafiken.
            Vi har de spår vi har. Det är svårt att konkurrera på lika villkor
            om man ska ta sig fram på samma sträcka och konkurrera om ett
            spår. Det finns vissa naturliga monopol. Jag har svårt att inte
            se järnvägstrafiken som ett sådant.
          </note>
          <note>
            Jag uppfattade att Christer Winbäck hade hand om flygtrafiken.
            När Moderna transporter kom var det en diskussion om och det blev
            också en utredning som skulle titta på detta stödet till flygplatser.
            Man skulle försöka prioritera flygplatser i de landsdelar där
            man inte lätt kunde utnyttja järnvägar och andra kollektiva trafikmedel.
            Dem skulle man satsa på i första hand, inom ramen för knappt 100
            miljoner. Då kom det mycket kritik från borgerligt håll.
          </note>
          <note>
            Nu ser jag ingenting om detta i budgeten, utom att ni säger att
            ni ska ge ett tilläggsdirektiv till den pågående flygplatsutredningen.
            Där vill ni få fram att alla regionala flygplatser ska få likvärdiga
            villkor. Om man ger alla likvärdiga villkor för till exempel persontransporter,
            gynnar det då dem som i dag är längst från Stockholm, Göteborg
            och Malmö, eller missgynnas de av en sådan inriktning på politiken?
          </note>
          <note type="speaker">
            Anf. 157 CHRISTER WINBÄCK (fp) replik:
          </note>
          <note>
            Herr talman! Det är riktigt att det finns en ideologisk skillnad
            mellan Peter Pedersen och mig i dessa frågor.
          </note>
          <note>
            Peter Pedersen sade något om att allt som är offentligt inte
            är lönsamt. Det är inte så vi säger, tvärtom. Det finns offentliga
            saker som kan vara lönsamma. Men frågan är då om de ska drivas
            offentligt eller inte. Där finns det en åsiktsskillnad mellan
            oss.
          </note>
          <note>
            Flertalet av de företag som i dag drivs i offentlig regi och
            som det inte finns någon annan samhällsnytta med skulle lika gärna
            kunna drivas i privat regi. Det kan finnas undantag, exempelvis
            Systembolaget, som man av hälsoskäl kan tycka inte borde säljas
            ut.
          </note>
          <note>
            Att man ibland får oligopol beror nog snarare på att konkurrensen
            inte är tillräckligt bra och att det inte finns tillräckligt bra
            spelregler för att många företag ska kunna komma in och leva på
            ett bra och fruktbart sätt. Jag tror att det är viktigt att hela
            tiden se över marknaden och skapa förutsättningar för att företagen
            ska kunna leva.
          </note>
          <note>
            Jag tror inte att järnvägstrafiken skulle missgynnas om vi skapar
            flera järnvägsaktörer som bedriver trafik i Sverige. Det är riktigt
            att spåren sätter begränsningar, men det är inget som säger att
            SJ med automatik alltid ska ha de bästa slot -tiderna. Detta är
            något man kan resonera om.
          </note>
          <note>
            Jag är inte riktigt säker på vad det var för fråga som ställdes
            om regionala flygplatser. Jag skulle gärna vilja att Peter Pedersen
            upprepade den.
          </note>
          <note type="speaker">
            Anf. 158 PETER PEDERSEN (v) replik:
          </note>
          <note>
            Fru talman! Man har ungefär 100 miljoner jag tror att det nämndes
            87 miljoner i budgeten att fördela på regionala flygplatser, och
            man säger att man ska jämställa dem så att de har likvärdiga förutsättningar.
            Jag hävdar att detta kommer att missgynna vissa flygplatser som
            ligger långt från de stora centralorterna. Min fråga är: Ni säger
            att ni ska se över villkoren och att det ska komma nya direktiv
            ska det då också tillföras nya pengar? Ni kan ju inte använda
            samma pengar hur många gånger som helst.
          </note>
          <note>
            Fru talman! Jag tycker att Christer Winbäck klargjorde väldigt
            tydligt det som jag sade i mitt förra inlägg. Ni har som ideologisk
            grundövertygelse att om det ska finnas offentliga företag så ska
            de inte gå med vinst. Om de gör det ska de per definition privatiseras
            så att någon annan kan tjäna pengarna. Det är i princip detta
            ni säger.
          </note>
          <note>
            På järnvägssidan säger ni nu att ni ska låta andra komma in och
            konkurrera på de lönsamma delarna, så kan man någon gång i framtiden
            låta samhälleliga aktörer ta hand om olönsamma sträckor via Rikstrafiken,
            om ingen annan vill köra dem: Låt privata aktörer ta över till
            exempel sträckan GöteborgStockholm, sedan får samhället stå för
            resten. Här finns också en ideologisk skillnad mellan de två blocken
            i svensk politik. Jag tycker att det är bra att denna skillnad
            kommer fram tydligt, så att vi kanske kan få en annan ordning
            när det gäller transportpolitiken inför nästa val.
          </note>
          <note>
            Och hur menar Christer Winbäck, som är en duktig IT-politiker,
            att vi med marknadens hjälp ska ordna så att de 4,6 % ungefär
            så många tror jag att de är i Sverige som inte kan vänta sig att
            få tillgång till bredband ska kunna få det? Eller är det igen
            vi skattebetalare som via något kommunalt, landstingsägt eller
            statligt bolag ska gå in och se till att även dessa på den yttersta
            marginalen ska få tillgång till viktig teknik? Ska marknaden lösa
            detta, och i så fall på vilket sätt? Det skulle vi i Vänstern
            vilja veta.
          </note>
          <note type="speaker">
            Anf. 159 CHRISTER WINBÄCK (fp) replik:
          </note>
          <note>
            Fru talman! Det är bra att de ideologiska skillnaderna kommer
            fram tydligt här i kammaren. Det är väl den yttersta anledningen
            till att vi står här just nu och debatterar.
          </note>
          <note>
            Nej, man kan inte använda samma pengar två gånger. Grundresonemanget
            är naturligtvis att det på de regionala flygplatserna ska finnas
            en konkurrenskraft och en möjlighet att bedriva en vettig flygtrafik.
          </note>
          <note>
            På de ställen där man inte klarar detta i glesbygd och på andra
            platser är det Rikstrafikens uppgift att göra upphandlingar där
            man skjuter till skattemedel. Det har vi gjort inom andra trafikslag,
            och det är inget fel att göra det också inom flygtrafiken. Det
            handlar om ett fåtal orter där man behöver göra sådana förstärkningar.
            Det är väl statens uppgift att värna medborgarna. Däremot är det
            inte statens uppgift att driva en massa företag annat än om de
            behövs för samhällsuppdraget och detta inte kan skötas på annat
            sätt. Där har vi en skillnad i ideologi. Det vet vi om.
          </note>
          <note>
            Låt mig så hoppa över till IT-frågorna. Om man hade använt en
            del av de pengar som man plöjde ned i bredband mellan orter där
            det hade varit kommersiellt lönsamt att lägga ned fibrer och annat
            till att i stället göra dessa glesbygdssatsningar så hade det
            funnits mycket pengar över i dag.
          </note>
          <note>
            Tekniken förändras på IT-sidan. Med stormsteg sker nya landvinningar.
            Hur tekniken om några år kommer att se ut för att garantera bredband
            även till dem som inte har det i dag är svårt att svara på. Jag
            tror inte att man ska plöja ned en massa pengar i teknik som kommer
            att bli föråldrad inom en kort framtid. Det finns möjligheter
            med satellit och annat att nå glesbygd. Det är väl sådant som
            utvecklas just nu.
          </note>
          <note type="speaker">
            Anf. 160 ANDERS KARLSSON (s) replik:
          </note>
          <note>
            Fru talman! Jag vill ställa några frågor till Christer Winbäck.
            Du säger att det är en väl fungerande flygtrafik enligt de transportpolitiska
            målen. Det är vi helt överens om. Det är väldigt viktigt. Samtidigt
            har Peter Pedersen också ställt frågan: Vad ska de pengarna användas
            till? Vi fick inte något riktigt besked. Är det så att man ska
            smeta ut det över alla, eller är det speciellt destinerat till
            de flygplatser som behöver det? Det är den första frågan.
          </note>
          <note>
            Den andra frågan gäller de 4 miljarderna. Den ställer jag till
            alla i de politiska partierna. Tycker ni i Folkpartiet att Jan-Evert
            Rådhström kan få sina 4 miljarder, så att det inte bara är Moderaterna
            som tycker att man ska satsa 4 miljarder på trafiken och vägarna
            utan även ni andra i regeringen?
          </note>
          <note>
            Det har tidigare varit så tydligt under debatter och diskussioner
            långt innan valet. Det var en enig allians som gick till val.
            Då glömde man väl de 4 miljarderna vid det tillfället, men det
            var inte så mycket pengar. De är de två frågorna jag vill ställa
            först.
          </note>
          <note type="speaker">
            Anf. 161 CHRISTER WINBÄCK (fp) replik:
          </note>
          <note>
            Fru talman! Vad gäller flygplatserna handlar det inte om att
            smeta ut en massa pengar. Det handlar om att skapa villkor som
            gör flygplatserna konkurrensmässiga på likartade villkor. Det
            har ingenting att göra med att vi på en del ställen måste använda
            Rikstrafiken till att upphandla flygtrafik i olika delar av Sverige.
            Jag ser inte någon motsats i detta, tvärtom.
          </note>
          <note>
            Jag går sedan till de 4 miljarderna som efterlyses och som det
            står om i regeringens budget. Regeringen som helhet och de fyra
            partier som finns i den står bakom det budgetförslag som i dag
            föreligger. Vi jobbar i dag i en allians som är enig i väldigt
            mycket. Vi har inte sagt att vi är eniga till hundra procent i
            allting, och vi kommer sannolikt inte heller att vara det. Det
            är ingenting som minskar vår regeringsduglighet på något sätt,
            utan det är sådant vi löser inom ramen för alliansen.
          </note>
          <note type="speaker">
            Anf. 162 ANDERS KARLSSON (s) replik:
          </note>
          <note>
            Fru talman! Svaret är alltså att i vårpropositionen finns de
            4 miljarderna med om Moderaterna och Folkpartiet får vara med
            och bestämma. Vi får se om de andra också vill vara med på det.
            Centerpartiet var mer tveksamt.
          </note>
          <note>
            Jag vill också ställa en fråga om OPS, PPP eller vad ni nu kallar
            det för. Det nämnde du i ditt anförande. Jag har inte berört det
            tidigare. Det är som det har sagts tidigare. Antingen bestämmer
            vi oss för att betala våra investeringar nu eller så flyttar vi
            dem till framtiden. Min kollega Christina sade att det är BBK,
            barnen får betala kalaset.
          </note>
          <note>
            Det är lite vad det kan bli. Men man kan också göra på ett annat
            vis. Det vill jag ställa en fråga om. Man kan också avgiftsfinansiera
            det så att det privata näringslivet finansierar vägen. Sedan får
            man betala för varje kilometer man kör, och så man ha någonting
            elektroniskt eller hur det nu ska avläsas. Man stannar vid bommen,
            och så betalar man 100 kr eller 200 kr för att man har kört dessa
            fyra kilometer eller vad det nu är.
          </note>
          <note>
            Oberoende av om man använder PPP, OPS eller vad ni nu kallar
            det, ska det finansieras i budgeten. Det man gör är att flytta
            kostnaderna framåt i tiden. Det är ungefär som när jag lånar på
            mitt hus. När jag bygger det kostar det i dag 2 ½ miljon att bygga
            en enkel villa. Då lånar jag också 2 ½ miljon. Sedan amorterar
            jag av en viss del framöver, och så får jag betala ränta på det.
          </note>
          <note>
            Jag måste då lägga in den i min personliga budget. Likadant måste
            staten göra. Var ska man lägga in det? Ska det avgiftsfinansieras,
            eller ska man skära ytterligare i välfärden för att kunna finansiera
            OPS-lösningarna?
          </note>
          <note type="speaker">
            Anf. 163 CHRISTER WINBÄCK (fp) replik:
          </note>
          <note>
            Fru talman! Det handlar om att få tillväxt och välfärd. Jag håller
            med om att det är väldigt viktigt.
          </note>
          <note>
            Vi kan ta exemplet med huset som vi köper privat. Om vi skulle
            spara till ett hus innan vi kan flytta in i det skulle nog de
            flesta av oss inte kunna flytta in förrän vi är redo att flytta
            till något annat betydligt mindre boende där andra tar hand om
            oss.
          </note>
          <note>
            Jag tror att det är viktigt att vi där vi tror att det finns
            samhällsekonomiskt lönsamma investeringar gör dem i god tid. Det
            är viktigt att bygga ut där vi tror att vi kommer att få en tillväxt
            i landet. Vägar är till för att få tillväxt.
          </note>
          <note>
            Jan-Evert Rådhström nämnde i sitt anförande vägar som inte går
            att köra på. I hans hemlän har man vägar som i många månader under
            tjällossningen är avstängda och därmed inte kan serva med förnödenheter
            till fabriker och industrier, tillbaka ur skogen och så vidare.
          </note>
          <note>
            Vi får alltså en tillväxt som inte fungerar. Vi måste se till
            att få vägar som fungerar där vi tror att det är samhällsekonomiskt
            lönsamt. På så sätt får vi en ökad tillväxt. Vi får mer pengar
            att använda till välfärd och annat.
          </note>
          <note>
            På så sätt tjänar våra barn och barnbarn som får betala en del
            av detta. De tjänar på att vi har en högre tillväxt i Sverige
            och mer pengar att använda till välfärd. Det är min tro.
          </note>
          <note type="speaker">
            Anf. 164 ANNELIE ENOCHSON (kd):
          </note>
          <note>
            Fru talman! Sjöfarten är ett mycket viktigt trafikslag i Sverige
            och en näring som visar på en stark tillväxt. Över 90 % av all
            export och import räknat i transporterad vikt går på lastfartyg
            eller färjor i något skede av transportkedjan. Sedan det nya sjöfartsstödet
            infördes den 1 oktober 2001 kan den svenska handelsflottan konkurrera
            på lika villkor gentemot andra EU-länders handelsflottor när det
            gäller löner. Det har inneburit en positiv utveckling för handelsflottan.
          </note>
          <note>
            För närvarande levereras ett fartyg i veckan från varv till svenska
            redare, och detta medför flera arbetstillfällen. Under november
            och december kommer nio nya fartyg att levereras till rederierna
            i Sverige. Genom att ha konkurrensneutralitet när det gäller beskattning
            av inkomst har många arbetstillfällen stannat kvar i Sverige inom
            sjöfarten och även utvecklats. Det svenska sjöfartsklustret har
            ökat sedan år 1997 med ca 50 000 människor och är nu ca 220 000
            människor.
          </note>
          <note>
            Tonnagebeskattning av fartyg är ett system som vi i alliansen
            ställer oss positiva till. Det är bara Sverige som ännu inte infört
            ett sådant system inom den europeiska unionen. Tonnageskatteutredningen
            lämnade sitt förslag i februari 2006, och förslaget har också
            varit ute på remiss. Som vi har hört många av mina företrädare
            i debatten säga hade alliansregeringen en dryg vecka, eller tio
            dagar, på sig att presentera en budget som innehöll de löften
            som alliansen gick till val på. Budgeten innehåller ca 30 skatteförslag,
            vilket visar en imponerande handlingskraft med den korta tid man
            hade.
          </note>
          <note>
            Många andra skatteförslag, som exempelvis tonnageskatten, fanns
            inte med i Bankerydsöverenskommelsen eller i alliansens valmanifest
            men är inte mindre viktiga för det. Vi är många som väntar otåligt
            på beredningen i Regeringskansliet och hoppas på en snabb handläggning.
          </note>
          <note>
            Fru talman! Det är bra att regeringen avser att se över de transportpolitiska
            målen och att detta ska ske genom en dialog med de transportpolitiska
            aktörerna och förankras väl i hela landet. Utgångspunkten för
            denna genomgång kommer att vara förbättrade förutsättningar för
            tillväxt och företagande samtidigt som trafikslagens negativa
            miljöpåverkan ska minimeras.
          </note>
          <note>
            I regeringsförklaringen finns angett att man vill stärka skyddet
            av Östersjön och andra närliggande havsområden genom både nationella
            initiativ och ett ökat samarbete med övriga Östersjöländer. Regeringen
            planerar att utarbeta en nationell havsmiljöstrategi för Östersjön
            och Västerhavet. Klassningen av Östersjön som ett särskilt känsligt
            havsområde och Östersjöstrategin, vars syfte är att eliminera
            utsläpp av fartygsavfall, är några exempel på verkningsfulla instrument
            som bör användas i detta arbete. Målet är att utsläppen av olja
            och kemikalier från fartyg ska minimeras och vara försumbara till
            år 2010.
          </note>
          <note>
            Det är därför positivt att regeringen tillsammans med övriga
            länder runt Östersjön deltar i EU:s projekt om sjömotorvägar,
            som är en del av det transeuropeiska transportnätet och syftar
            till att förbättra och effektivisera godstransporterna. Ett första
            projekt med en budget på 3,5 miljoner euro har inletts. Projektet
            kommer bland annat att beskriva godsflödena i Östersjön och hur
            isbrytningssamarbetet runt Östersjön kan förbättras.
          </note>
          <note>
            Inom EU behandlas det tredje sjösäkerhetspaketet. En av de frågor
            som alliansregeringen vill lyfta fram i detta paket är de skärpta
            kontrollerna av utländska fartyg. I dag är vår transportminister
            i Bryssel. Där kommer bland annat förändringar av hamnstatskontrolldirektivet
            upp på agendan. Vi fick en dragning om detta i torsdags i utskottet.
          </note>
          <note>
            Fru talman! En säker sjöfart är viktigt för näringen, för de
            anställda och för miljön. Den 1 november i år förliste tankbåten
            Finnbirch i hårt väder utanför Öland. 13 besättningsmän kunde
            tas upp ur havet av räddningspersonal i helikoptrar. Två besättningsmäns
            liv kunde dock inte räddas. En avled på sjukhuset ganska omgående,
            och den andres kropp hittades först den 22 november. Det var extremt
            dåligt väder vid förlisningen, och räddningspersonalen gjorde
            ett heroiskt arbete med att rädda så många som det bara gick,
            och detta med fara för sina egna liv.
          </note>
          <note>
            Nu ligger Finnbirch på 83 meters djup med en last av 250 ton
            tjockolja och tio ton smörjolja ombord. Rederiet redovisade den
            8 december en plan till Sjöfartsverket över hur oljan kommer att
            tas om hand. Den 19 december kommer Sjöfartsinspektionen tillsammans
            med rederiet att gå igenom planen för att ta upp oljan på ett
            så säkert sätt som möjligt.
          </note>
          <note>
            Det är också viktigt att inte vinstmarginalerna blir så små att
            fartyg trotsar både väder och vind och riskerar liv för att klara
            sina uppdrag. Östersjön är ett innanhav. Varje dag passerar 2
            500 fraktfartyg genom Östersjön, och trafiken ökar. Olyckan med
            Finnbirch är en väckarklocka om vikten av ökad säkerhet i detta
            innanhav.
          </note>
          <note>
            Men sjösäkerheten och sjöräddningen är också viktig på alla hav,
            vilket vi i Göteborg fick uppleva den gångna helgen då fiskebåten
            Marina från Hönö i hårt väder gick på grund på Klåveskär sydväst
            om Vinga och sjönk till botten. Alla fyra fiskarna räddades dock
            av en lotsbåt, och även helikopter kom till platsen.
          </note>
          <note>
            Kustbevakningen är en viktig resurs i detta sjösäkerhetsarbete
            med sin ständiga beredskap. Under 2005 svarade myndigheten för
            264 räddningsinsatser, vilket motsvarar ca 27 % av det totala
            antalet som genomfördes i svenska vatten.
          </note>
          <note>
            En annan viktig resurs är frivilligorganisationen Sjöräddningssällskapet
            som med sina 30 000 medlemmar och många frivilliga arbetare gör
            viktiga insatser för att rädda folk i nöd på haven. Jag tycker
            det är på sin plats att i en debatt om sjösäkerhet i riksdagens
            kammare få nämna denna organisation som nu har drygt 60 sjöräddningsstationer
            med över 130 båtar och ca 1 500 frivilliga besättningsmän.
          </note>
          <note>
            Fru talman! En statlig förhandlingsman har till uppgift att lämna
            förslag till åtgärder för hur hamnarnas samlade infrastruktur
            och resurser bäst ska kunna utnyttjas effektivt. Han ska även
            identifiera hamnar av strategisk betydelse och föreslå vilka hamnar
            som ska ges prioritet i förhållande till andra hamnar när det
            gäller den statliga finansieringen av infrastrukturen. I hans
            uppgifter ingår även att utvärdera nuvarande principer när det
            gäller kostnadsfördelningen för de allmänna farlederna. Utredningen
            ska vara klar den 1 oktober 2007. Farledsavgifterna är den största
            inkomstkällan för Sjöfartsverkets verksamhet och uppgick till
            930 miljoner 2005.
          </note>
          <note>
            Låt mig nu gå över till reservationerna. I Vänsterpartiets reservation
            nr 2 anges att investeringsanslagen till farlederna har minskat
            med 41 miljoner. De vill förstärka anslaget med motsvarande belopp.
            Sjöfartsverket har i sin investeringsplan redovisat samma belopp
            som regeringen angivit i budgeten, det vill säga 114 miljoner
            för 2007. Utskottsmajoriteten har inte funnit någon anledning
            att ifrågasätta Sjöfartsverkets investeringsplan och avvisar därför
            motionen.
          </note>
          <note>
            När det gäller reservation nr 1 från Vänsterpartiet och Miljöpartiet
            och deras kritik av Sjöfartsverket när det gäller att jämställdhetsmålen
            ska ha lika stor prioritet som övriga transportpolitiska delmål,
            vill jag hänvisa till vad som sagts om att regeringen avser att
            se över alla transportpolitiska mål och då ha som fokus förbättrade
            förutsättningar för tillväxt och företagande samt att trafikens
            negativa miljöpåverkan minimeras. I detta arbete kommer alla viktiga
            aktörer på transportpolitikens område att medverka. De kommer
            att få ge sin syn på vilka prioriteringar som de anser vara viktigast
            på det transportpolitiska området. Det kan hända att dessa prioriteringar
            kommer att avvika från de mål som den förra regeringen och dess
            samarbetspartier ansett vara viktigast för transportsektorn i
            Sverige.
          </note>
          <note>
            Avslutningsvis vill jag nämna något om de översvämningshot som
            finns framför allt när det gäller Mälaren, Hjälmaren och Vänern.
            Klimat- och sårbarhetsutredningen har i sitt nyligen publicerade
            delbetänkande, som kom den 1 november, angett de risker och åtgärder
            som bör sättas in för att undvika dessa hot. Majoriteten i utskottet
            vill avvakta den pågående remissbehandlingen innan man anger vilka
            konsekvenser detta kan få för den framtida investeringsplanen.
            Det gäller Södertälje kanal, Trollhätte kanal samt utflödet i
            Göta älv och runt hela Stockholm. Efter denna regniga höst, framför
            allt i Västsverige, med översvämmade hus, tunnlar, vattendrag
            och åar inser man att det brådskar med åtgärder, vilket vi i utskottet
            är väl medvetna om.
          </note>
          <note>
            Med detta yrkar även jag bifall till förslaget i betänkandet
            och avslag på samtliga reservationer.
          </note>
          <note>
            Även jag vill tacka kansliet för denna höst och för ett gott
            tjänstemannaskap.
          </note>
          <note type="speaker">
            Anf. 165 PETER PEDERSEN (v) replik:
          </note>
          <note>
            Fru talman! Eftersom jag har tänkt att det här ska vara min sista
            replikväxling i den här betänkandeomgången vill jag också tacka
            utskottskansliet för ett fantastiskt bra arbete. Man har lyckats
            fånga alla partiers förslag. Ibland undrar man om ni gör det bättre
            än vi själva.
          </note>
          <note>
            Jag ska hålla mig till sjöfarten. Det stämmer som sagts här att
            regeringen har lagt sig på samma nivå som Sjöfartsverket. Vi tycker
            att det är att gå baklänges in i framtiden. Vi tycker att det
            är bättre att behålla dessa 41 miljoner kronor även i framtiden
            i stället för att dra ned. Vi tycker att det är att skicka fel
            signaler. Vi tycker fortfarande att regeringen och Sjöfartsverket
            har en ganska bristfällig argumentation för varför man ska göra
            på det här sättet.
          </note>
          <note>
            Jag blir inte riktigt klok på Annelie Enochsons kommentar till
            vår reservation om jämställdheten. Hon säger att man ska se över
            de transportpolitiska målen. Jag hoppas att det inte innebär att
            ni ska ta bort det sjätte målet om jämställdhet. Jag tycker att
            när vi har det här beslutet fastställt av Sveriges riksdag borde
            vi kunna vara överens om att samtliga aktörer, och inte minst
            Sjöfartsverket, rimligtvis borde följa upp detta och kunna leverera
            och redovisa sina målsättningar. Det är inte för mycket begärt,
            och det är ungefär det vi säger i den första reservationen.
          </note>
          <note>
            Ni tycker att det är bråttom att komma fram med åtgärder. Då
            är det anmärkningsvärt att ni inte kan avsätta pengar för detta.
            Det är ju inga hisnande summor. Vänstern avsätter 70 miljoner
            kronor för att börja vidta åtgärder vid Södertälje sluss. Det
            gör vi av trafikpolitiska skäl och av miljöskäl. Ni säger att
            ni ska vänta samtidigt som ni tycker att det är brådskande.
          </note>
          <note>
            På ett annat ställe säger ni att ni har sammanträffat med Sjöfartsverket
            och fått information om ökade vattennivåer i Mälaren och så vidare.
            Utifrån den informationen tror jag att ni borde ha så pass mycket
            på fötterna att ni skulle kunna vidta några påbörjande åtgärder.
            Vi pratar inte om miljarder, utan vi pratar om ganska små investeringar
            som kan ha väldigt stor betydelse ur trafiksäkerhetssynpunkt och
            även ur miljösynpunkt, inte minst för dem som bor här i Stockholm.
            Varför denna fördröjning av en ganska, som vi tycker, självklar
            åtgärd för att lösa ett problem eller möjligen dellösa ett problem?
          </note>
          <note type="speaker">
            Anf. 166 ANNELIE ENOCHSON (kd) replik:
          </note>
          <note>
            Fru talman! Som svar på den första frågan om de 41 miljonerna
            vill jag säga att vi har kommit till samma bedömning som Sjöfartsverket.
            Där har vi alltså inte samma åsikt som ni. Det är bara att konstatera
            att vi ställer oss bakom Sjöfartsverket och tror att de har gjort
            en bra analys i sin investeringsplan.
          </note>
          <note>
            När det gäller det transportpolitiska målet nr 6 om jämställdhet
            har vi sagt i vår budget att vi vill titta över alla målen. Vi
            vill ha en genomgång. Nu är det en ny regering och en ny tid.
            Det innebär att vi gärna vill höra vad de olika transportaktörerna
            säger på området.
          </note>
          <note>
            Det är möjligt att vi kommer fram till att vi ska behålla en
            del av dem, och det är möjligt att vi kommer att revidera, men
            vi har också sagt att fokus ska ligga på tillväxt och företagande.
            Det har vi varit väldigt klara med, och det stämmer helt med den
            linje vi har i alliansen när det gäller att arbete ska vara i
            fokus. Har man arbetslinjen som första prioritet så innebär det
            att tillväxt och företagande kommer i fokus.
          </note>
          <note>
            Samtidigt har vi sagt att man måste titta på att trafikens negativa
            miljöpåverkan ska minimeras. Det har vi sagt när vi har gått ut
            och pratat och kommer att prata med de olika aktörerna. Med det
            som bakgrund har vi inte velat ställa upp bakom Miljöpartiets
            och Vänsterpartiets motion.
          </note>
          <note>
            När det gäller varför vi inte kan ställa oss bakom att göra något
            när det gäller översvämningarna vill jag säga att jag ju kommer
            från Västsverige, och en så fruktansvärd regnperiod som vi har
            just nu har jag aldrig varit med om. Då har jag ändå bott sju
            år i Afrika och verkligen upplevt vad det innebär att ha regnperioder.
            Vissa gator i Göteborg, bland annat Ågatan, är verkligen en å.
            Det är ju fruktansvärt, det som händer. Men däremot kan vi inte
            nu ställa oss bakom det du efterfrågar du frågade varför vi inte
            kan ställa oss bakom Södertälje sluss. Ni tillsatte ju utredningen
            med Holgersson, och den kom ju nu den 1 oktober.
          </note>
          <note type="speaker">
            Anf. 167 PETER PEDERSEN (v) replik:
          </note>
          <note>
            Fru talman! Jag vill ändå säga att det ju inte är så att vi vänsterpartister
            och miljöpartister ser i stjärnorna och lyckas hitta ett korn
            någonstans. Jag vill hävda att vi faktiskt har motionerat om Södertälje
            sluss tidigare. Det är inget nytt problem. Att det finns andra
            platser som har motsvarande problem gör det ju ännu mer angeläget
            att vi faktiskt tar itu med det här.
          </note>
          <note>
            När det gäller jämställdheten blir jag lite orolig. Man kan nästan
            få intrycket nu att det där med jämställdhet kan vara på fallrepet
            som mål, därför att det på något slags indirekt sätt inte skulle
            vara säkert att det befrämjar tillväxt och utveckling. Vår bestämda
            uppfattning är att det är precis tvärtom. Vi tror att det är väldigt
            viktigt att kvinnor finns med i beslutsfattande grupper för att
            man ska fatta kloka och långsiktigt vettiga beslut. Vi ser ju
            att den nuvarande politiken på transportsidan har vissa problem
            med att leva upp till exempelvis klimatmålen, och vi tror att
            ökad jämställdhet skulle kunna vara bra.
          </note>
          <note>
            Vi hittar ju inte på ett nytt mål här. Vi säger bara att om nu
            riksdagen i demokratisk ordning har bestämt att vi ska ha de här
            sex målen så ska de rimligtvis gälla för samtliga. Vi säger lite
            försiktigt att man kanske ska påpeka det ännu lite mer tydligt
            i nästa regleringsbrev att det här faktiskt har hög prioritet
            även inom Sjöfartsverket. Vi har inte hittat på ett nytt delmål,
            utan vi säger bara att det ska gälla så länge om ni nu inte avser
            att ta bort det, för då gäller det förstås inte. Men just nu har
            vi ett beslut på att det ska gälla, och då ska det gälla alla
            myndigheter och verk som omfattas av det det är vår bestämda uppfattning.
          </note>
          <note type="speaker">
            Anf. 168 ANNELIE ENOCHSON (kd) replik:
          </note>
          <note>
            Fru talman! Det är sant som du, Peter Pedersen, säger: Riksdagen
            har bestämt detta i god demokratisk ordning. Men som jag sade
            tidigare: Nu har vi en ny regering, och vi har en ny tid. Man
            har sagt så här: Vi vill titta igenom de transportpolitiska målen
            och se utifrån aktörerna med det fokus som jag nämnde tidigare.
            Jämlikhet och jämställdhet är ju absolut viktigt det är inte snack
            om annat men just detta att det skulle prioriteras framför andra
            mål, som ni faktiskt säger i er motion, ställer vi oss lite undrande
            till.
          </note>
          <note>
            Jag går tillbaka till Södertälje sluss. Jag är ganska ny i trafikutskottet.
            Jag kan gott och väl tänka mig att ni har motionerat om detta
            flera gånger tidigare. Men så vitt jag förstår nu när det gäller
            Klimat- och sårbarhetsutredningen tar man upp den frågan och tittar
            även på Vänern och de problem som vi har i Trollhätte kanal. Jag
            tror att det är klokt att vi avvaktar den här remissgenomgången.
            Har man väntat så länge som ni tydligen har gjort under den tid
            då ni hade större chans att påverka än ni har nu så tror jag att
            ni klarar att vänta ett tag till.
          </note>
          <note type="speaker">
            Anf. 169 ANDERS KARLSSON (s) replik:
          </note>
          <note>
            Fru talman! Jag tror, med anledning av Annelie Enochsons inledningsanförande,
            att det är mycket av de saker som diskuteras här som vi också
            har diskuterat under den tidigare regeringen, till exempel tonnagebeskattning,
            att det ska vara en dialog och att det ska förankras, och EU:s
            sjömotorvägar. Jag tror att vi är helt överens. Jag tror att vi
            här kan komma fram och få en bred lösning, och den är viktig för
            sjöfarten, som jag går tillbaka till. Jag tror att vi till och
            med kan hitta konsensus i riksdagen för de frågorna. Det är oerhört
            viktigt för sjöfarten med långsiktighet och hållbarhet. Det vill
            jag ha sagt.
          </note>
          <note>
            Jag vill också ha sagt det som Annelie Enochson nämnde om sjöräddningen
            och de frivilliginsatser som görs. De är oerhört viktiga. Det
            är väl värt att nämna i riksdagen. Tack för det, Annelie! Det
            är viktigt för de människorna, som gör ett jättearbete för att
            rädda människoliv på sjön.
          </note>
          <note>
            Sedan vet jag inte om vi är överens mer.
          </note>
          <note>
            Men det är viktigt att ha sagt det jag har sagt nu, och det var
            viktigt, Annelie, att du tog upp inte minst det här med sjöräddningen.
            Alla ideella krafter som jobbar med det här är verkligen värda
            beröm.
          </note>
          <note>
            När det gäller miljömålen säger Annelie Enochson här i sitt anförande
            att det är tillväxten som är vägledande. Det gör mig lite orolig,
            därför att om det skulle vara tillväxten som var vägledande så
            skulle vi inte behöva sätta upp några miljömål. Då är det näringslivet
            och marknaden som styr tillväxten, och vi ska inte sätta upp några
            miljömål. Självklart är det så att det är där politiken ska komma
            in. Den får sätta ramar och gränser för verksamheterna. Jag skulle
            vilja att du, Annelie, utvidgade vad du menar när du säger att
            det är en ny tid nu ja, det är det det är en borgerlig regering.
            Men vad är det du menar när du säger att tillväxten är vägledande
            för miljömålen? Det var faktiskt så du uttryckte det.
          </note>
          <note type="speaker">
            Anf. 170 ANNELIE ENOCHSON (kd) replik:
          </note>
          <note>
            Fru talman! Vad roligt, Anders Karlsson, att vi börjar komma
            överens! Vi kanske har kommit till rätt utskott, du och jag, efter
            att ha kämpat i arbetsmarknadsutskottet i fyra år då vi inte hade
            så många gemensamma åsikter. Det här låter alltså bra! Jag ser
            med spänning fram emot vårt samarbete de närmaste fyra åren.
          </note>
          <note>
            När det gäller miljömålen så är det egentligen de transportpolitiska
            målen som regeringen har sagt i sin budget att man avser att titta
            över. Då har man sagt att man vill ha fokus på just de här två
            sakerna, tillväxt och företagande, utifrån att man anser att arbetslinjen
            är den som ska gälla. Utan tillväxt och utan företagare kan man
            inte upprätthålla en arbetslinje. Samtidigt säger man att man
            också ska titta på transportpolitiken när det gäller dess miljöpåverkan
            och försöka minimera den. Man ska alltså göra bådeoch man ska
            titta på tillväxt och företagande å ena sidan och man ska se på
            miljöpåverkan å andra sidan. Det har man sagt när man har gått
            ut med ett brett anslag och försöker ha en dialog med aktörerna
            på marknaden. Jag tror att det kan bli ganska intressant att se
            vad man kommer fram till där. Men under tiden gäller de här målen,
            och det syns också i budgeten att vi har försökt gå igenom dem.
            Samtidigt har man velat ta ett steg till, och man har velat ha
            en dialog. Jag ser med spänning fram emot vad den dialogen kommer
            att leda till.
          </note>
          <note type="speaker">
            Anf. 171 ANDERS KARLSSON (s) replik:
          </note>
          <note>
            Fru talman! Tillväxt har vi faktiskt haft under den socialdemokratiskt
            ledda regeringen i stort sett sedan den tillträdde 1994 en mycket
            hög tillväxt. Man får gå ända tillbaka till början av 1960-talet
            för att hitta tillväxt som mäter sig med dagens. Så jag får gratulera
            er om ni kan upprätthålla den! Ni får ju en bra start i alla fall.
          </note>
          <note>
            Men det viktiga är miljömålen, att man har miljön som en vägledning
            för tillväxten så att tillväxten inte helt får ta överhanden.
            Du säger i ditt svar att det är en balansgång. Självklart är det
            så att vi ska ha tillväxt i vårt land.
          </note>
          <note>
            Jag har två frågor. Den ena gäller jämställdheten, Annelie Enochson.
            Vi tillhörde, som du sade tidigare, arbetsmarknadsutskottet tidigare,
            och därmed hade vi också ansvar för jämställdhetsfrågor. Du var
            en ivrare för jämställdheten i alla frågor i stort sett, när vi
            hade debatter här i kammaren eller när vi hade diskussioner i
            utskottet. Helt plötsligt har det tunnats ut lite grann, sedan
            vi kom in i trafikutskottet. Det var inte så viktigt för Sjöfartsverket.
            Det är intressant att se varför nyanserna har ändrats. Kanske
            har till och med färgerna förändrats, skulle jag vilja säga.
          </note>
          <note>
            Den sista frågan jag ställer till sist till dig handlar om de
            4 miljarder som han har varit ute och lovat här, moderaten som
            sitter här på bänken vid sidan om, tillsammans med sina kolleger.
            De fyra miljarderna har han inte fått igenom tack vare att kristdemokrater,
            centerpartister och folkpartister har sagt nej. Då undrar jag:
            Kommer du, Annelie Enochson, att se till att han får sina 4 miljarder
            så att han kan bygga om vägarna?
          </note>
          <note type="speaker">
            Anf. 172 ANNELIE ENOCHSON (kd) replik:
          </note>
          <note>
            Fru talman! Talet om tillväxt och dukade bord är ju inte riktigt
            sant, och det vet ju Anders Karlsson. Vi har ju inte fått ett
            dukat bord när vi har 1,4 miljoner människor i utanförskap. Det
            är ju bland annat den diskussionen vi har haft i arbetsmarknadsutskottet
            i fyra år. Vi har haft stora problem. Du vet ju alltså att det
            inte är som du säger. Vi har en tillväxt, men vi har problem med
            att människor är i utanförskap. Det är det vi vill komma åt med
            vår arbetslinje, och därför tycker vi att tillväxt och företagande
            är en bra modell när man ska titta på de transportpolitiska målen.
          </note>
          <note>
            När det gäller att jag har varit en stark ivrare för jämställdhet
            stämmer det: Ja, jag är för jämställdhet och jämlikhet. Men du
            vet också att jag inte är någon feminist. Det är jag inte. Men
            jämställdhet och jämlikhet är oerhört viktigt, och det är saker
            som vi kommer att kämpa för i den här regeringen också. Det är
            jag helt övertygad om.
          </note>
          <note>
            I Sjöfartsverket har vi sagt att vi vill att man ska titta på
            detta när man tittar på de transportpolitiska målen. Då ska vi
            se även detta delmål.
          </note>
          <note>
            När det gäller frågan om de 4 miljarderna satt jag och funderade
            på en sak. Jag vet att ni i det socialdemokratiska riksdagskansliet
            har ett överkott på personal just nu och att ni just nu diskuterar
            LAS och hur ni ska göra med dem som kommer från Regeringskansliet.
            Då kände jag lite grann att när ni har den stora personalen så
            har ni fokuserat på en enda fråga, och det är dessa 4 miljarder.
            Jag tycker att ni kunde ha kommit med jättemånga frågor så att
            er personal hade något att göra.
          </note>
          <note>
            Vi är en allians med fyra partier. Och vi är fyra partier i samverkan,
            och vi har ett samordningskansli. De frågor där vi ligger på olika
            nivåer ska vi lösa i samordningskansliet. Och vi har inga problem
            med det, Anders Karlsson. Och du har hört det från flera av mina
            kolleger som säger likadant, nämligen att det inte är några problem.
            Vi kommer att lösa detta.
          </note>
          <note type="speaker">
            Anf. 173 PIA NILSSON (s):
          </note>
          <note>
            Fru talman! Citybanan i Stockholm ska byggas. Så löd det glädjande
            beskedet i maj i år. Nu skulle det äntligen bli mindre trängsel
            på järnvägen genom Stockholm. Två spår skulle bli fyra. Tågtrafikens
            anseende skulle återupprättas. Det skulle bli färre tågförseningar
            och kortare restider. Pendlarna jublade.
          </note>
          <note>
            Ett genomförandeavtal tecknades mellan Banverket, Stockholms
            stad och Stockholms läns landsting. Alla var överens.
          </note>
          <note>
            Men säg den glädje som varar. Bara någon vecka efter valet slår
            den nytillträdda högerregeringens partiledare till med en debattartikel
            i Dagens Nyheter. Budskapet är att man inte längre tror på Citybanan.
          </note>
          <note>
            I stället, fru talman, vill man damma av de gamla planerna på
            en ytspårslösning, det så kallade tredje spåret. En fördubbling
            av spårkapaciteten ska bytas ut mot en 40-procentig ökning. Två
            nya spår ska bli bara ett.
          </note>
          <note>
            Och i samma artikel hävdas att en lösning av trafiksituationen
            i Storstockholmsregionen måste ges hög prioritet efter, vad man
            påstår, årtionden av politisk splittring och uteblivna satsningar.
          </note>
          <note>
            Fru talman! Citybanan i Stockholm måste därför byggas. Så sent
            som i maj i år var alla överens. Efter intensiva förhandlingar
            blev alla parter överens om att Citybanan är lösningen på trafikproblemen
            i Stockholmsregionen.
          </note>
          <note>
            Inget annat svenskt järnvägsprojekt ger en så stor nytta för
            tågtrafiken nationellt, regionalt och lokalt som Citybanan. Det
            var i maj månad i år.
          </note>
          <note>
            Men så får vi i september en högerstyrd regering som knappt hinner
            slå sig ned på sina ministerstolar förrän de vill riva upp beslutet
            om Citybanan. Varför? Har trafiksituationen blivit så mycket bättre,
            eller?
          </note>
          <note>
            Fortfarande trängs 24 tåg varje timme på de två spår som i dag
            finns vid södra infarten till Stockholms central. Och i dagsläget
            finns inte kapacitet för flera tåg vare sig under morgon- eller
            kvällstimmar, detta i ett Stockholm med en stark befolkningstillväxt
            där jobben blir alltfler.
          </note>
          <note>
            Men Citybanan är inte bara en angelägenhet för Stockholm. Mer
            järnvägskapacitet genom Stockholm är minst lika viktigt för Mälarregionen
            och för övriga delar av landet också.
          </note>
          <note>
            För mig och för många andra västmanlänningar är en fungerande
            tågtrafik ett måste om flera ska kunna dra fördel av Storstockholms
            arbetsmarknad. Men vi har tröttnat på alla förseningar.
          </note>
          <note>
            Citybanan fördubblar spårkapaciteten som i sin tur minskar trängseln,
            som i sin tur leder till färre förseningar.
          </note>
          <note>
            Många är de anklagelser som har riktats mot oss socialdemokrater
            från denna talarstol, inte minst från Centerpartiets företrädare.
            Det har påståtts att vi inte har tagit problemen med Stockholmstrafiken
            på fullaste allvar, att vi har saknat handlingskraft och att vi
            inte har agerat tillräckligt snabbt för att komma i gång med Citybanan.
          </note>
          <note>
            Nu förväntar vi oss att ni ska tala om för alla tågresenärer
            och för hela svenska folket vad borgerlig handlingskraft handlar
            om. Nu har ni chansen. Nu har ni chansen att gå från ord till
            handling och ta ansvar för det påbörjade bygget av Citybanan som
            vi alla var så överens om. Det förväntar vi oss av er.
          </note>
          <note>
            Men vad gör ni i högeralliansen då? Jo, ni får kalla fötter och
            tänker utreda det tredje spåret ännu en gång, ett förslag som
            skrinlades för elva år sedan.
          </note>
          <note>
            I förstudien till Citybanan konstateras att lösningen med tredje
            spåret inte längre uppfyller kraven på vare sig kapacitet eller
            kvalitet. Ett tredje spår skulle samma dag som det tas i bruk
            försätta Storstockholm, regionen och nationen i en ny kapacitetsbrist.
          </note>
          <note>
            Trots det framhärdar ni i att en utredning ska göras. Ni tror
            att tredje spåret är en tillräcklig och billigare lösning som
            kan komma till stånd tidigare än Citybanan. Jag delar inte den
            uppfattningen.
          </note>
          <note>
            För det första: När man jobbade med frågan om tredje spåret under
            första halvan av 90-talet fanns varken lagen om byggnad av järnväg
            eller miljöbalken. Frågan har alltså inte hanterats enligt gällande
            miljölagstiftning.
          </note>
          <note>
            För det andra: Det finns inte heller någon gällande detaljplan
            som tillåter byggandet, och vattendomen som man ordnade på 90-talet
            gäller inte längre. Och någon kostnadskalkyl existerar inte ens.
          </note>
          <note>
            För det tredje: Med de olika planeringsmoment som detta projekt
            måste arbeta sig igenom så kan ett tredje spår under extremt gynnsamma
            förhållanden finnas på plats år 2017. Men extremt gynnsamma förhållanden
            råder så gott som aldrig i Stockholm. Därför är år 2020 närmare
            verkligheten, åtminstone om man får tro expertisen på Banverket.
          </note>
          <note>
            Fru talman! Citybanan ska byggas. Om vi menar allvar när vi i
            vårt övergripande mål säger att vi ska säkerställa en långsiktigt
            hållbar transportförsörjning för medborgarna och näringslivet,
            då ska Citybanan byggas.
          </note>
          <note>
            Om vi menar allvar när vi i ett av våra delmål säger att transportsystemet
            ska utformas så att medborgarnas och näringslivets grundläggande
            transportbehov kan tillgodoses, då ska Citybanan byggas.
          </note>
          <note>
            Om vi menar allvar när vi i ett annat av delmålen säger att transportsystemets
            utformning och funktion ska bidra till att uppnå målen för den
            regionala utvecklingspolitiken, då ska Citybanan byggas.
          </note>
          <note>
            Vi socialdemokrater tar dessa mål på fullaste allvar. Därför
            ska Citybanan byggas. Och det är därför som vi har reserverat
            oss i trafikutskottet, en reservation som jag här och nu yrkar
            bifall till.
          </note>
          <note>
            Under tio års tid har detta projekt pågått, och i maj i år var
            alla överens och detta genomförandeavtal tecknades. 1 miljard
            har redan satsats på Citybanan. Är det pengar som har kastats
            i sjön nu när den högerstyrda regeringen inte kan bestämma sig?
            Vad vill ni egentligen?
          </note>
          <note>
            Självklart ska Citybanan byggas, säger det moderata finansborgarrådet
            Kristina Axén Olin.
          </note>
          <note>
            Statsminister Reinfeldt låter i debattartikeln i DN i oktober
            meddela att han helst inte vill att den ska byggas.
          </note>
          <note>
            Skynda, skynda Ulrica Messing, sade centerpartisten Kerstin Lundgren
            så sent som i fjol i en interpellationsdebatt.
          </note>
          <note>
            Nej, låt oss utreda lite till, säger centerpartisten Sven Bergström.
          </note>
          <note>
            Hur blir det? Vad vill ni egentligen? Blir det Citybanan, tredje
            spåret eller flera utredningar? Hur länge ska tågresenärerna få
            vänta på besked? Vad säger ni till alla pendlare från Västmanland
            och Mälarregionen som har tröttnat på alla förseningar och alla
            inställda tåg?
          </note>
          <note>
            Spåren räcker ju inte till. Det spelar ingen roll om man sätter
            in flera tåg, gör om tidtabeller, utbildar tågpersonal eller bryter
            upp monopol om spåren inte räcker till.
          </note>
          <note>
            Att bygga Citybanan är det snabbaste sättet att få till stånd
            ökad järnvägskapacitet genom Stockholm. Det gynnar Stockholm,
            regionen och nationen. Därför säger vi socialdemokrater: Citybanan
            ska byggas!
          </note>
          <note>
            I detta anförande instämde Christina Axelsson, Kerstin Engle,
            Anders Karlsson och Lars Mejern Larsson (alla s) samt Karin Svensson
            Smith (mp).
          </note>
          <note type="speaker">
            Anf. 174 SVEN BERGSTRÖM (c) replik:
          </note>
          <note>
            Fru talman! I alliansen hade vi tanken att låta Sten Nordin vara
            talesman. Men eftersom jag ett antal gånger blivit så provocerad
            får jag väl ändå säga något.
          </note>
          <note>
            Pia Nilsson tar väldigt stora ord i sin mun och är väldigt karsk.
            Men, Pia, är det inte klokt att någon gång tänka efter före? Jag
            tänker på projekt typ Hallandsåsen som Centerpartiet har röstat
            för. Det blev en klar majoritet i kammaren. Men nu i eftertankens
            kranka blekhet funderar många över om det inte hade varit klokt
            att i ett väldigt tidigt skede göra halv halt och fundera över
            vart det tar vägen med kostnaderna, hur mycket kostnaderna får
            skena, innan alternativa lösningar övervägs. Det är väl ungefär
            det som har inträffat när det gäller Citybanan och som alla som
            vill se fakta nu funderar över. Vi ser att det är anmält rejält
            mycket högre kostnader än som var sagt från början när det gäller
            Citybanan.
          </note>
          <note>
            Nu skapar man utrymme för åtminstone ytterligare ett par tre
            tåg per timme genom växelförändringar här i stan på Tegelbacken.
            Det ger en liten tidsfrist. Vi kan väl alla vara överens om att
            det är välkommet.
          </note>
          <note>
            Alliansregeringen har gett Hans Rode i uppdrag att under några
            månader göra en snabbutredning för att se över vilka alternativ
            som finns till Citybanan. Skulle Hans Rode komma fram till att
            Citybanan är en lysande idé har vi helt klart förlorat några miljoner.
            Men vi har ändå fått bekräftat att det är en klok idé att göra
            den här satsningen.
          </note>
          <note>
            Precis som du säger har vi varit många partier som länge trott
            på det här projektet som ett bra sätt att lösa problem inte bara
            för Stockholmstrafiken utan för hela landet. Som någon talare
            här tidigare har sagt är det faktiskt angeläget för hela Sverige
            att vi får ordning på järnvägstrafiken i Stockholms stad.
          </note>
          <note>
            Men ta inte så jättestora ord i din mun redan nu, utan låt oss
            ha lite is i magen! Vi får medge att vi möjligen tappar några
            miljoner om det nu skulle visa sig att Hans Rode kommer fram till
            att det ändå är Citybanan som gäller. Då har vi i alla fall gett
            det hela en chans till och tittat noggrannare på kostnaderna.
          </note>
          <note type="speaker">
            Anf. 175 PIA NILSSON (s) replik:
          </note>
          <note>
            Fru talman! Sven Bergström, jag väljer mina ord själv. Men tack
            för tipset!
          </note>
          <note>
            I det här fallet tror jag att det kan vara klokt att förstora
            orden och tydliggöra budskapet, inte minst utifrån vad din kollega
            Kerstin Lundgren sade förra året i en interpellationsdebatt.
          </note>
          <note>
            Hon sade bland annat vänd till Ulrica Messing: Vill statsrådet
            fortsätta att spela svartepetter kring Citybanan och Mälarbanan,
            eller vill statsrådet ge en tydlig signal om att nu får det vara
            ett slut, att nu är hon beredd att säkerställa och ta ett ansvar
            för att det här kommer att genomföras? Eller kommer statsrådet
            att se till att tiden bara rinner i väg och den driftsstart som
            är så oerhört angelägen försenas och förskjuts allt längre bort
            i framtiden?
          </note>
          <note>
            Sedan säger hon: Nu säger statsrådet att hon har varit oerhört
            tydlig. Banan ska byggas så snart som möjligt. Men varför då inte
            ge en tydlig signal om att dra i gång byggnationen av banan? Varför
            vänta och fortsätta att vänta?
          </note>
          <note>
            Detta sade din kollega Kerstin Lundgren så sent som den 17 mars
            2005. Nu delar du säkert inte hennes uppfattning. Ni är splittrade
            inte bara inom alliansen utan också inom era egna partier. Det
            i sig är väl beklagansvärt. Just därför är det viktigt att vi
            socialdemokrater står för stabiliteten. Vi säger att Citybanan
            ska byggas. Jag vet inte vad du i dag säger om det, Sven Bergström.
          </note>
          <note type="speaker">
            Anf. 176 SVEN BERGSTRÖM (c) replik:
          </note>
          <note>
            Fru talman! Ödmjukhet är väl inte och har aldrig varit Socialdemokraternas
            bästa gren. Jag vidhåller att det alltid kan vara klokt att tänka
            efter före när det är så oerhört stora belopp som det handlar
            om, Pia!
          </note>
          <note>
            Jag skulle kunna tänka mig att jag uttryckte mig ungefär som
            Kerstin. Du kan ju gå tillbaka till protokoll och titta efter
            vad jag har sagt om Citybanan. Vi var alla i denna kammare eniga
            om att vi måste hitta en bra lösning för järnvägstrafiken genom
            Stockholm därför att det påverkar hela landet och är angeläget
            för stockholmarna. Vi är eniga om det.
          </note>
          <note>
            I slutsatsen skiljer vi oss åt om det är klokt att nu göra halv
            halt och låta en utredare förutsättningslöst titta på det här
            och snabbt komma fram till ett resultat när det gäller om detta
            är klokt eller inte. Jag tycker att vi kan ta den tiden på oss.
            Jag tror också att Kerstin Lundgren instämmer i att det kan vara
            klokt att ta den tiden på sig. Vi har ju nu på bordet fakta om
            att kostnaderna faktiskt skenade. Det visste vi inte när Kerstin
            Lundgren hade den interpellationsdebatt som du refererat till.
          </note>
          <note>
            Tidigare i debatten har vi talat om samhällsekonomiska analyser.
            Har Pia Nilsson och Socialdemokraterna tagit del av den samhällsekonomiska
            analysen av Citybanan? Är det en väldigt väldigt klok investering
            om kostnaderna skenar i väg på det sätt som det nu pekar mot?
            Eller finns det möjligen alternativa lösningar för att få en bra
            järnvägstrafik genom Stockholmsområdet som kanske är samhällsekonomiskt
            klokare och långsiktigt riktigare?
          </note>
          <note type="speaker">
            Anf. 177 PIA NILSSON (s) replik:
          </note>
          <note>
            Fru talman! Kostnader som skenar i väg talar Sven Bergström om
            som om parterna inte kände till den här kostnaden i maj när genomförandeavtalet
            tecknades! Det förvånar mig väldigt mycket. Då var ju budgetkalkylen
            klar.
          </note>
          <note>
            Så sent som i morse pratade jag med Banverket om hur säker den
            här budgeten, den kalkyl som gjorts, var. Åtminstone till 75 %
            lovar man. Ett löfte om mer än så går det inte att utfärda. Allting
            finns med, som man säger. Man har fått allt inkluderat som ska
            vara med, till skillnad från hur det var i den första omgången.
            Då saknades bland annat medel, resurser, för vissa säkerhetsåtgärder.
          </note>
          <note>
            Så här säger Banverket: Det är framför allt de två nya stationernas
            kostnader som har inte skenat i väg utan ökat på grund av att
            Landstinget i Stockholms län har lagt en högre ambitionsnivå.
          </note>
          <note>
            Man vill ha det lite annorlunda, mer funktionellt, säger man,
            utifrån ursprungsförslaget. Den kostnaden står inte staten för,
            utan det är framför allt Stockholms läns landsting som gör det.
          </note>
          <note>
            Den statliga kostnaden har ökat med 50 %, säger man. I de 13,7
            miljarderna ligger det en ökning av projekteringskostnaderna motsvarande
            600 miljoner kronor. Det finns också en reserv för oförutsedda
            behov motsvarande 600 miljoner. Sedan står ökade anläggningskostnader
            för en del.
          </note>
          <note type="speaker">
            (SVEN BERGSTRÖM (c):
          </note>
          <u who="unknown" xml:id="i-9297431afd097f83-1">
            <seg>
              Samhällsekonomin då?)
            </seg>
          </u>
          <note>
            Samhällsekonomiskt är det här en vinst. Vi vet att vi behöver
            4147 tåg fram till år 2030, så det här är en investering som är
            rätt i tiden. Vi socialdemokrater säger därför absolut ja till
            Citybanan till skillnad från Centern som inte ens kan svara på
            frågan i dag.
          </note>
          <note type="speaker">
            Anf. 178 STEN NORDIN (m):
          </note>
          <note>
            Fru talman! Huvudstadsregionens relation till övriga landet är
            en relation mellan ömsesidigt beroende och ömsesidiga möjligheter.
            Det där tror jag att det är oerhört viktigt att komma ihåg. När
            nu infrastrukturprojekt som fysiskt, kan man säga, är förlagda
            till Stockholm och Stockholmsregionen får så stort utrymme i trafikdebatten
            handlar det inte bara om Stockholms län, utan det handlar om en
            betydligt större naturlig tillväxtregion, StockholmMälardalen.
            Men det handlar också, som påpekats i debatten här, om hela det
            nationella trafiksystemet.
          </note>
          <note>
            Regeringens stadgande om att samhällsekonomiska analyser ska
            spela en viktig roll vid prioriteringar tillsammans med att man
            nu äntligen öppnar för samverkan mellan offentliga och privata
            investerare är det som nu lägger grunden för att man äntligen
            kan åstadkomma en lösning på de trafikpolitiska låsningarna i
            Stockholm låsningar som drabbar stora områden.
          </note>
          <note>
            Vi vet att infrastrukturen är eftersatt. Sedan 1970-talet har
            de offentliga investeringarnas andel av bruttonationalprodukten
            kraftigt sjunkit, samtidigt som behoven ökar i kraft av en växande
            befolkning och en växande ekonomi.
          </note>
          <note>
            Sett till siffran bara för Stockholms län har det under de senaste
            15 åren skett en ökning med ungefär 270 000 invånare. Trafiksystemet
            har sannerligen inte hängt med. Härtill ska vi också räkna in
            den befolkning i en betydligt vidare cirkel kring huvudstaden
            som i dag alltmer arbetspendlar hit till Stockholm.
          </note>
          <note>
            Runtom i landet kan vi nu se möjligheter i kraft av den nya politiken
            när det gäller att sätta i gång viktiga infrastrukturprojekt men
            också, som tidigare påpekats här, ta itu med det eftersatta underhållet.
          </note>
          <note>
            Mot bakgrund av detta har regeringen tillsatt en särskild förhandlingsman
            som ska finna en bred demokratiskt förankrad lösning för trafiksituationen
            i Stockholm. Jag tycker att det är ett bra och viktigt arbetssätt
            att man nu på det här sättet vill föra en dialog med hela regionen
            från regeringens och riksdagens sida innan man fattar beslut.
          </note>
          <note>
            Fru talman! Jag vill också säga att det här blir en test på Socialdemokraterna
            både här i kammaren och i regionen, för Socialdemokraterna kommer
            också att vara inbjudna till diskussionen med förhandlingsmannen.
            Då får ni göra ett vägval. Står ni till exempel upp för Förbifart
            Stockholm, som ju till och med den tidigare finansministern talade
            om som ett viktigt projekt? Vågar ni, som era partikamrater i
            Storbritannien, pröva PPP-lösningar? Labour har ju inte backat
            för att göra detta. Eller kommer Socialdemokraterna även fortsättningsvis
            att gömma sig bakom Karin Svensson Smiths trygga rygg och sedan
            titta fram ibland och säga ja, just det, men inte ha något mer
            eget i trafikpolitiken? Det blir spännande att se vilken väg ni
            väljer att gå.
          </note>
          <note>
            För att hålla ett högt tempo i det här arbetet har regeringen
            tagit initiativ till andra utredningar. Här har Citybanan tagits
            upp i debatten, inte minst i Pia Nilssons inlägg.
          </note>
          <note>
            Vad utredaren ska göra är att presentera hur möjligt ett ytspårsalternativ
            är och att belysa hållfastheten i de ekonomiska beräkningarna
            för Citybanan samt också redovisa vilka tekniska risker eller
            miljörisker som projektet kan innehålla. Det är faktiskt så att
            man inte kan bortse från att kostnadskalkylen formligen exploderade
            redan på ritbordet. Jag tycker att det är märkligt att man i debatten
            så lätt viftar undan ett sådant faktum som att det ökade från
            7,5 miljarder till beräknade 13,7 miljarder. Att skylla det på
            Stockholms läns landsting tror jag nog att Pia Nilssons partikamrat
            Dag Larsson, som var ansvarig därifrån, skulle rynka på ögonbrynen
            över om han hörde.
          </note>
          <note>
            Fru talman! Man måste också redovisa vilka tillkommande investeringar
            som är nödvändiga för att en eventuell citybana ska kunna användas
            fullt ut. Kommer man till exempel från Västerås behöver man ju
            också Kallhällspåret. Det räcker inte med sex kilometer järnvägstunnel
            under Stockholms innerstad.
          </note>
          <note>
            Det är därför som den här utredningen nu görs, och den görs i
            högt tempo. Det är ett sätt att ta ansvar, tycker jag, för en
            stor investering. Det är faktiskt märkligt att det här är det
            enda som det har blivit en trepartireservation om från oppositionen.
            Det är ett illa valt symbolprojekt, om det nu är det som ni är
            ute efter, just att de komplicerade sex kilometerna järnvägstunnel
            under Stockholm inte får utredas en enda minut till.
          </note>
          <note>
            Den här utredningen borde ha tillsatts i maj månad, då förslag
            till avtal låg klart med regionen och sådana röster fanns, men
            det fanns inte något intresse av att göra det. Hade man gjort
            det då och sett till att utredaren hade hållit samma höga tempo
            som Hans Rode nu får göra, då hade hela underlaget legat klart
            före valet. Men det var helt tabu för den gamla regeringen och
            dess samarbetspartier att ens diskutera alternativ till Citybanan.
            Alla är ju överens om att järnvägskapaciteten genom Stockholm
            måste förstärkas, och alla är överens om att det är bråttom. Och
            datumet för Citybanan har hela tiden flyttats. Det vet jag eftersom
            jag själv har varit involverad från regionens sida. Först sade
            man att det skulle kunna vara möjligt 2009, sedan skulle det kunna
            vara möjligt 2011 och nu pratar man alltmer om 2016. Så länge
            kan man faktiskt inte vänta på att lösa problemen i Stockholmsregionen.
          </note>
          <note>
            Om vi misslyckas med det här och inte klarar att hålla investeringsramarna
            är det ett hot mot andra järnvägsinvesteringar. Det är ju inte
            så att vår politik är att sätta Citybanan i konflikt med byggandet
            av förbifarten till exempel, utan vår politik handlar om att värna
            investeringar inom både järnvägs- och vägtrafiken. Men ni i den
            gamla majoriteten har valt att lämna mycket av väginvesteringarna
            därhän. Därför är situationen väldigt akut på det området. Det
            syns också i Stockholmsregionen. Den lider brist på flera viktiga
            väginvesteringar. Huvudstaden är snart ensam om att sakna såväl
            förbifarts- som kringfartsled. Trafiken går rakt igenom tätt befolkade
            delar av staden. Stockholm behöver en förbifart och en östlig
            länk när väl Norra länken står klar.
          </note>
          <note>
            Förhandlingsmannen har tillsammans med regionen att klara ut
            såväl prioritering som finansiering av viktiga infrastrukturprojekt.
            Önskelistornas tid är förbi. Här handlar det om att gemensamt
            från staten och den regionala nivån göra prioriteringar men också
            ta ett gemensamt ansvar för finansieringen, och regeringen har
            aviserat nya möjligheter till detta.
          </note>
          <note>
            Trängselskatten kan ges karaktär av en brukaravgift, en vägavgift,
            där överskottet går tillbaka till bilistkollektivet. Dessa intäkter
            är inget ymnighetshorn som räcker till allt utan kan användas
            till en del av de finansieringar som behövs. Men det är långt
            ifrån tillräckligt, som man ibland kan tro när man lyssnar på
            den socialdemokratiska propagandan, för att detta överskott från
            en trängselskatt skulle kunna användas till nästan allting.
          </note>
          <note>
            Fru talman! Miljöfrågorna ingår som ett viktigt område i de transportpolitiska
            målen. Dessa frågor ställs ofta på sin spets i områden med hög
            koncentration av befolkning, som i sin tur kan skapa höga koncentrationer
            av miljöskadliga ämnen. Men man ska också hålla i minnet att storstaden
            i mångt är effektiv även för miljöfrågorna.
          </note>
          <note>
            Tre områden står särskilt i fokus: utsläppen av koldioxid, partiklar
            och buller. Dessa frågor måste finnas med i planeringen. Och regeringen
            har aviserat flera initiativ på dessa områden, bland annat att
            återkomma till riksdagen med förslag om stimulans av miljöbilar.
            Parallellt med detta måste frågorna kring infrastrukturen för
            miljöbilar lösas, så att bilarna faktiskt också kan köras och
            användas miljövänligt. Forskning, ny teknik och en samverkan mellan
            det offentliga och det privata ansvaret utgör vägen till framgång.
            Det visar alla erfarenheter.
          </note>
          <note>
            Fru talman! Låt mig här slå fast att en politik som leder till
            att man på olika sätt minskar människors möjligheter till transporter
            är en återvändsgränd. De främst drabbade av en sådan politik blir
            de som redan i dag måste avstå från transporter. Människors behov
            av och vilja till rörlighet kommer inte att minska i framtiden.
            Vår utmaning är att göra transportsektorn miljövänlig.
          </note>
          <note>
            Fru talman! Regeringens budget och tillsättandet av en förhandlingsman
            tillsammans med trafikutskottets betänkande ger nu regionen en
            närmast unik möjlighet att såväl påverka som åstadkomma en tidigareläggning
            av nödvändig infrastruktur något som hela landet, långt utanför
            Stockholms stad, har stor nytta av.
          </note>
          <note type="speaker">
            Anf. 179 KARIN SVENSSON SMITH (mp) replik:
          </note>
          <note>
            Fru talman! Flera borgerliga ledamöter har här stått och pratat
            om hur viktigt det är med dialog med aktörer. Det håller jag med
            om. Det var faktiskt också något som präglade det rödgröna samarbetet.
          </note>
          <note>
            Innan vi lade fast planerna för järnväg och väg och gjorde propositionen
            inbjöd vi alla län att komma och tala om vad som var viktigast
            just i deras region när det gällde vägar och järnvägar. Stockholms
            och sex ytterligare län samlade sig kring ett enda projekt som
            alla satte högst på dagordningen, nämligen Citybanan. Länen företräddes
            gemensamt. Alla sex övriga avstod ordet för att landshövdingen
            i Västmanlands skulle kunna företräda dem, en landshövding med
            ett tidigare moderat förflutet som med tung röst talade för samtliga
            sju regioner och sade: Det här är det viktigaste projektet, alla
            vägar och järnvägar inkluderat. Det är viktigast för persontransporterna
            och det är viktigast för godstransporterna. Det var vad den dialogen
            gav oss. Det var också det som vi lade fram i en proposition.
          </note>
          <note>
            Jag undrar om Sten Nordin har tittat på detta med fokus på företagande
            och tillväxt som ska prägla regeringen när det gäller Green Cargo.
            Har Green Cargo yttrat sig om detta? Även godstransporterna på
            järnväg behöver ju ytterligare kapacitet, och då är tredje spåret
            ett klart sämre alternativ än Citybanan.
          </note>
          <note>
            Jag har också en fråga om Sten Nordin har någon känsla för stadsmiljön
            i Stockholm. Det borde kanske ligga mer nära för dig än för mig
            som faktiskt inte bor här annat än på vardagarna.
          </note>
          <note>
            Vilka hus har regeringen tänkt riva för att få plats med det
            tredje spåret? En av anledningarna till att det här alternativet
            avfärdades var att man inte tyckte att husen på Riddarholmen skulle
            offras för järnvägens skull.
          </note>
          <note>
            Samhällsekonomi är jättebra, men en av anledningarna till att
            ni vill förbilliga Citybanan är ju att få pengar över till förbifarten.
            Finns det någon transportekonom i Sverige som förordar den? Jag
            har inte hittat en enda, och jag har läst ganska många transportekonomers
            utlåtande om förbifarten.
          </note>
          <note type="speaker">
            Anf. 180 STEN NORDIN (m) replik:
          </note>
          <note>
            Fru talman! Jag är väl medveten om Mälardalsrådets aktivitet
            i fråga om Citybanan eftersom jag själv var vice ordförande i
            Mälardalsrådet under en viktig del av den här perioden. Min kritik
            handlar inte om den dialogen. Min kritik handlar om hanteringen
            av den situation då man fick en skenande kostnadsutveckling som
            på allvar redovisades förra vintern. Då kom de slag i slag. Det
            är hur man hanterade den situationen som det finns anledning att
            kritisera.
          </note>
          <note>
            När det gäller frågan om behovet av ytterligare kapacitet för
            järnvägstrafiken genom staden är vi helt eniga. Frågan är hur
            vi ska uppnå det på ett sätt som är vettigt och ansvarsfullt för
            både ekonomi och miljö.
          </note>
          <note>
            Man kan ha många argument för och emot Citybanan och tredje spåret.
            Men komplexiteten för att bygga Citybanan är långt mycket större
            för stadsmiljön än vad tredje spåret var ens i sin gamla utformning.
          </note>
          <note>
            Jag tänker inte i dag ta ställning till vilken av dem som är
            bäst eller värst. Om man nära har följt frågan om Citybanan och
            vilka problem den kommer att innebära för många bostäder ska man
            nog vara lite försiktig med att tala om stadsmiljön. Man får stänga
            av en tunnelbanelinje vissa månader på sommaren etcetera.
          </note>
          <note type="speaker">
            Anf. 181 KARIN SVENSSON SMITH (mp) replik:
          </note>
          <note>
            Fru talman! Jag ska inte diskutera vilka hus som ska försvinna.
            Det kan jag för lite om. En av anledningarna till att tredje spåret
            skippades var ju att man inte kan öka kapaciteten i ytläge utan
            att ta bort några av de hus som finns. Det ställer Sten Nordin
            mot att man har problem under själva byggtiden. Det är inte riktigt
            samma sak. Jag tror att de som bor i Stockholm gärna vill ha reda
            på vilka hus regeringen har tänkt offra för att få plats med spåret
            i ytläge i stället för i tunnelläge.
          </note>
          <note>
            När det gäller bostäder har jag ett annat perspektiv. Jag har
            ögnat igenom planen för bostadsbyggande i Stockholmsregionen.
            Hela den bygger på, samtliga kommuner inräknat, att man genomför
            Citybanan. Det är väl ganska viktigt om man vill ha fokus på företagande
            och tillväxt. Stockholm växer ju, och jag antar att regeringen
            tycker att det ska växa. Då måste man ju också bygga bostäder.
            All den planeringen bygger ju på att man genomför Citybanan. Har
            ni inte tänkt på det?
          </note>
          <note type="speaker">
            Anf. 182 STEN NORDIN (m) replik:
          </note>
          <note>
            Fru talman! Jo, Karin Svensson Smith, det har vi tänkt på.
          </note>
          <note>
            Inte ens i det gamla förslaget om tredje spåret skulle några
            hus på Riddarholmen rivas. Det är rätt självklart. Ingen skulle
            ställa upp på det. När regeringen avvisade den planen gjorde man
            det mycket fåordigt med några raders motivering. Man konkretiserade
            egentligen inte på någon punkt varför man avvisade den. Det var
            ett generellt uttalande om att det inte var bra för stadsmiljön
            i Stockholm. Självklart skulle ingen ställa upp på att riva någonting
            på Riddarholmen. Det är inte där problemet ligger.
          </note>
          <note>
            Bostadsbyggandet är beroende av transportkapaciteten. Både järnväg,
            tvärspårtrafik som vi kallar den i Stockholm spårväg och väg är
            viktiga. Förbifarten är ju viktig för den nationella trafiken
            eftersom Essingeleden ligger över kapacitetstaket även utan trängselskatt.
            Det är en motorled som går rakt igenom Stockholms bostadsområden.
            Det är inte särskilt miljövänligt. Förbifarten har också betydelse
            för regionens tillväxt och för bostadsbyggandet. Jag håller med
            dig, både järnväg och väg är viktiga för detta.
          </note>
          <note type="speaker">
            Anf. 183 ANDERS KARLSSON (s) replik:
          </note>
          <note>
            Fru talman! Sten Nordin har säkert mycket mer kunskaper om denna
            infrastruktursatsning i Stockholm än vad många av oss andra har.
          </note>
          <note>
            Jag reagerade över några ord som Sten Nordin sade i sitt anförande,
            nämligen låsningarna om OPS-lösningar eller PPP. Är det här egentligen
            bara en fördröjning av processen för att det ska privatfinansieras?
          </note>
          <note>
            Oavsett om det ska privatfinansieras eller om det ska finansieras
            offentligt ska samhället betala. Det är antingen du och jag eller
            andra i vår generation som är med och betalar, eller också flyttar
            vi det till våra barn och barnbarn. Det måste vi ha klart för
            oss, oavsett hur finansieringsformen ser ut.
          </note>
          <note>
            Det kan belasta statsbudgeten mer eller mindre vid vissa tillfällen.
            Man kan också hitta andra finansieringsformer än privata företag.
            Vi stänger inte dörren, men man ska vara klar över att det ska
            betalas. Har man handlat något får man betala det. Det är så även
            med OPS-lösningarna.
          </note>
          <note>
            Du frågade om reservationen och varför vi har skrivit den. Vi
            har skrivit en budgetmotion som man egentligen inte kan hänga
            upp någon reservation på. Därför har vi ett särskilt yttrande.
            Det är väl genomarbetat. Du får gärna läsa det. Där finns våra
            ståndpunkter. Vi hade en reservation på just detta område.
          </note>
          <note>
            Det här är oerhört centralt och viktigt.
          </note>
          <note>
            Vad är det egentligen i kostnadsutvecklingen som har förändrats
            sedan maj månad? Varför talade inte ni moderater före valet om
            att ni skulle stoppa Citybanan och utreda den vidare?
          </note>
          <note type="speaker">
            Anf. 184 STEN NORDIN (m) replik:
          </note>
          <note>
            Fru talman! Jag tycker att det är glädjande att Anders Karlsson
            nu säger att det inte finns några låsningar när det gäller OPS-
            eller PPP-lösningar. Det tycker jag är en glädjande öppning. Vi
            är helt överens om att detta inte är pengar från himlen. Alla
            investeringar måste betalas, men det här kan vara en metod att
            tidigarelägga investeringar. Det kan också vara en metod att effektivisera.
            Det finns erfarenheter av det internationellt.
          </note>
          <note>
            Det finns väl ett skäl till att dina partikamrater i Storbritannien
            har fortsatt att arbeta med PPP-lösningar även efter att den mest
            akuta situationen i början av 90-talet var åtgärdad. Jag skulle
            gissa att man har goda erfarenheter, eller tror du att de är dåliga
            på att räkna?
          </note>
          <note>
            Ni har säkert jobbat med er budgetreservation. Men jag tycker
            ändå att ni har valt ett något udda objekt ur den synvinkeln att
            det är udda att använda som demonstrations- eller symbolprojekt.
            Vi är ju eniga om att järnvägskapaciteten genom Stockholm behöver
            förstärkas. Det råder en dånande enighet om det. Då borde det
            finnas en gemensam omsorg om att projektet ska fungera och att
            man därför måste veta vad man ger sig in på om man ger sig in
            på att bygga detta.
          </note>
          <note>
            Vi talade om detta från de borgerliga partiernas sida. Man kan
            läsa i det särskilda uttalandet från de borgerliga partierna i
            Stockholms läns landsting att man egentligen hade velat gå vidare
            för att pröva alternativ till detta. Regeringen var väldigt bestämd
            på att det här var det enda avtal som man var beredd att sluta
            med regionen. Man talade klart om sina farhågor kring det här
            projektet. Det är ingen tvekan om det. Jag tycker att det är bra
            att man nu utreder det vidare.
          </note>
          <note type="speaker">
            Anf. 185 ANDERS KARLSSON (s) replik:
          </note>
          <note>
            Fru talman! Jag har inte sagt att vi är för OPS eller PPP. Jag
            säger att vi inte stänger några dörrar. Vi ska vara klara över
            att vi får betala projekten. Oberoende av om det är PEAB, Skanska
            eller någon annan som bygger ska de ha vinst på det insatta kapitalet.
            Det vet vi ju. Ingen gör någonting av välgörenhet i vårt land.
            Det skulle möjligtvis vara Sjöräddningen, men inte någon privat
            byggentreprenör. Det känner vi ganska väl till.
          </note>
          <note>
            Det fanns ju en enighet. Det har Karin Svensson Smith tidigare
            talat om. Alla länsstyrelser och alla landsting var överens om
            att det här skulle göras.
          </note>
          <note>
            Jag ska dra en liknelse. Om det hade varit samma beslutsångest
            när man började bygga tunnelbanesystemet i Stockholm hade vi inte
            haft några tunnelbanor.
          </note>
          <note>
            De var framsynta politiker. De såg framtiden. Många fick kritik
            för att det var en satsning som låg för långt fram i tiden och
            var överdimensionerad. I dag ser vi att den var alldeles ypperlig,
            och det är tack vare den som Stockholm kunnat växa som det gjort.
            Låt inte kortsiktiga tankar styra utvecklingen av Stockholm, som
            är ett viktigt nav för hela Sverige.
          </note>
          <note>
            Ni har möjlighet att ändra er. Det har du gjort tidigare, Sten
            Nordin, om trängselskatten. Ändra er om Citybanan också!
          </note>
          <note type="speaker">
            Anf. 186 STEN NORDIN (m) replik:
          </note>
          <note>
            Fru talman! Jag nöjer mig, Anders Karlsson, med att ni i dag
            inte stänger dörren för PPP. Det är viktigt att Sveriges största
            parti, som ni fortfarande är även om ni är i opposition, håller
            dörrarna öppna för den typen av nya lösningar. Jag gläder mig
            åt det beskedet.
          </note>
          <note>
            Enigheten handlar om att man behöver stärka kapaciteten, och
            om man följt resan med Citybanan, som jag haft anledning att göra
            eftersom jag varit regional politiker, kan man se att de första
            kalkylerna låg på 23 miljarder. Sedan ska det i rättvisans namn
            sägas att man plussat på saker under resans gång, men den sista
            kostnadsexplosionen handlar inte om kvalitetshöjningar utan om
            att man faktiskt fått ökade kostnader.
          </note>
          <note>
            Dessutom dyvlade man över en hel del av kostnaderna på regionen,
            vilket är ett annat problem, Anders Karlsson, eftersom Stockholms
            läns landsting behöver använda rätt många av sina miljarder till
            att förbättra den befintliga trafiken. Det är alltså ett bekymmer.
          </note>
          <note>
            Vi kommer att slutgiltigt ta ställning till detta när vi har
            alla underlag ordentligt framme. Regeringen har tillsatt en snabbutredning,
            och jag tror att det kommer att vara precis vad vi behöver för
            att kunna fatta ett bra beslut kring järnvägstrafiken i Stockholm.
          </note>
          <note type="speaker">
            Anf. 187 PIA NILSSON (s) replik:
          </note>
          <note>
            Fru talman! Beslutsångest var ordet, Sten Nordin. Vad vill Moderaterna
            egentligen? Man blir inte riktigt klok på det, inte före och knappast
            heller efter dina inlägg. Du säger att du inte vill ta ställning
            i dag. Finansborgarrådet i Stockholm, Kristina Axén Olin, har
            redan tagit ställning. Hon säger att Citybanan är den optimala
            lösningen. Hon, din partivän, ser ingen annan lösning.
          </note>
          <note>
            Dessutom var det ett enhälligt beslut som fattades i maj mellan
            de tre aktörerna. Det gjordes en ansvarsfördelning mellan Banverket,
            Stockholms stad och Stockholms läns landsting. Det gjordes också
            en kostnadsfördelning. Beslutet i maj var enhälligt.
          </note>
          <note>
            Mycket märkligt! Det hinner bara gå några månader så visar Sten
            Nordin brist på handlingskraft. Jag är förvånad med tanke på hur
            mycket kritik ni riktat mot oss. När ni sedan väl får chansen
            tar ni den inte. Jag är mycket förvånad.
          </note>
          <note>
            Det tidsperspektiv som du nämner för Citybanan är i värsta fall
            2016, i bästa fall något år tidigare. Man har sagt mellan 2013
            och 2016. All expertis bedömer tidigast 2020 för tredje spåret,
            och det finns anledning att lita på vad de säger.
          </note>
          <note>
            Anser du, Sten Nordin, att ett tredje spår, ett spår till, fyller
            den kapacitet som framtiden kräver när det gäller spårtrafiken?
          </note>
          <note type="speaker">
            Anf. 188 STEN NORDIN (m) replik:
          </note>
          <note>
            Fru talman! Jag tänker som sagt inte ta ställning till om det
            är tredje spåret eller Citybanan vi ska ha förrän vi har Hans
            Rodes utredning på bordet. Det är möjligt att Pia Nilsson gjort
            en egen utredning och känner sig klar med den frågan, men jag
            tänker avvakta den mycket tunga och seriösa utredning som Hans
            Rode genomför med hjälp av all den expertis som nu står till hans
            förfogande. Den måste vi först ha på bordet, och skälet till det
            är att kostnadsexplosionen i närtid varit total.
          </note>
          <note>
            Jag tror att det finns flera aktörer i regionen som i likhet
            med mig äntligen kommit i närkontakt med de tekniska och miljömässiga
            problemen. Det skedde i samband med att den politiska referensgruppen
            fick möjlighet till en nära dialog med de i dessa frågor kunniga
            tjänstemännen. De redovisade då hur tekniskt komplicerat detta
            verkligen är. Jag har själv suttit och lyssnat på sådana föredrag
            där man just säger att detta är det tekniskt mest komplicerade
            projekt som genomförts, eller kommer att genomföras, i Sverige.
          </note>
          <note>
            Det innebär inte att det inte ska genomföras, men det kan i min
            värld faktiskt innebära att man tar och ser över det en gång till.
          </note>
          <note type="speaker">
            Anf. 189 PIA NILSSON (s) replik:
          </note>
          <note>
            Fru talman! Vi ska se över det en gång till. Det kanske blir
            en gång till, och en gång till. Det finns ingen hejd på hur många
            gånger vi ska se över det, Sten Nordin.
          </note>
          <note>
            Är det så Moderaterna vill driva en framgångsrik transportpolitik?
            Är det inte så, Sten Nordin, att du egentligen inte vill satsa
            pengarna på järnvägsinvesteringen? Du vill frigöra dem för väginvesteringar.
            Säg det då! Tala om det för åhörarna. Tala om det för oss ledamöter.
            Tala om det för svenska folket. Ni är inte intresserade.
          </note>
          <note>
            Vad jag förstår hade Moderaterna synpunkter på genomförandeavtalet
            när det skrevs. Jag vill minnas att det lämnades en inlaga där
            man inte ansåg att landstinget skulle betala. Beslutet var enhälligt,
            men det kom en inlaga där man hade funderingar om det var riktigt
            rätt. Säg i så fall att ni inte är intresserade av detta i stället
            för att säga att vi ska utreda det igen och sedan får vi se om
            vi kan fatta beslut om en månad, om ett år eller om två år. Kom
            till skott någon gång!
          </note>
          <note type="speaker">
            Anf. 190 STEN NORDIN (m) replik:
          </note>
          <note>
            Fru talman! Det är vad man nu kommer att göra i Stockholmsregionen.
            Man kommer att komma till skott när man tillsatt en förhandlingsman
            som har ett år på sig att tillsammans med alla aktörer i regionen
            diskutera frågorna. Även Pia Nilssons partikamrater kommer att
            få vara med betydligt mer än vad vi fick vara med när ni styrde.
            Då har ni chansen att lägga fram er bedömning.
          </note>
          <note>
            Jag undrar lite grann var gränsen finns för Socialdemokraterna
            och Pia Nilsson ifall ett projekt tappar kontrollen över kostnaderna
            och visar sig ha stora problem jämfört med, i så fall, ett alternativ.
            Eller har detta blivit en sådan prestigefråga att ni inte ens
            tänker titta på den nya kunskap som eventuellt kommer fram? Det
            gör mig i så fall något orolig.
          </note>
          <note>
            Man kan inte raljera över detta. För Stockholms läns landsting
            är drygt 3 miljarder en stor summa eftersom man redan i dag har
            ett desperat behov av pengar för att kunna satsa på förbättringar
            av pendeltågstrafiken. Det ska göras tillsammans med Banverket,
            för även Banverket måste satsa på pendeltågstrafiken i Stockholm.
            Den kan inte vänta vare sig på Citybanan eller på tredje spåret,
            utan en rad åtgärder måste vidtas i dag.
          </note>
          <note>
            Jag tycker att man måste visa respekt för att detta är en mycket
            tung börda för Stockholms läns landsting.
          </note>
          <note type="speaker">
            Anf. 191 CHRISTINA AXELSSON (s):
          </note>
          <note>
            Fru talman! Flera utredningar har visat att stockholmarna har
            längst till jobbet inte i väg utan i tid. Tillsammans åker vi
            08:or ungefär en vecka mer per år i resor till och från jobbet
            än övriga invånare i Sverige, allt enligt Stockholms Handelskammare.
            Därför är det viktigt att vi får både kvalitet och kapacitet i
            regionens kollektivtrafik.
          </note>
          <note>
            Nu försöker den nya borgerliga majoriteten stoppa utbyggnaden
            av pendeltågstrafiken, stoppa Citybanan, trots att bygget pågår
            för fullt och det redan kostat skattebetalarna över 1 miljard
            kronor. Det är en Stockholmsfientlig politik att inte låta också
            vår region få förbättrad infrastruktur.
          </note>
          <note>
            Före valet lovade alla partier att satsa på SL och pendeltågstrafiken,
            men efter valet väljer den borgerliga fyrklövern att helt skrota
            Citybanan. Det ser jag som ett löftessvek mot oss länsinvånare
            och mot alla oss SL-resenärer. Därför startar vi socialdemokrater
            i Stockholms län i dag en kampanj för att få stockholmarna att
            kräva av regeringen att den ska fullfölja byggandet av Citybanan.
            Den ska se till att pendeltågen får nya stationer i city och följa
            den partiöverskridande uppgörelse om Citybanan som Stockholmsregionen
            redan har enats om. Och den ska se till att Stockholm får fyra
            spår över getingmidjan. Det räcker inte med tre.
          </note>
          <note>
            Försenade pendeltåg är vardag för många pendlare i vårt län.
            Förseningarna smittar också av sig på annan tågtrafik i hela Sverige.
            Därför är det oerhört viktigt att vi nu ser till att man bygger
            färdigt Citybanan så snart som möjligt. Att utreda frågan igen
            den har ju redan utretts många gånger känns bara tjatigt. Det
            verkar som om det finns någon dold agenda här, där man inte riktigt
            talar om varför man gör sina ställningstaganden.
          </note>
          <note>
            Vi har varit överens, och därför yrkar jag bifall till den reservation
            som Socialdemokraterna har tillsammans med Miljöpartiet och Vänsterpartiet.
          </note>
          <note type="speaker">
            Anf. 192 KRISTER ÖRNFJÄDER (s):
          </note>
          <note>
            Fru talman! Det är faktiskt riktigt intressant att inte vara
            så engagerad i själva sakbehandlingen utan på lite avstånd få
            reflektera över vad som sägs och görs.
          </note>
          <note>
            Jag har haft förmånen att vara ledamot av trafikutskottet i tolv
            år. Det var riktigt trevliga år. Man lärde sig mycket. Man lärde
            sig också att komma ihåg en hel del. Jag ska nu ägna mig åt att,
            som Sven Bergström uttryckte det, prata ödmjukhet och ställa några
            frågor till företrädare för alliansen om vad de egentligen menar.
          </note>
          <note>
            Jag ska börja med Jan-Evert Rådhström. Antingen har miljön blivit
            betydligt bättre, eller också har Jan-Evert sänkt tonläget i sina
            anföranden en hel del. Det låter lite annorlunda i dag jämfört
            med för bara ett år sedan. Jag har några punkter som jag har frågor
            om. Jag undrar vad det är som har gjort att Jan-Evert har ändrat
            ståndpunkt i några ärenden.
          </note>
          <note>
            Förra året vid den här tiden uttryckte han sig väldigt kraftfullt
            och sade: Exempelvis tvingar vänsterkartellen på Stockholm trängselskatter
            trots kompakt medborgerligt motstånd. Det fanns inget medborgerligt
            motstånd. Det har vi förstått. Men hans åsikt är nu totalt annorlunda!
            Vad har hänt, förutom att röstläget har ändrats?
          </note>
          <note>
            Ett annat påstående som han byggde sin argumentation på var:
            En annan svaghet i regeringens infrastrukturpolitik är de obefintliga
            budgetmarginalerna. Var i betänkandet kan man utläsa att alliansen
            har skaffat sig budgetmarginaler?
          </note>
          <note>
            Ett tredje påstående är: Bara att flytta bort planerade projekt
            för att klara nya akuta problem kostar mångmiljonbelopp. Hur mycket
            kostar det när man flyttar projekt, Jan-Evert? Det är ju precis
            det ni håller på med. Den tidigare diskussionen är tydlig på det
            området.
          </note>
          <note>
            Till Sven Bergström vill jag säga: Ditt inlägg var mycket mer
            balanserat. Det hänger faktiskt ganska väl ihop. Egentligen är
            det bara en sak som jag är ute efter. När det gällde enskilda
            vägar hade ni ganska kraftig kritik. 4 miljoner i ökad tilldelning
            är just ingen kraftfull satsning. Detta kunde vi läsa om i de
            skrifter vi fått.
          </note>
          <note>
            Centerpartiet ville att man skulle anslå 100 miljoner mer till
            stöd för kollektivtrafiken i regionerna. Var kan man utläsa det
            i den nya alliansens politik?
          </note>
          <note>
            Christer Winbäck är inte här. Annars skulle jag ha ställt en
            hel del frågor till honom om pengar till de regionala flygplatserna.
            Trots tre förklaringar fick jag inte detta att hänga ihop.
          </note>
          <note>
            Kd sade att företagandet och tillväxten ska vara vägledande.
            Vad är det som har gjort att man sedan ett år har ändrat åsikt
            i den frågan? Detta var inte vad Johnny Gylling sade när han stod
            i den här talarstolen för ett år sedan.
          </note>
          <note type="speaker">
            Anf. 193 SVEN BERGSTRÖM (c) replik:
          </note>
          <note>
            Fru talman! Det är sympatiskt att Krister Örnfjäder vinnlägger
            sig om ett resonerande tonläge. Då finns det anledning att ta
            upp samtalet. Han var ju dessutom hovsam mot Centerpartiet och
            mig, tack och lov.
          </note>
          <note>
            När det gäller enskilda vägar är det precis som du sade, och
            som jag också sade i mitt huvudanförande. Vi hade önskat att vi
            hade kunnat plussa på åtskilligt mycket mer till de enskilda vägarna
            eftersom det behövs för att hålla det viktiga vägnätet i gott
            skick. Nu orkar vi med bara 4 miljoner. Jag utgår från att vi
            orkar med mycket mer i nästa budget. Kanske kan vi till och med
            få några miljoner över i en tilläggsbudget. Nu är läget som det
            är. Vi har fått plussiffror, och det är mycket bra, men vi har
            ambitionen att orka med mer.
          </note>
          <note>
            Detta med pengarna till kollektivtrafik är en fråga som Centerpartiet
            har drivit i många år. Faktum är att regeringen och stödpartierna
            följde med oss redan i budgeten förra hösten och plussade på exakt
            100 miljoner kronor, som vi hade yrkat på några år tidigare. Då
            fick vi våra krav tillgodosedda. Det tackar vi för. Därigenom
            har man höjt upp nivån där den bör ligga. Därmed är våra krav
            tillgodosedda, och vi är ganska överens om att det är rätt nivå
            på pengarna för den riktiga kollektivtrafiken över hela landet.
          </note>
          <note type="speaker">
            Anf. 194 KRISTER ÖRNFJÄDER (s) replik:
          </note>
          <note>
            Fru talman! Vi var överens, ja, men hur ser det ut nu? Jag kan
            inte se att denna satsning på något sätt ska fortsätta. Vi vet
            alla att trafikarbetet ökar. Det innebär att vi måste tillgodose
            det på något sätt. Vi har då sagt att vi vill lösa det genom att
            exempelvis lägga mer tyngdpunkt på kollektivtrafik. Den enskilda
            trafiken kan i slutändan inte tillgodose de behov som finns med
            de sex olika mål som vi har satt upp.
          </note>
          <note>
            När man då från alliansens sida pratar om att man ifrågasätter
            de nuvarande sex målen och prioriteringen av dem hamnar man någon
            annanstans. Helt klart är då det har kanske redan sagts att man
            när det gäller dessa frågor inte har suttit i någon gemensam badtunna.
            Här råder stora skillnader när det gäller hur man vill lösa problemen.
            Jag har inget emot att man söker gemensamma lösningar med dem
            som i dag är i opposition. I många frågor har vi gemensamma intressen.
          </note>
          <note>
            Jag reagerar när man först ger uttryck för att man är överens
            och sedan, när man ska övergå till handling, visar att man inte
            är det. Man är inte överens, men man vill ge sken av det.
          </note>
          <note type="speaker">
            Anf. 195 SVEN BERGSTRÖM (c) replik:
          </note>
          <note>
            Fru talman! Krister Örnfjäder, Socialdemokraterna har många flera
            års erfarenhet av att försöka bli överens med partier där det
            finns större åsiktsskillnader än mellan oss fyra i alliansen.
            Vi har ju pryat bara några månader i det här ämbetet.
          </note>
          <note>
            Jag tycker att vi har lyckats mycket bra med att hålla sams.
            Vi hemlighåller inte att det finns ett antal frågor där vi har
            olika åsikter, men maktskiftet var väldigt väl förberett. Vi har
            därigenom undvikit att få öppna konflikter i frågor där det fanns
            exempel på oenigheter i den tidigare samverkan mellan Socialdemokraterna,
            Vänsterpartiet och Miljöpartiet.
          </note>
          <note>
            Det är klart att jag skulle önska att man kunde fortsätta att
            plussa på anslagen till kollektivtrafiken för att få en högre
            standard runtom i hela landet.
          </note>
          <note>
            Nu kom Socialdemokraterna och stödpartierna förra året oss till
            mötes med de 100 miljonerna. Därmed hade vi lyft nivån åtskilligt.
            Nu ligger vi kvar där. Får vi pengar över i budgeten inom alliansregeringen
            utgår jag från att man prövar möjligheten att plussa på ytterligare
            om det finns behov.
          </note>
          <note>
            Just nu gäller det mer pengar till Rikstrafiken för Gotlandstrafiken
            som alla värderar högt och som vi vill ha en hög standard på.
            Det kräver lite extra insatser, och då har vi prioriterat den.
          </note>
          <note>
            När det gäller målen för transportpolitiken ligger det inte i
            den översyn som nu är på gång att vi säger att de gamla målen
            är passé och ska skrotas. Men vi vill ha en förutsättningslös
            översyn. Det kan hända att det slutar med att vi prioriterar på
            ett ungefär likartat sätt som den tidigare regeringen och riksdagsmajoriteten
            har gjort.
          </note>
          <note>
            Låt oss ha den översynen och komma tillbaka. Vi har tack och
            lov haft en ganska bred samsyn om de övergripande långsiktiga
            målen här i kammaren. Det kanske blir så i fortsättningen också.
          </note>
          <note type="speaker">
            Anf. 196 KRISTER ÖRNFJÄDER (s) replik:
          </note>
          <note>
            Fru talman! När det gäller det sista har också jag uppfattat
            det på det sättet. De sex mål som vi har satt upp var vi överens
            om. Vi fick kritik i förra årets diskussion just från Johnny Gylling,
            representanten från kd. Han tyckte att vi inte hade drivit målen
            tillräckligt starkt i de delar som han då tyckte var viktiga.
          </note>
          <note>
            När jag nu hörde diskussionen här tidigare, och då jag åberopade
            honom och det inlägg som skedde i dag, är det faktiskt en skillnad.
            Där talar man om att företagande och tillväxten ska vara mer vägledande.
            Några sådana diskussioner hade inte vi. Vi hade satt upp sex mål,
            och de skulle tillgodoses.
          </note>
          <note>
            Gör man den förändringen innebär det att det kan få konsekvenser
            för helheten. Det innebär exempelvis att man kan titta på lösningar
            som tillgodoser enskilda företag men som kan vara rena katastrofen
            för miljön. Det vill inte vi vara med om. Vi vill se det som en
            helhet.
          </note>
          <note>
            Det är som någon tidigare sade. Vad vi gör nu är att vi också
            lämnar över någonting till våra barn och barnbarn. Det ska väl
            inte bara vara negativa saker?
          </note>
          <note>
            Vi ser fram emot ett fortsatt samarbete med Centerpartiet i en
            hel del frågor där jag vet att vi är överens. Med det ska vi nog
            kunna skaffa oss en bra majoritet. Det är ett bra besked för de
            framtida diskussionerna att det också finns en majoritet i riksdagen
            för olika frågor och inte bara i Rosenbad.
          </note>
          <note type="speaker">
            Anf. 197 JAN-EVERT RÅDHSTRÖM (m) replik:
          </note>
          <note>
            Fru talman! Jag hälsar Krister Örnfjäder välkommen tillbaka.
            Det är alltid trevligt att se dig här. Det gäller väl att jag
            inte blir alltför hovsam så att du tror att jag har ändrat mig
            totalt, utan jag får väl bränna på, förstår jag, så att du känner
            igen mig.
          </note>
          <note>
            Skämt åsido har det när det gäller trängselskatten och debatten
            om den varit en folkomröstning. Problemet är att Socialdemokraterna
            bara hade som ett krav att det var Stockholms stads folkomröstning
            som skulle gälla.
          </note>
          <note>
            Det jag har varit mest orolig för är att det kunde ha varit en
            situation där vi haft ett skyttegravskrig i fyra år framöver.
            Det hade inte gagnat någonting. Vi hade fått ett ställningskrig
            under en hel mandatperiod.
          </note>
          <note>
            Nu ser jag ändå en helhet i detta som kan vara en fördel. Vi
            säger nu att vi ska ha en helhetslösning och också ska se på väginfrastrukturen
            i Stockholms stad. Vi säger att vi ska ge mer resurser och att
            pengar ska gå till vägutbyggnader. Det är ett skäl för mig. Jag
            tycker att helheten är viktig.
          </note>
          <note>
            Krister Örnfjäder tog också upp att jag sagt att flyttning av
            projekt kostar pengar. Ja, vi minns allihop när 15 projekt helt
            plötsligt fick stå tillbaka i Trollhättepaketet. Det var väl smärtsamt
            för Krister Örnfjäder även i hans region när projekt blev flyttade
            där man i princip var klara att sätta spaden i marken men där
            ingenting hände.
          </note>
          <note>
            Det var där jag var kritisk. Nu blev det en ny miljöprövning
            och ett nytt ställningstagande. De 15 projekten ligger långt fram
            i tiden, eller åtminstone många av dem. Jag var väldigt kritisk
            till att det inte kom mer resurser.
          </note>
          <note type="speaker">
            Anf. 198 KRISTER ÖRNFJÄDER (s) replik:
          </note>
          <note>
            Fru talman! Jag beundrar Jan-Evert när han gör det långa inlägget
            om trängselskatten. Du skulle egentligen kunna säga: Jag hade
            fel, och därför har jag ändrat mig. Det var helt enkelt så att
            du sade att det var ett kompakt medborgerligt motstånd. Vi sade
            att vi med vårt förslag ville försöka lösa miljö- och trafikproblemen
            i Stockholm. Därför var det Stockholm som skulle ha inflytandet
            över folkomröstningen.
          </note>
          <note>
            Sedan var det många andra i andra delar av regionen som tyckte:
            Detta är något som berör så många flera. Ja, sade vi, det gör
            det. Men det är Stockholm som får leva med problemet. De andra
            kommer in, åker därifrån och tycker att allting är bra. Det var
            egentligen där som den stora skillnaden var mellan oss två när
            vi diskuterade.
          </note>
          <note>
            Jag var mycket kritisk till att man från regeringens sida gjorde
            en sådan lösning som innebar att man tog bort ett antal projekt
            i min region för att lösa problem i Trollhättan. Jag tror inte
            heller på att man når en lösning genom att man flyttar problemen.
          </note>
          <note>
            Där har vi bland annat från vår region ägnat mycket tid åt för
            att påverka vår partiledning och den tidigare statsministern och
            regeringen så att man innan valet gick ut och sade: E 22:an ska
            in i planen igen.
          </note>
          <note>
            Med det som du nu har sagt förutsätter jag att du kommer att
            göra exakt samma sak när det gäller alliansregeringen och påverka
            den så att E 22:an i dess helhet kommer in. Då kan vi också vara
            överens om det.
          </note>
          <note type="speaker">
            Anf. 199 JAN-EVERT RÅDHSTRÖM (m) replik:
          </note>
          <note>
            Fru talman! Skillnaden när vi talar om Stockholm och det kompakta
            motståndet som jag talade om var också att vi hade regionen. Det
            är de kringkommuner där det har varit folkomröstningar och där
            det fanns motståndare. Ni såg bara Stockholms stad som den avgörande
            faktorn. Vi har olika syn på detta. Jag tror fortfarande att det
            med en större kringkrets hade varit ett kompakt motstånd.
          </note>
          <note>
            Jag förstår om Krister Örnfjäder var mycket kritisk. Det måste
            ha varit nätter där Örnfjäder har våndats starkt när han såg att
            infrastrukturprojekt som egentligen var beslutade försvann. Jag
            önskar dig välkommen över till politiker som vill göra vägsatsningar
            och ge mer resurser för att vi ska få samhällsekonomiskt lönsamma
            projekt till stånd.
          </note>
          <note>
            Vi kommer att göra allt vi kan för att de satsningar som måste
            göras också ska komma till stånd. Men låt oss slippa en sak. Låt
            oss slippa att vi kommer att ha en regional debatt där jag, Krister
            Örnfjäder och andra politiker här i Sveriges riksdag ska börja
            slåss för sin väg och inte lyssna på professionen och följa den
            tågordning som Vägverket de facto vill ha.
          </note>
          <note>
            Det jag inte vill se är att politiker tar bort beslutade projekt
            som den förra regeringen gjorde. Det var en politisk styrning
            som var mycket förödande. Men vi kan ta varandra i hand, Krister
            Örnfjäder, och satsa på att vi ska få mer pengar till våra vägar.
            Det kan numera vara lite lättare för Örnfjäder när han slipper
            att dra med sig vänsterpartister och miljöpartister.
          </note>
          <note type="speaker">
            Anf. 200 KRISTER ÖRNFJÄDER (s) replik:
          </note>
          <note>
            Fru talman! Det här med att var och en talar för sitt projekt
            tror jag att vi kommer att få leva med till viss del. Du är väl
            bekant med E 45:an och hur mycket du har talat för den under de
            år som vi har umgåtts i trafikutskottet. Det blir gärna så att
            man tar upp aktuella lokala och regionala exempel som man känner
            till väl. Det kan man också använda som bra argument när det gäller
            satsningar i Sverige i dess helhet. Det finns ingen motsättning
            i det. Vi har aldrig fastnat i själva sakdiskussionen bara för
            att vi har använt de exemplen. Det ska vi nog kunna klara av.
          </note>
          <note>
            Jag vill naturligtvis ha levererat. Jag vill inte bara ha deklarerat
            utan också levererat. Jag kommer att hänga på under de här åren,
            precis som ni har gjort i olika frågor som ni har tyckt varit
            viktiga.
          </note>
          <note>
            Samtidigt är jag väldigt mån om att vi får det här att hänga
            ihop i slutändan i den diskussionen. Jag vill att människor ska
            kunna vara med och påverka sin vardag. Vi kan ta trängselskatten
            som ett exempel. Under den här tiden som vi diskuterade folkomröstningar
            i Stockholm eller Stockholms län och var gränsen skulle gå hade
            jag telefonsamtal från mitt hemlän där folk hade synpunkter och
            undrade om inte de också skulle få vara med och rösta. De åkte
            ju också upp hit någon gång emellanåt. Jag fick faktiskt föra
            den typen av resonemang med dem med. Vem äger problemet? Vem får
            lida av de negativa konsekvenserna?
          </note>
          <note>
            Jag kände mig ganska trygg i den argumentation som vi hade. Jag
            kände mig ännu tryggare när jag fick se hur resultatet blev. När
            ni nu har tagit det ställningstagande som ni har gjort känner
            jag mig också trygg. Vi var helt rätt ute från början.
          </note>
          <note type="speaker">
            Anf. 201 EMMA HENRIKSSON (kd):
          </note>
          <note>
            Fru talman! Jag kunde inte låta bli att begära ordet när jag
            satt här och lyssnade på socialdemokrat efter socialdemokrat som
            pratade om detta med Citybanan. Jag tänkte att någonstans måste
            insikten komma om att det är en väldigt stor, viktig och komplicerad
            fråga vi diskuterar. Men under Christina Axelssons anförande förstod
            jag vad det handlar om egentligen. Det är en kampanj. Man har
            gjort den här stora komplicerade frågan till en kampanj som man
            lanserar här i dag. Jag tycker det är väldigt anmärkningsvärt
            att man inte tar de stora kostnadsökningar och de väldigt komplicerade
            miljöproblem som finns vid byggandet på allvar. Man säger: Kan
            ni inte nu bli lite handlingskraftiga? Och samtidigt har man själv
            utrett frågan i över ett decennium.
          </note>
          <note>
            Det senaste året har det varit en enorm kostnadsökning. Man har
            fått de stora problem som finns presenterade för sig. Det handlar
            om alla de lastbilar som ska gå genom innerstaden mitt framför
            näsan på barnfamiljerna på väg till skola och dagis. Det handlar
            om avstängningar av tunnelbanan. Jag vill inte åka tunnelbana
            under den tid man måste stänga hela T-centralen på grund av riskerna
            som är förenade med byggandet. Det handlar om riskerna för grundvattennivån.
            Tunneln genom Hallandsåsen var komplicerad, och vi såg hur det
            gick. Men det här är riktigt komplicerat.
          </note>
          <note>
            Nu har man gjort det till kampanjfråga. Det är totalt oförståeligt.
            Jag hade en kollega som började i landstinget förra hösten. Hennes
            första uppdrag var att gå på ett möte om Citybanan. Hon var helt
            skräckslagen när hon kom tillbaka och förstod vilka enorma belopp
            som det hade ändrats med sedan tidigare möte. Nästa gång hon gick
            på ett liknande möte hade kostnaderna ökat ännu mer. Tredje gången
            hon skulle dit sade hon att hon inte vågade gå dit. Hon vågade
            inte höra vad som sades. Det verkade inte som om det fanns någon
            kontroll på de här kostnaderna längre.
          </note>
          <note>
            Om vi då väljer att se över detta och titta på om det faktiskt
            är det rätta kan vi i alla fall med trygghet säga att vi har gjort
            en grundlig undersökning av frågan.
          </note>
          <note type="speaker">
            Anf. 202 CHRISTINA AXELSSON (s) replik:
          </note>
          <note>
            Fru talman! Tack, Emma Henriksson, för att du tog upp tråden
            med Citybanan. Vi i den socialdemokratiska gruppen tycker att
            den är väldigt viktig. Eftersom jag förstår att du också bor i
            den här regionen, tycker jag att det är konstigt om inte du också
            tycker att det är viktigt att vi får en ökad kapacitet mellan
            Södra station och Stockholms central.
          </note>
          <note>
            Den här frågan har utretts. Den har utretts flera gånger. Jag
            kan berätta att vi har haft någonting som heter Stockholmsberedningen
            där vi i de olika partierna har suttit tillsammans. Där har vi
            varit överens. Du hörde också Pia berätta att vi har varit överens
            om att kapaciteten på Citybanan behövs.
          </note>
          <note>
            Det är klart att det är besvärligt. Det är alltid besvärligt
            när man bygger någonting i en stad där verksamhet ska pågå. Så
            är det. Det är ett stort projekt att göra detta, men man kan inte
            dra sig för det och säga att man är rädd för att gå till jobbet
            och för att höra hur mycket det har ökat i dag. Det är just det
            som vi politiker måste våga ta ansvar för. Frågan är utredd. Att
            ni nu skjuter på det kommer inte att göra det billigare.
          </note>
          <note>
            Det är ganska dyrt när det inte fungerar också. Jag vet inte
            om Emma läste i tidningarna om den 1 november, dagen då pendeltåg,
            tunnelbanan och det mesta stod still. Den kostade stockholmarna
            5 miljarder påstods det. Jag kan inte gå i god för de beräkningarna.
            Jag frågade utredningstjänsten hur de har räknat ut det. Det är
            väldigt dyrt att inte göra någonting också. Och gör man det under
            lång tid blir det fruktansvärt dyrt.
          </note>
          <note>
            Om Emma Henriksson tycker att det här med tredje spåret är så
            bra, varför kampanjade inte Kristdemokraterna för det i valrörelsen?
            Varför sade ni ingenting?
          </note>
          <note type="speaker">
            Anf. 203 EMMA HENRIKSSON (kd) replik:
          </note>
          <note>
            Fru talman! Jag behövde faktiskt inte läsa i tidningen om den
            1 november. Jag stod på pendeltåget, ett av alla de pendeltåg
            som var en timme och tjugo minuter försenade. Jag upplevde det
            i realtid.
          </note>
          <note>
            Det är klart att det kostar när man inte gör någonting. Men det
            kostar också om man gör fel saker och om det är så att vi får
            en ännu större kostnadsexplosion. Om det är så att man, när man
            är halvvägs in i byggtiden, kommer fram till att det inte fungerar
            alls blir det ännu dyrare.
          </note>
          <note>
            Jag säger inte att den ena lösningen är bättre än den andra,
            men jag säger att vi måste veta att det här är det rätta innan
            vi sätter i gång på allvar. Det finns för mycket osäkerhet i dag
            för att vi faktiskt ska kunna säga att det här är det rätta. Ni
            tar inte varningsklockorna på allvar, och det gör mig bekymrad.
          </note>
          <note type="speaker">
            Anf. 204 CHRISTINA AXELSSON (s) replik:
          </note>
          <note>
            Fru talman! Vi tar alla varningsklockor på allvar, Emma Henriksson.
            Vi har tittat på den här frågan. Vi har vänt den både framlänges
            och baklänges. Vi har tittat om det räcker med ett tredje spår
            i ytläge. Nej, det gör inte det om vi ska bygga för framtiden.
            Du vet liksom jag, Emma Henriksson, att vi inte har fått någon
            ökad spårkapacitet genom getingmidjan sedan 1871. Nu har vi 2006.
            Vi måste bygga för framtiden. Då måste man bygga för att åtminstone
            klara den kapacitetsökning som vi nu kan se att vi kommer att
            behöva.
          </note>
          <note>
            Det kommer att behöva göras mycket. Man behöver laga växlar och
            se till att spår är öppna när det blir kallt och så vidare. Jag
            lyckades inte åka med pendeltåget eftersom de hade slutat gå den
            1 november. Jag stod vid Fruängens station i tre och en halv timme
            och väntade på en buss som kom så småningom. Det kan vi orda om.
          </note>
          <note>
            Det kostar att inte göra någonting. Nu är det Moderaterna som
            har bollen. Det är Moderaterna som har bollen här i riksdagen
            och i regeringen. Det är Moderaterna som har bollen i landstinget.
            Det är Moderaterna som har bollen i Stockholms stad. Jag förutsätter
            att ni, precis som Kristina Axén Ohlin, tycker att det enda vettiga
            just nu är att fortsätta detta bygge som man redan har påbörjat
            och som man har varit överens om.
          </note>
          <note>
            Jag tycker att det är mycket märkligt att man nu gör den här
            kovändningen. Det är det som vi ska kampanja om och berätta för
            väljarna runtom i länet och staden. Det är den här kovändningen
            som Moderaterna faktiskt har gjort nu i spetsen på den borgerliga
            regeringen.
          </note>
          <note type="speaker">
            Anf. 205 EMMA HENRIKSSON (kd) replik:
          </note>
          <note>
            Fru talman! Jag kan inte låta bli att fortsätta att fascineras.
            Vi är överens. Och det är precis som Christina Axelsson säger
            att det är vi som har bollen, och då är det inte Moderaterna själva,
            utan det är vi i alliansen som har bollen. Vi har bollen i riksdagen,
            landstinget och Stockholms stad. Vi har kommit fram till att det
            är viktigt att man tar ett steg tillbaka, stannar upp och ser
            vad som är bäst.
          </note>
          <note>
            Ni är väldigt noga med att det ska läggas in en hög växel. Men
            under det decennium som ni har haft möjligheten har ni inte gjort
            något.
          </note>
          <note>
            Jag hoppas att ni också, när ni går ut och berättar, faktiskt
            också berättar om alla de problem som kan uppstå, för dem vet
            jag att väljarna i Stockholms län inte känner till. De känner
            inte till alla problemen med de lösningar som vi diskuterar.
          </note>
          <note>
            Vi i alliansen är helt och hållet överens om att det måste komma
            till en långsiktigt hållbar lösning som ger den kapacitet som
            behövs långsiktigt. Men vi är också beredda att faktiskt ta det
            beslutet med väldigt mycket eftertänksamhet.
          </note>
          <note>
            Överläggningen var härmed avslutad.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 8 december
          </note>
          <note>
            Peter Hultqvist
          </note>
          <note>
            den 11 december
          </note>
          <note>
            Egon Frid
          </note>
          <note>
            Allan Widman
          </note>
          <note>
            Berit Andnor
          </note>
          <note>
            Anders Hansson
          </note>
          <note>
            Alice Åström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 19 december.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 8 december
          </note>
          <note>
            Ewa Björling
          </note>
          <note>
            Esabelle Reshdouni
          </note>
          <note>
            Ingemar Vänerlöv
          </note>
          <note>
            Margareta Cederfelt
          </note>
          <note>
            Margareta Cederfelt
          </note>
          <note>
            Hans Linde
          </note>
          <note>
            Alice Åström
          </note>
          <note>
            den 11 december
          </note>
          <note>
            Cecilia Widegren
          </note>
          <note>
            Cecilia Wigström
          </note>
          <note>
            Cecilia Wigström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 19 december.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 december
          </note>
          <note>
            Hans Linde
          </note>
          <note>
            Birgitta Ohlsson
          </note>
          <note>
            Anne Ludvigsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 19 december.
          </note>
          <note>
            16 § Kammaren åtskildes kl. 19.40.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
