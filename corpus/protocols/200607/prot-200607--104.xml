<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--104</head>
          <docDate when="2007-05-10 00:00:00">2007-05-10 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:104
          </note>
          <note>
            Torsdagen den 10 maj
          </note>
          <note>
            Kl. 12:00 - 17:17
          </note>
          <note>
            1 § Justering av protokoll
          </note>
          <note>
            Justerades protokollet för den 4 maj.
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2007)165
          </note>
          <note>
            3 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            4 § Planfrågor
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            5 § Fastighetsrättsliga frågor
          </note>
          <note>
            Föredrogs
          </note>
          <note type="speaker">
            Anf. 1 EGON FRID (v):
          </note>
          <note>
            Herr talman! I detta betänkande, CU20, berörs fastighetsrättsliga
            frågor i motioner väckta under den allmänna motionstiden 2006.
          </note>
          <note>
            Vänsterpartiet har väckt två motioner, en om friköp av historiska
            arrenden och en om slutligt avskaffande av fideikommissinstitutet.
          </note>
          <note>
            Herr talman! Inledningsvis yrkar jag bifall till reservation
            2, men naturligtvis står jag också bakom reservation 1 från Vänsterpartiet.
          </note>
          <note>
            Frågorna om friköp av historiska arrenden och slutligt avskaffande
            av fideikommissinstitutet rör två historiska, feodala, patriarkala
            och ideologiska strukturer i svenskt fastighets- och jordägande.
          </note>
          <note>
            I betänkandet Historiska arrenden (SOU 1991:85) lade 1990 års
            arrendekommitté fram ett lagförslag om friköpsrätt avseende historiska
            arrenden. Regeringen, som inte förde fram förslaget till riksdagen,
            anförde att en sådan lagstiftning inte skulle tillgodose något
            angeläget allmänt intresse. Vidare anfördes att en lag om friköp
            inte är förenlig med regeringsformens bestämmelser om egendomsskydd.
          </note>
          <note>
            Vad som är ett angeläget allmänt intresse är i högsta grad en
            politisk bedömningsfråga. Vid bedömningen ska hänsyn tas till
            vad som är godtagbart i ett modernt och demokratiskt samhälle.
          </note>
          <note>
            Jag anser att rätten för arrendatorer att friköpa den jord som
            de i generationer har brukat är en väsentlig samhällsfråga av
            medborgarrättslig karaktär. Det är orättvist att arrendatorer
            inte har möjlighet att förvärva den trygghet och rättssäkerhet
            som äganderätten till den arrenderade gården skulle ge. Det finns
            en obalans i avtalsförhållandet mellan jordägare och arrendator
            där arrendatorn är den svagare parten. Jordägaren har generellt
            sett större ekonomiska resurser för att driva en tvist. Arrendatorsföreningar
            har framhållit att en friköpsrätt skulle leda till en större jämvikt
            mellan parterna i arrendeförhållandet även om ett friköp inte
            aktualiseras.
          </note>
          <note>
            Adelns privilegier har avskaffats. Genom att införa en rätt till
            friköp kan de sista resterna av det gamla feodalsamhället avskaffas.
            I praktiken är de nu aktuella arrendatorerna fortfarande frälsebönder.
            I många fall har de inte möjlighet att skjuta till exempel vildsvin
            och gäss som förstör grödorna. I stället tar jordägarna betalt
            för att låta andra personer jaga på marken.
          </note>
          <note>
            Friköp av historiska arrenden är inte ett hot mot äganderätten
            eftersom gårdarna har varit utarrenderade under en mycket lång
            tid. Jordägaren har till skillnad från arrendatorn endast ett
            ekonomiskt intresse i egendomen. För arrendatorn är arrendestället
            både hem och inkomstkälla, och så har det varit i många generationer.
          </note>
          <note>
            Eftersom ägaren vid ett friköp skulle få kompensation för egendomen
            saknar argumentet att friköpsrätten utgör ett hot mot den enskilda
            äganderätten relevans. Vidare har arrendegårdarnas värde till
            stor del skapats genom arrendatorernas arbete och investeringar.
            Arrendeavgiften har betalat den arrenderade egendomen flera gånger
            om.
          </note>
          <note>
            Jag anser att det är viktigt att det införs en möjlighet till
            friköp, inte minst av historiska och ideologiska skäl. Att hänvisa
            till att få arrendatorer skulle utnyttja en friköpsrätt leder
            till ett cirkelresonemang. Den unga generationen väljer i dag
            i stor utsträckning att inte ta över ett arrende från sina föräldrar.
            Detta leder till att allt fler arrenden avskaffas och till att
            storgodsen tar över driften av jordbruken.
          </note>
          <note>
            Av de skäl jag anfört bör regeringen låta utarbeta och för riksdagen
            lägga fram ett förslag till lagstiftning som innebär att arrendatorer
            får möjlighet att friköpa historiska arrenden.
          </note>
          <note>
            Ett slutligt avskaffande av fideikommissinstitutet är ytterligare
            en symbolisk fråga då detta är ett uttryck för det feodala system
            som vi haft i Sverige. Tyvärr finns det fortfarande rester av
            detta.
          </note>
          <note>
            Sedan lagen om avskaffandet av fideikommisset den 1 januari 1964
            trädde i kraft har ett 170-tal fideikommiss avvecklats. Ca 50
            fideikommiss kvarstår. I undantagsfall kan regeringen besluta
            om en förlängning av fideikommisset om egendomen är av synnerligt
            kulturhistoriskt värde eller om det finns andra särskilda skäl.
            Den förra regeringen medgav förlängning i sex fall. Som argument
            för beviljande av dispenser nämns bevarandet av kulturskatter
            och andra miljöer.
          </note>
          <note>
            Trots fideikommissets orättvisa konstruktion och dess patriarkala
            karaktär kan man i dag förstå instiftarnas syften eftersom det
            då saknades andra metoder för att behålla egendomar intakta vid
            arvskiften. I dag är situationen annorlunda. Aktiebolagslagstiftningen
            samt en rad andra möjliga ägandekonstruktioner gör företags och
            andra egendomars sammanhållande oberoende av arvskiften.
          </note>
          <note>
            Herr talman! Även om en rätt till friköp av historiska arrenden
            skulle införas leder möjligheten för regeringen att förlänga ett
            fideikommiss i praktiken till att en arrendator aldrig kommer
            att erhålla rätt att friköpa egendom som ingår i ett fideikommiss
            där förlängning medgivits tills vidare. Fideikommiss utgör därför
            ett hinder för bönder när det gäller att friköpa den jord de odlar.
            Det bästa sättet att på 2000-talet bevara kulturmiljöer kan inte
            vara att göra döttrar arvlösa.
          </note>
          <note>
            Enligt min mening bör regeringen utarbeta och för riksdagen lägga
            fram ett lagförslag som innebär att fideikommissinstitutet slutligt
            avskaffas.
          </note>
          <note type="speaker">
            Anf. 2 STEFAN WIKÉN (s):
          </note>
          <note>
            Herr talman! Just nu debatterar vi ett betänkande där elva motioner
            behandlas som rör fastighetsrättsliga frågor och som väcktes under
            den allmänna motionstiden.
          </note>
          <note>
            Fastighetsrättsliga frågor handlar om avvägningar mellan enskilda
            och allmänna intressen, mellan många människors behov och enskilda,
            privata, intressen.
          </note>
          <note>
            För oss socialdemokrater är det naturligtvis mycket viktigt att
            vi har en lagstiftning som innebär att vi människor gemensamt
            genom demokratiska beslut kan både planera och utveckla samhället
            och som gör det möjligt för det allmänna att göra de här avvägningarna
            samt att det finns redskap för demokratin när det gäller att genom
            politiken påverka samhällsutvecklingen. Självklart måste detta
            ske på ett för den enskilde tydligt och rättssäkert sätt.
          </note>
          <note>
            Vi vet att vi socialdemokrater i de här frågorna skiljer oss
            från borgerligheten. Det framgår tydligt av tidigare diskussioner,
            debatter och reservationer. Vi vet ju att de borgerliga partierna
            har en misstro mot det allmänna och vill minska redskapen för
            demokratiska beslut. Det gäller till exempel expropriationslagstiftningen,
            förvärvslagstiftningen och den kommunala förköpsrätten. Syftet
            är att undanröja lagarna för att få en utformning som mer stärker
            äganderätten på det gemensammas bekostnad.
          </note>
          <note>
            I det betänkande som vi i dag behandlar finns det egentligen
            inga andra hänvisningar än hänvisningar till pågående utredningar
            och till beredningen i Regeringskansliet. Därför har vi socialdemokrater
            inga reservationer utan avser att återkomma om och i så fall när
            de borgerliga kommer med faktiska förslag.
          </note>
          <note>
            Jag vill dock beröra frågan om ersättningsreglerna vid expropriation.
            En expropriation innebär att en fastighet tas i anspråk för ett
            allmänt intresse. Beslut om tillstånd fattas av regeringen eller
            i vissa mindre frågor av länsstyrelsen. Den ska också ske för
            vissa bestämda ändamål. En avvägning måste alltid göras mellan
            olika intressen för att uppnå en bra hushållning med våra resurser.
          </note>
          <note>
            När det gäller ersättningsreglerna har utskottet tidigare gjort
            ett tillkännagivande, som riksdagen ställt sig bakom, och begärt
            att det görs en utvärdering för att se över reglerna. Utvärderingen,
            utredningen, ska vara klar under året.
          </note>
          <note>
            Utskottet konstaterar att återköp av exproprierad mark innebär
            rätt många komplicerade frågor. Det handlar om tid för återköp,
            om hur ersättningen ska fastställas och så vidare. Vi socialdemokrater
            är väldigt tveksamma till en sådan återköpsrätt. Men vi har inte
            i dag funnit skäl att reservera oss mot detta utan pekar bara
            på att vi känner oss väldigt tveksamma.
          </note>
          <note>
            Som sagt återkommer vi om och i så fall när de i den borgerliga
            majoriteten har skarpa förslag som de kanske är eniga om.
          </note>
          <note type="speaker">
            Anf. 3 CHRISTINE JÖNSSON (m):
          </note>
          <note>
            Herr talman! Precis som föregående talare sade beskriver detta
            betänkande fastighetsrättsliga frågor, frågor som berör många
            människor, deras bostad och deras ägande.
          </note>
          <note>
            Betänkandet tar upp viktiga frågor som regler för fel i fastigheter,
            köpares och säljares ansvar och besiktningsmans ansvar. Det tar
            också upp frågor vad gäller förvärv av skogs- och jordbruksfastigheter
            och avstyckning av mindre fastigheter. Det är en stor fråga för
            många. Jag har också som kommunalpolitiker under flera år kunnat
            vittna om alla de frågor som kommer upp i form av fastighetsförsäljningar
            och för den enskilde viktiga frågeställningar.
          </note>
          <note>
            Det pågår på departementet ett flertal utredningar som vi hänvisar
            till i vårt avslag på motionerna. Vi kommer i vår fortsatta dialog
            med departementet att bevaka att arbetet fortskrider i dessa utredningar
            så att det får stor betydelse för den enskildes rätt och säkerhet.
          </note>
          <note>
            Bakåt sett är det alltför många år som man har kunnat vittna
            om, som det uttrycks, en alltför rättsosäker ställning för den
            enskilde i förhållande till staten. Inte nog med att man har tvingats
            att lämna ifrån sig fastigheter eller mark man har också upplevt
            att den ersättning man får inte har varit skälig.
          </note>
          <note>
            Många samtal som jag har fått har handlat om att när kommuner
            och stat inte har fått som de har velat har hotet om expropriering
            varit det som de har tagit till. Detta är enligt min uppfattning
            inte en bra väg att gå eller en bra politik att föra.
          </note>
          <note>
            Enskilda upplever också att de ofta har stått svarslösa och maktlösa
            när fastighetsköp har gått fel. Dolda fel och besiktningsmans
            ansvar är därför en viktig del att fortsätta att arbeta med i
            de utredningar som pågår på departementet.
          </note>
          <note>
            Återköp av exproprierad mark, som en av företrädarna här tidigare
            tog upp, är en ganska besvärlig fråga. Jag tycker i princip att
            det är viktigt att ta en diskussion och också utreda möjligheten
            till återköp av exproprierad mark. Man måste i det fortsatta utredningsarbetet
            beakta ett antal frågeställningar, till exempel om pris, hur länge
            rätten ska gälla, vem som har rätten, andra arrendatorer som har
            kommit fram under de år som marken varit exproprierad etcetera.
            Men det viktigaste är att det sker en utredning och att man verkligen
            ser till möjligheten att expropriera mark.
          </note>
          <note>
            Jag har sett betydelsen för ett antal markägare av att få köpa
            tillbaka sina exproprierade marker som exproprierades på 60-talet
            och som återköptes på 90-talet. Det finns mycket starka känslor
            för möjligheten och rätten att få köpa tillbaka mark.
          </note>
          <note>
            Förutom de motioner som jag har berört finns motioner, som bland
            annat togs upp av Egon Frid, om fideikommiss och historiska arrenden.
            Jag har tittat lite i de handlingar som finns bakåt i tiden och
            läst den utredning som gjordes på departementet på 90-talet och
            också de debatter som förekom i riksdagen så sent som för några
            år sedan.
          </note>
          <note>
            De stora historiska arrendena ligger på universitet och kyrka.
            Jag har förstått att de diskussioner som förs mellan universiteten
            och kyrkan ofta fungerar så gentemot den enskilde att man sluter
            avtal när mark ska säljas som gör att de som har arrenderat marken
            också har möjlighet att köpa den.
          </note>
          <note>
            Man tittade på möjligheten att förändra lagstiftningen på 90-talet
            men ansåg då, med hänvisning till grundlagens äganderätt, att
            det inte var genomförbart att generellt införa friköp av arrenden.
          </note>
          <note>
            Det har också genomförts ett antal kartläggningar och utredningar
            senare. Regeringen kommer att redovisa sitt ställningstagande
            under 2007. Vi vill avvakta detta innan vi tar en slutlig diskussion
            om hur vi ska gå vidare med frågan om historiska arrenden. Frågan
            om fideikommiss är också till viss del kopplad till den frågan.
          </note>
          <note>
            Jag kommer själv från Skåne där man lever kvar med många fideikommiss
            på de gamla godsen. Det är kanske också därför som Christer Adelsbo,
            som bor i en kommun där denna fråga är ganska aktuell, har skrivit
            motionen från Socialdemokraterna. Jag kan dock inte, till skillnad
            från Christer Adelsbo och de övriga motionärerna, anse att detta
            är ett problem. De flesta av fideikommissen har ju avvecklats
            på det sätt som lagen föreskrev på 60-talet. Som Egon Frid sade
            finns det i dag ett 50-tal kvar, men för de flesta av dem finns
            en avvecklingsplan. Man kommer då att fullfölja lagstiftningens
            intention. Det har dock förekommit en förlängning av ett antal
            av fideikommissen, och precis som Egon Frid säger är det framför
            allt kopplingen till kulturhistoriskt värdefulla miljöer som gör
            att man inte vill att marken ska delas upp mellan ett antal markägare.
            Men förlängningarna är beslutade av den gamla regeringen, i ett
            av fallen i min egen kommun Svenstorp och Björnstorp, där det
            var just aspekterna på det kulturhistoriska värdet som man tog
            upp.
          </note>
          <note>
            Jag kan till skillnad från motionärerna inte se att detta är
            ett jätteproblem. Intentionerna i lagstiftningen fortsätter att
            följas, och avvecklingen sker successivt. Enligt min uppfattning
            behövs det inga ytterligare åtgärder i nuläget.
          </note>
          <note>
            Med detta, herr talman, vill jag yrka bifall till utskottets
            förslag i betänkandet och avslag på motionerna.
          </note>
          <note type="speaker">
            Anf. 4 LENNART PETTERSSON (c):
          </note>
          <note>
            Herr talman! Fastighetsrättsliga frågor. Förslagsområde från
            förtroendevalda: fastighetsfel, förvärvslag, fastighetsbildning,
            försäljningstvång, föreningsstämmor, friköp, fideikommiss.
          </note>
          <note>
            Först: Fastighetsfel förekommer förvisso, fast föreliggande förslag
            förfelade. Förlikningsmöjlighet finns. Förtroendefråga föreligger.
          </note>
          <note>
            Friare förvärvslag för fastighetsköp för företag föreslås. Frågor
            finns: Fler fastboende? Fler förvärvande fastighetshajar? Fler
            förfallna fastigheter? Förenklat företagande? Fler fakta fixar
            förhoppningsvis frågorna.
          </note>
          <note>
            Friare fastighetsbildning för fler fastboende föreslås. Förtjänar
            faktiskt fortsatt förundersökning.
          </note>
          <note>
            Försäljningstvång förekommer, fast frivillig försäljning förståndigare
            förfarande. Försäljningssummorna fortfarande för försiktigt fastställda.
            Förhöjningsutrymme förordas.
          </note>
          <note>
            Föreningsstämmor: Fullmaktsmöjlighet finns. Framställan fimpas.
          </note>
          <note>
            Friköp för förfäders förhyrda fastighet. Fördelar finns, fast
            fritt förfogande för fastighetsägaren föredras förmodligen.
          </note>
          <note>
            Fideikommissen från forntida feodalsamhället förefaller föråldrade,
            fast förändrad förordning finns fastslagen. Förslaget för sent
            formulerat, Frid.
          </note>
          <note>
            Final: Förslagen förkastas.
          </note>
          <note>
            Ja, herr talman, så kan man uttrycka det om man vill leka lite
            grann med svenska språket. Jag skulle kunna stanna där, men det
            kan väl finnas skäl att förklara mina tankar lite mer.
          </note>
          <note>
            När det gäller fel i fastighet har såväl säljare som mäklare
            i dag skyldighet att informera om de fel och brister i fastigheten
            som de känner till. Det är alltså, som det står i utskottets betänkande,
            redan i dag en bra balans mellan parterna.
          </note>
          <note>
            Besiktningsmannens roll är svår, och jag ser inga skäl att öka
            kraven. För att verkligen vara på den säkra sidan tar de ofta
            upp småfel i anteckningarna, och det finns många spekulanter och
            köpare som inte kan värdera innehållet i protokollen. Följden
            blir att de drar sig ur affären, och säljaren står där, ibland
            utan någon ny köpare. Vi måste vara medvetna om att det är begagnade
            varor som säljs. Då finns det per automatik naturliga fel på grund
            av ålder och slitage.
          </note>
          <note>
            Fideikommissens avskaffande är redan beslutat, och det finns
            ingen anledning att stifta nya lagar i ärendet, utan tiden löser
            detta.
          </note>
          <note>
            Jordförvärvslagen gäller olika i olika delar av Sverige. Hur
            möjligheten för aktiebolag att köpa jordbruks- och skogsfastigheter
            skulle påverka dels produktionen, dels antalet fastboende är svårt
            att bedöma. Samtidigt har både Centerpartiet och alliansen klart
            uttalat att vi vill skapa enklare regelverk för företagen. Och
            eftersom många jordbruks- och skogsföretag i dag drivs i bolagsform,
            även familjeföretagen, är frågan värd att diskutera vidare.
          </note>
          <note>
            Detsamma gäller frågan om avstyckning av mindre skogsfastigheter.
            Om en sådan reform, tillsammans med en kommande ändring av strandskyddet,
            kan medföra att fler bosätter sig på landsbygden är den väl värd
            att pröva.
          </note>
          <note>
            Herr talman! Historiska arrenden är en svår fråga. Att inte kunna
            få ut högsta möjliga pris vid en försäljning eller att inte få
            sälja till vem man vill är en allvarlig inskränkning i äganderätten.
            Samtidigt är det bara att erkänna att jag har full förståelse
            för dem som brukar en gård som har gått i flera generationer och
            sedan inte får möjlighet att köpa den.
          </note>
          <note>
            En fråga som man kan ställa är dock: Om man nu har ett så genuint
            intresse för jordbruk och vill att verksamheten ska gå över till
            nästa generation, varför har man då inte skaffat en egen fastighet
            under alla de år som man i stället har föredragit att vara arrendator?
            Man har hela tiden varit medveten om gällande lagstiftning.
          </note>
          <note>
            När det gäller lagen om expropriering bedömer jag att det inte
            är några större fel på den. Problemet är ersättningsnivåerna.
            Jag anser att det är rimligt med ett pris som innebär en viss
            kompensation för tvånget att sälja. Vi får väl se vad utredaren
            kommer fram till om några månader i sin slutredovisning.
          </note>
          <note>
            Jag yrkar bifall till förslaget i utskottets betänkande och avslag
            på reservationerna.
          </note>
          <note type="speaker">
            Anf. 5 EGON FRID (v) replik:
          </note>
          <note>
            Herr talman! Jag vill tacka Lennart Pettersson för dikten med
            det fina svenska språket och alla ord på f! Det passar bra med
            Frid även där. Jag förstår att du fick det svårt när du insåg
            att det var herr talman och inte fru talman som tjänstgjorde.
          </note>
          <note>
            Som småjordbrukarson från Varaslätten känner jag verkligen för
            landsbygden. Många lantbrukares enda möjlighet att etablera sig
            på en gård var att arrendera gården. Genom arrendet fick de en
            etablering. De hade inte möjlighet att köpa sig en gård. Valet
            att leva på en arrenderad gård och allt vad det har medfört genom
            åren måste föranleda att man behandlas på ett särskilt generöst
            sätt när det gäller överlåtelse av gård och därmed ges en form
            av förtursrätt vid ett kommande förvärv.
          </note>
          <note>
            Jag reagerar på och tycker att det är lite cyniskt när Lennart
            Pettersson hävdar att det bara hade varit för dessa att köpa en
            gård eftersom de visste spelreglerna. Men så enkelt kanske det
            inte var den dagen de ville etablera sig som lantbrukare. Möjligheten
            de hade var att arrendera en gård.
          </note>
          <note>
            Är det inte rimligt att en lantbrukarfamilj som har etablerat
            sig via en arrendegård ska ha speciella fördelar och ha en form
            av förtur den dagen man vill och får möjlighet att överta gården?
          </note>
          <note type="speaker">
            Anf. 6 LENNART PETTERSSON (c) replik:
          </note>
          <note>
            Herr talman! Jag kan konstatera att Egon Frid och jag har samma
            bakgrund. Vi kommer båda från små lantbruk, förvisso självägt
            i mitt fall men ändå.
          </note>
          <note>
            Du har helt rätt i resonemanget om att när man etablerar sig
            som lantbrukare är det inte självklart att man har ekonomin att
            köpa en fastighet, utan man börjar som arrendator. Men talar vi
            om historiska arrenden kan dessa många gånger ha gått i arv i
            ett antal generationer. Under den tiden har det funnits förutsättningar
            att bygga upp ett kapital som gör att man kan växla från en arrendegård
            till en egen ägd fastighet. Jag känner till många exempel där
            man har börjat i liten skala och sedan växt. Det är precis som
            att köpa en mindre jordbruksfastighet eller en mindre villa och
            byta upp sig i takt med att ekonomin tillåter det.
          </note>
          <note>
            För många har det varit ganska förmånligt att vara arrendator,
            även på en del större gods. Det har inneburit att man kanske har
            använt överskotten till annat än att tänka på en kommande fastighetsplacering.
          </note>
          <note>
            Frågan är svår. Vi tar exemplet ur jordägarsynpunkt: Om vi som
            villaägare inte skulle få lov att sälja vår fastighet till vem
            vi ville och få ut det pris vi ville på den allmänna marknaden
            hade vi tyckt att det var en inskränkning i vår äganderätt. Det
            perspektivet ska man ha med sig även när det gäller jordbruksfastigheter.
          </note>
          <note type="speaker">
            Anf. 7 EGON FRID (v) replik:
          </note>
          <note>
            Herr talman! Även om det handlar om historiska arrenden har kanske
            en familj etablerat sig i den bygden i generationer genom arrendegården.
            Lennart Pettersson kan inte bortse från den investering som många
            arrendatorer har gjort i egendomarna på gården med sina överskott
            från näringsverksamheten, det vill säga jordbruket.
          </note>
          <note>
            Det finns skäl att dra paralleller mellan besittningsrätten på
            en arrendegård och en lägenhet som man hyr. Man måste ha fördelar
            av att ha haft en etablering och att man har lagt sitt liv och
            sin själ på att sköta en gård.
          </note>
          <note>
            Det är märkligt när vi kommer till dessa frågor att ni alltid
            hänvisar till äganderätten och säljarens rättigheter och aldrig
            vill se till situationen som hyresgästen eller arrendatorn befinner
            sig i.
          </note>
          <note type="speaker">
            Anf. 8 LENNART PETTERSSON (c) replik:
          </note>
          <note>
            Herr talman! Christine tog upp exemplen Svenstorp och Björnstorp.
            Jag kan ta ett annat exempel. Trolleholms gods i min hemkommun
            var ursprungligen en av de största fastigheterna med många arrendegårdar,
            och en del har sålts på grund av generationsskiften. Men där har
            man i arrendeavtalet lagt in att de investeringar som görs skrivs
            av. Lämnar man arrendegården i förtid får man ut sin del, den
            återstående bokförda delen, av investeringen. Det är en ren företagsekonomisk
            uppgörelse som man har i det sammanhanget.
          </note>
          <note>
            Det man i mångt och mycket missar som arrendator, och som kanske
            har accelererat de senaste åren, är värdetillväxten. Det var därför
            som jag sade att detta är en svår fråga. Det är inte svart eller
            vitt för jordägare och arrendator, utan det finns olika avvägningar
            att göra. Men sitter jag som arrendator och vet att jag inte får
            någon värdetillväxt genom att sälja fastigheten, vad gör jag då
            med mitt överskott? Jag behöver inte nödvändigtvis köpa en ny
            traktor eller tröska, utan jag kan placera i annat som kompenserar
            mig för en del av det värdebortfall som jag hade fått om jag hade
            ägt fastigheten.
          </note>
          <note>
            Alternativt är det trots allt fritt för en företagare att välja
            vilken företags- och fastighetstyp man vill äga och driva. Möjligheten
            finns. Vissa tar bollen och går vidare, medan andra fortsätter
            att sitta där. Men ingen kan säga att de inte är medvetna om situationen.
          </note>
          <note>
            Det finns skäl att titta vidare på detta och koppla det till
            besittningsskyddet. Inte minst finns det skäl att lägga in den
            aspekten kopplad till hur det är med vanliga hyresrätter och liknande
            om man ska få gå in och fortsätta att hyra. Vi kan väl fortsätta
            att hålla frågan levande.
          </note>
          <note type="speaker">
            Anf. 9 JAN ERTSBORN (fp):
          </note>
          <note>
            Herr talman! Detta betänkande om fastighetsrättsliga frågor är
            inte särskilt omfångsrikt. När man läser igenom det skulle man
            kunna tro att vi har ett utskott som är väldigt enigt med tanke
            på att det bara finns två reservationer. Bakomliggande frågor
            kan ändå ge upphov till kommande intressanta principdiskussioner.
          </note>
          <note>
            Jag har vid flera tillfällen tidigare här i kammaren talat om
            reglerna i jordabalken, om besiktningsmannens ansvar, fastighetsmäklarnas
            ansvar och så vidare. Jag tror att vi har en problematik som vi
            måste lösa. Bakgrunden till det är att det enligt min uppfattning
            fortfarande förekommer alldeles för många tvister i våra domstolar
            i de här ärendena. Ett sätt att komma till rätta med detta är
            att lagreglera besiktningsmannens ansvar och på det viset kanske
            komma ifrån de mer besvärliga tvisterna mellan köpare och säljare.
            Jag vet att man i Danmark har ett system som bygger på obligatorisk
            besiktning och på försäkringsförfarande och som tycks fungera
            utmärkt. Det där återkommer vi till i ett senare skede.
          </note>
          <note>
            I övrigt, med tanke på vad andra företrädare här har sagt och
            för att vi inte ska upprepa allting, ska jag begränsa mig till
            att vara tydlig beträffande expropriationsersättningen, för jag
            har inte uppfattat riktigt att det har kommit fram. Inom kort
            kommer ett tilläggsdirektiv till utredaren, och så småningom kommer
            vi att få förslag om hur ersättningsfrågorna ska behandlas i framtiden.
            Vi är naturligtvis alla måna om att den som tvångsvis blir av
            med sin mark eller sina byggnader också ska få en ersättning som
            upplevs som rimlig och rättvis.
          </note>
          <note>
            Vi ser fram emot denna utredning.
          </note>
          <note>
            Slutligen beträffande de historiska arrendena är det en riktigt
            lång historia som nu kanske till slut får sin lösning, här i riksdagen
            i alla fall. Under den tid som detta har diskuterats har det skett
            ett stort antal avvecklingar av sådana arrenden mellan de berörda
            parterna. Det är min förhoppning att det ska kunna ske även beträffande
            den resterande gruppen, även om jag har förstått att det finns
            motsättningar och besvärligheter inte minst i södra Sverige.
          </note>
          <note>
            Det viktigaste tror jag ändå är att vi som lagstiftare kommer
            till ett beslut. Då har vi först och främst att vänta på ett ställningstagande
            från regeringen. Beroende på hur det ställningstagandet blir får
            vi ta en debatt här i riksdagen om vi ska gå den ena eller den
            andra vägen. Det återstår att se.
          </note>
          <note>
            Slutligen yrkar jag bifall till förslaget i betänkandet.
          </note>
          <note type="speaker">
            Anf. 10 YVONNE ANDERSSON (kd):
          </note>
          <note>
            Herr talman! Jag får väl börja med att säga vad min vän på andra
            sidan bänkraden nyss sade: Vad ska du säga efter detta?
          </note>
          <note>
            Sist i kön får man möjligheten att tala om de frågor som tas
            upp i betänkandet. Jag har ingen lust att upprepa allt, så jag
            tänker göra en liten sammanfattning.
          </note>
          <note>
            Jag yrkar naturligtvis bifall från Kristdemokraterna till förslaget
            i civilutskottets betänkande och avslag på reservationerna.
          </note>
          <note>
            Vad tar man upp? Jo, jordabalken, köparnas och säljarnas rättigheter
            och skyldigheter. De tycker inte vi behöver ändras. Jordförvärvslagens
            tillståndsregler är nyligen ändrade. Dem kan man följa och se
            om vi behöver göra något ytterligare. Poströstning i samfällighet
            går redan att genomföra. Av vilken anledning ska vi gå in och
            ändra på lagar och regler när man redan har den möjligheten?
          </note>
          <note>
            I alla andra frågor som tas upp i detta betänkande, CU20, handlar
            det om att det finns utredning, det sker översyn, frågorna bereds
            i Regeringskansliet. Då väntar vi på svaren. Vad kan vi mer säga
            om det när vi har en regering som håller på att på olika sätt
            ta in nya synpunkter och nya idéer och förändringar och kanske
            till och med får in att det finns väldigt mycket på det här området
            som är bra och som vi inte behöver göra förändringar av? Vi avvaktar
            den typen av kunskap. Sedan kan det naturligtvis i varje enskilt
            ärende finnas saker som behöver tas upp så småningom.
          </note>
          <note>
            Med det, kära vänner och herr talman, tackar jag för ordet.
          </note>
          <note>
            Överläggningen var härmed avslutad.
          </note>
          <note>
            6 § Grönboken om översynen av konsumentregelverket
          </note>
          <note>
            Föredrogs
          </note>
          <note type="speaker">
            Anf. 11 EVA SONIDSSON (s):
          </note>
          <note>
            Herr talman! Det här ärendet handlar om att civilutskottet ska
            lämna ett utlåtande över den grönbok som handlar om översynen
            av konsumentregelverket. Ett bra konsumentskydd är viktigt i Sverige
            och i Europa. Sverige är i dag ett föregångsland när det gäller
            konsumentfrågor och måste även fortsättningsvis vara ett land
            som ligger i framkant. Eftersom Socialdemokraterna och den borgerliga
            majoriteten inte har riktigt samma syn på vem som ska ta ansvar
            för konsumentinformationen till medborgarna är jag orolig för
            den nuvarande regeringens ambitioner på det konsumentpolitiska
            området. Tidigare väldokumenterade diskussioner vittnar om att
            vi tycker olika även inom detta område.
          </note>
          <note>
            Jag tror att det skiljer sig ganska mycket i synen på vem som
            ska ta ansvar för att konsumenten ska skyddas i handeln över gränserna.
            Vi känner en osäkerhet över hur regeringen kommer att hantera
            detta fortsättningsvis. Det får inte vara så att det är marknaden
            som styr över konsumenten och inte tar hänsyn till den enskilda
            konsumentens förutsättningar och behov.
          </note>
          <note>
            Konsumenterna kanske avstår i dag från att handla över nätet
            i den utsträckning som de önskar. Orsaken är att konsumenten inte
            vet vilket skydd som finns när man handlar gränsöverskridande.
          </note>
          <note>
            Varje år får Konsument i Europa, som för övrigt är kopplat till
            Konsumentverket, ta emot hundratals klagomål från konsumenter
            som ändå vågar handla på nätet och över gränserna. Klagomålen
            gäller allt från uteblivna varor, försenad leverans till problem
            med tillbakabetalningen av pengar.
          </note>
          <note>
            Konsumentpolitik kommer att bli en prioriterad fråga på EU-nivå
            i framtiden. Det är viktigt att man värnar konsumentintresset
            och inte prioriterar marknadsintresset. Vi måste se till att trygga
            våra konsumenter i våra länder så att handeln över gränserna utvecklas
            och ökar mellan länderna.
          </note>
          <note>
            Jag mötte i går landets konsumentvägledare på en konferens i
            Halmstad. De var mycket oroade över avsaknaden av konsumentpolitik
            i vårt land i dag. Efter utlokaliseringen av Konsumentverket till
            Karlstad har det blivit en myndighet med personalbrist och ekonomiska
            nedskärningar som följd. Vi hoppas att detta bara är tillfälligt
            och inte tecken på att konsumentpolitik är något som den borgerliga
            alliansen inte prioriterar.
          </note>
          <note>
            Herr talman! Vi socialdemokrater anser att det är av största
            betydelse att vi har en levande och stark dialog i riksdagen om
            dessa frågor. Mot bakgrund av den tvekan som vi redovisat i vår
            motivering till reservation är det viktigt att regeringen under
            den här processen återkommer till riksdagen och till civilutskottet
            och redovisar hur förhandlingarna går och redogör för de olika
            alternativ till ställningstagande som finns i de olika delarna.
          </note>
          <note>
            Herr talman! Konsumentpolitik är av större betydelse än vad vi
            tror, framför allt när vi ser det ur EU-perspektiv där vi inte
            har riktigt samma referensramar att arbeta utifrån. Med det yrkar
            jag bifall till motiveringen till vår reservation.
          </note>
          <note type="speaker">
            Anf. 12 EGON FRID (v):
          </note>
          <note>
            Herr talman! Grönboken om översynen om konsumentregelverket handlar
            om utskottets och regeringens bedömningar angående om den nuvarande
            svenska konsumentskyddsnivån kan bibehållas och om konsumentskyddet,
            såväl det nationella som det europeiska, kan vidareutvecklas inom
            ramen för det nya gemensamma regelverket. Här krockar ännu en
            gång synen överstatlighet kontra mellanstatlighet. Vänsterpartiet
            tycker att meningsfulla mellanstatliga förändringar av konsumentskyddet
            som gynnar just tryggheten för konsumenterna i en ökad gränsöverskridande
            handel är bra. Dock får en full harmonisering av konsumentregelverket
            en överdrivet stor överstatlig inriktning. Det vi i Vänsterpartiet
            är oroliga för är att man mer ser till den inre marknadens intressen
            än till ett verkligt bra konsumentskydd. Därför har Vänsterpartiet
            en reservation om motiveringen i utlåtandet, och jag yrkar bifall
            till den.
          </note>
          <note>
            Argumentationen i reservationen om motiveringen från s och mp
            ställer jag mig till stora delar bakom, särskilt beträffande den
            oro och skepsis som redovisas angående den nuvarande regeringens
            ambitioner, underförstått brist på ambitioner, på det konsumentpolitiska
            området.
          </note>
          <note>
            Jag ställer mig också bakom det som Socialdemokraterna och Miljöpartiet
            uttalar i sin reservation angående motiveringen och som handlar
            om att vi även fortsättningsvis ska ha en levande och stark dialog
            i riksdagen i konsumentpolitiska frågor liksom i andra frågor
            som berör nationella intressen kontra europeiska intressen.
          </note>
          <note>
            När det gäller graden av harmonisering skiljer vi oss dock åt
            i denna fråga. Jag tror att full harmonisering innebär att vi
            inte kan bibehålla en hög ambitionsnivå, vilket vi från Vänsterpartiet
            verkligen vill säkerställa.
          </note>
          <note>
            Herr talman! Jag vill slutligen framföra att Sverige säkert inte
            alltid har den bästa lagstiftningen i Europa i fråga om konsumentskyddet.
            Men jag anser att vi i Sverige har en relativt trygg och inarbetad
            praxis. Det är därför önskvärt att Sverige nationellt stärker
            lagstiftningen i enlighet med vår praxis i stället för att vi
            förlitar oss på en fullt harmoniserad konsumentlagstiftning inom
            EU.
          </note>
          <note type="speaker">
            Anf. 13 JAN LINDHOLM (mp):
          </note>
          <note>
            Herr talman! Civilutskottets utlåtande CU30 gällande grönboken
            om översynen av konsumentregelverket inom EU är det andra försöket,
            tror jag, från civilutskottets sida att spela en mer aktiv roll
            i den demokratiska förankrings- och påverkansprocess som vi vill
            vara med i när det gäller förslag från kommissionen.
          </note>
          <note>
            Det första äventyret på detta område gällde EU-lagstiftningen
            som handlade om regler för skilsmässor. Där fick vi genom ett
            utskottsbesök i Bryssel möjlighet att uttrycka vårt kraftiga ogillande
            av förslaget. Vi bröt till och med mot regeringsformen och talade
            direkt med de ansvariga i Bryssel. Ändå tyckte jag att det verkligen
            kändes tydligt hur maktlös riksdagen har blivit.
          </note>
          <note>
            Nu har vi ett ärende där kommissionen den 8 februari i år antog
            en grönbok med 30 frågor, där berörda parter uppmanades att senast
            den 15 maj inkomma med synpunkter. Det innebär att de så kallade
            berörda hade hela 96 dagar på sig att tycka till. Det kan man
            tycka är gott om tid.
          </note>
          <note>
            Utskottets första kontakt med ärendet inträffade den 27 februari.
            Av de totalt 96 dagarna hade då redan 19 passerat. Justitiedepartementet
            informerade då utskottet om ärendet. Och självklart behöver departementet
            en viss tid för att sätta sig in i frågorna. 77 återstod alltså
            då.
          </note>
          <note>
            Den 13 mars fick ledamöterna i utskottet materialet gällande
            grönboken översatt till svenska. Jag förstår att det tar tid.
            Nu återstod alltså 62 dagar för förankring och process.
          </note>
          <note>
            Den 20 mars får utskottet en kompletterande föredragning från
            ansvarig statssekreterare och även kopior på de remissvar som
            då hade inkommit. Då var det 55 dagar kvar.
          </note>
          <note>
            Utskottets första behandling sker den 27 mars, och då finns de
            resterande remissvaren från svenska organisationer tillgängliga
            för ledamöterna. 49 dagar återstår.
          </note>
          <note>
            Två dagar senare, den 29 mars, behandlar utskottet frågan en
            gång till. Det är alltså utskottets andra behandling. Justering
            av utlåtandet sker sedan den 12 april, i god tid för att vi ska
            hinna planera den kammardebatt som vi har i dag före den 15 maj.
          </note>
          <note>
            Varför drar jag detta? Jo, det handlar om demokratins villkor.
            Den 15 februari, sju dagar efter det att kommissionen hade tagit
            sitt beslut om grönboken, fanns ärendet av naturliga skäl inte
            med i utskottets långtidsplanering. Trots det har utskottets presidium
            med hjälp av kansliet klarat av att skapa en beslutsprocess som
            har innehållit aktiviteter vid sex olika tillfällen under 44 dagar,
            från den första föredragningen till justeringen. Det tycker jag
            är beundransvärt.
          </note>
          <note>
            Trots denna fantastiska hantering anser jag emellertid att det
            är viktigt att ställa frågan: Hur demokratiskt är det att bereda
            ett ställningstagande i ett nationellt parlament på det sättet?
            Även om jag är mycket imponerad av utskottets och kansliets arbete
            och att man på så kort tid har mäktat med att skapa en så grundlig
            process, så vill jag peka på att det faktiskt fanns utrymme endast
            för 16 dagars förankringsarbete från det att ledamöterna den 27
            mars fått samtliga handlingar och fram till justeringstillfället.
            Det är alltså 16 dagar den period som ledamöterna hade tillgång
            till beslutsmaterialet och underlaget i dess helhet.
          </note>
          <note>
            Man ska även komma ihåg att från det att kommissionen tog sitt
            beslut den 8 februari förflöt endast 40 dagar innan utskottet
            fick kopior på de först inkomna remissvaren och 47 dagar tills
            samtliga remissvar inkommit från svenska organisationer. Säkerligen
            hade flertalet av dessa organisationer inte fått tillgång till
            kommissionens frågor förrän ett antal dagar efter, eller kanske
            till och med veckor efter, det att kommissionen tagit sitt beslut.
            Om det vet jag ingenting.
          </note>
          <note>
            Men med så små tidsmarginaler som jag har försökt att redovisa
            menar jag att det knappast kan vara så att vare sig remissinstanserna
            eller de politiska partierna har hunnit med att ha några mer omfattande
            interna processer.
          </note>
          <note>
            Risken med de korta tider för reflexioner som arbetet med EU-lagstiftning
            uppenbarligen tycks leda till är att det endast är de personer
            som har ett direkt ansvar på respektive nivå och i olika instanser
            som i praktiken har möjlighet att reagera. Och även om jag har
            svårt att så att säga identifiera mig själv med själva begreppet
            är det uppenbart att formerna för detta arbete gör att vi får
            någonting som man skulle kunna kalla eliternas process. Det handlar
            om dem som har möjlighet att åka till Bryssel och tala med dem
            som handlägger frågorna eller de få personer som hinner upptäcka
            att frågan faktiskt passerar en svensk remiss- och kommunikationsrunda.
            Det är dessa personer som i praktiken har möjligheter att lämna
            synpunkter eftersom det bara handlar om att lämna synpunkter.
            Besluten tas ju i annan ordning.
          </note>
          <note>
            Jag tycker verkligen att det är uppenbart hur maktlös riksdagen
            har blivit, samtidigt som jag uppfattar att departementens förhandlare
            i praktiken har ökat sitt inflytande.
          </note>
          <note>
            Herr talman! Jag tycker att det är svårt att bedöma konsekvenserna
            av en EU-harmonisering. Syftet och ambitionerna att stärka och
            förenkla för konsumenterna, främst vid gränsöverskridande handel
            men också genom harmoniserande regler, att underlätta för konsumenterna
            att byta mellan länder, att förflytta sig och fungera effektivt
            på de olika marknader som ändå finns inom EU med de nationella
            särarter som ändå finns är självklart väldigt bra. Men om förslagen
            som finns i grönboken i slutändan, när de konkretiseras, i praktiken
            verkligen innebär förändringar som förenklar tillvaron får vi
            se så småningom. Det kan vara så att praktiken blir än mer komplicerad
            för den enskilde konsumenten.
          </note>
          <note>
            Herr talman! Jag har uppfattat att utlåtanden som det här är
            fråga om enbart ska läggas till handlingarna och att riksdagen
            inte på samma sätt som med betänkanden tar ställning till dokumentet
            och de reservationer som finns i utlåtandet. Men det är möjligt
            att jag inte har förstått detta eftersom det för min del är första
            gången. Därför yrkar jag bifall till reservation 1 om det kanske
            skulle ha någon betydelse för hanteringen eller för protokollet.
          </note>
          <note>
            Jag ser stora brister i det som jag vill kalla våra demokratiska
            beslutsformer när det gäller utskottets deltagande och vårt försök
            från riksdagens sida att spela en roll i lagstiftningen på EU-nivå.
            Ändå uppfattar jag inte arbetet som helt meningslöst. Man skulle
            kunna säga att det rent formellt faktiskt är helt meningslöst
            för riksdagen, men det innebär ändå en sorts kunskaps- och utbildningsprocess
            som på sikt berör många i samhället. Det har naturligtvis betydelse,
            även om det är mer svårfångat.
          </note>
          <note>
            Det demokratiska underskottet i EU växer ganska tydligt i takt
            med att alltmer av beslutsfattandet successivt flyttas över från
            de nationella parlamenten till förhandlingsapparaten i Bryssel.
            Det är, herr talman, vad jag konkret har lärt mig av arbetet med
            det här utlåtandet.
          </note>
          <note type="speaker">
            Anf. 14 KATARINA BRÄNNSTRÖM (m):
          </note>
          <note>
            Herr talman! Vi har i dag att ta ställning till den första grönboken
            från EU-kommissionen på konsumentområdet. Det gäller en översyn
            av regelverket i konsumentfrågor. Syftet med grönboken är att
            från alla berörda parter få synpunkter när det gäller hur översynen
            ska ske och att få svar på ett antal frågor.
          </note>
          <note>
            Målet med översynen är att hitta rätt balans mellan konsumentskydd
            och företagens konkurrenskraft och därigenom skapa en verklig
            inre marknad för konsumenterna. En omarbetning ska även medföra
            att regelverkets volym minskar.
          </note>
          <note>
            Regeringen har sett till att remissbehandling av grönboken skett.
            Utskottet har valt att inte ta ställning till de mer konkreta
            frågeställningarna utan begränsar sig till de tre övergripande
            frågor som förts fram i grönboken.
          </note>
          <note>
            De flesta EU-direktiv som ingår i nu gällande konsumentregelverk
            uppfyller inte längre kraven på dagens föränderliga marknader,
            särskilt med tanke på den digitala tekniken och den allt större
            betydelsen för de digitala tjänsterna, såsom nedladdning av musik.
            Data- och programvaror omfattas exempelvis inte av konsumentköpsdirektivet,
            vilket är en brist. Så kallade onlineauktioner på nätet regleras
            på olika sätt i de olika medlemsländerna. Regelskillnader mellan
            medlemsstaterna bidrar till konsumenternas rädsla och osäkerhet
            när de ska göra köp över gränserna.
          </note>
          <note>
            Konsumenterna måste kunna lita på att de har likvärdiga rättigheter
            och tillgång till likvärdiga påföljder om något går fel. Likaså
            måste företag kunna dra nytta av ett förutsägbart regelverk och
            enklare regler, vilket gör det lättare att bedriva handel i hela
            EU.
          </note>
          <note>
            Lagboken framhåller att konsumenterna spelar en mycket viktig
            roll som drivkraft bakom all ekonomisk utveckling också när det
            gäller att skapa tillväxt och sysselsättning. Detta är något som
            vi helt ställer oss bakom. Det är ju i samband med medborgarnas
            roll som konsumenter som fördelarna med EU blir som mest synliga.
          </note>
          <note>
            Kommissionen menar att konsumentdimensionen, särskilt när det
            gäller den inre marknaden, måste få större utrymme. Internethandeln
            underlättar integrationen av de olika detaljhandelsmarknaderna
            inom EU, men hindren måste bort och förtroendet för handeln över
            gränserna måste öka. EU-kommissionen har som mål att stärka konsumenternas
            ställning, att uppnå högre välfärd med lägre priser och större
            utbud och att skydda konsumenterna mot risker och faror. Här ingår
            också större valfrihet, ökat förtroende för konsumenterna och
            främjande av tillväxt, sysselsättning och ökad konkurrens.
          </note>
          <note>
            Regeringen har vid överläggningar och samråd med civilutskottet
            samt i sin faktapromemoria fört fram sina synpunkter. Regeringen
            välkomnar en översyn av konsumentregelverket och ser värdet av
            en väl fungerande inre marknad. Man poängterar tydligt att Sverige
            eftersträvar ett fullgott konsumentskydd på hög nivå inom hela
            EU med likformiga och enkla regler. Detta är synpunkter som vi
            delar med regeringen.
          </note>
          <note>
            Herr talman! Utskottet har tagit del av remissinstansernas synpunkter
            på grönboken. Det råder en stor enighet och majoritet om ett blandat
            tillvägagångssätt för översynen, om att det ska gälla för alla
            konsumentavtal och ha en fullständig harmonisering. Det är bra
            att så många konsumentorganisationer och andra är så överens.
            Regeringen förordar precis detsamma och framhåller också enhetliga
            och tydliga definitioner av begreppen konsument och näringsidkare.
          </note>
          <note>
            Civilutskottet ansluter sig till regeringens bedömningar och
            förutsätter att konsumentskyddet, både det nationella och det
            europeiska, kan utvecklas inom ramen för det nya gemensamma regelverket.
            Vi känner oss därmed trygga inför översynen och det framtida arbetet.
          </note>
          <note>
            Herr talman! De socialdemokratiska ledamöterna samt ledamöterna
            från Vänsterpartiet och Miljöpartiet har valt att lägga motivreservationer
            när det gäller grönboken. Där framgår att man inte litar på regeringens
            uttalanden och skrivningar om ett högt konsumentskydd. Man ifrågasätter
            regeringens ambitioner på det konsumentpolitiska området. Det
            är synd att man gör partipolitik av en gemensam angelägenhet för
            Sverige och svenska konsumenter, där den tidigare och den nuvarande
            regeringen inte har gjort någon skillnad mot EU i sina målsättningar.
          </note>
          <note>
            Socialdemokraterna är oroliga för den borgerliga regeringens
            konsumentpolitik. Vänsterpartiets Egon Frid menar att Sverige
            ska ha en strängare konsumentlagstiftning. Från Miljöpartiets
            håll uttalas att man inte tror att EU-kommissionen värnar konsumentintresset
            i alla delar.
          </note>
          <note>
            Men det finns en fara i att ge bilden av konsumenten som svag.
            Det leder bort från det personliga ansvaret till att det offentliga
            alltid ska ta ett större ansvar med starkare lagstiftning och
            fler regler. Det finns en fara i att se marknaden som ett hot.
            Vi är alla en del av marknaden. Konsumentens efterfrågan är en
            stor del av marknaden, och den är viktig.
          </note>
          <note>
            Herr talman! Vi moderater och hela alliansen vill ha en konsumentpolitik
            som öppnar för mer konkurrens. Vi stöder tanken på ett bredare
            utbud och vi vill stödja konsumentens olika intressen och framför
            allt valmöjligheter. Men om kraven på producenter och andra i
            näringslivskedjan blir för stora riskerar man att varor och tjänster
            fördyras eftersom det till sist alltid är konsumenten som ska
            betala.
          </note>
          <note>
            Regeringen har för avsikt att behålla och stärka konsumentskyddet
            på olika områden inom ramen för det gemensamma regelverket. Vi
            vill att enhetliga regler ska ta bort konkurrensskillnader som
            funnits och som gjort det dyrare för svenska konsumenter.
          </note>
          <note>
            Det kan uppfattas som att de två motivreservationerna enbart
            är markeringar till den svenska regeringen, då utskottet i sak
            är helt överens om hur översynen av konsumentregelverket ska ske.
            Regeringen liksom utskottet har tydligt deklarerat vikten av ett
            högt konsumentskydd. Det hade därför funnits en poäng i att vara
            helt eniga.
          </note>
          <note>
            Jag yrkar därför bifall till utskottets utlåtande och avslag
            på motivreservationerna.
          </note>
          <note type="speaker">
            Anf. 15 EVA SONIDSSON (s) replik:
          </note>
          <note>
            Herr talman! Vi känner oro eftersom vi ser att det saknas konsumentpolitik
            i dag i Sverige. Vi känner inte att det lyfts fram frågor från
            regeringshåll på det sätt som borde ske. Vi vet att många konsumenter
            i dag är duktiga på att ta in information, men alla kan inte det.
            Alla har inte möjlighet att använda datorer.
          </note>
          <note>
            Det har sagts här i Stockholm att Sverige är det IT-tätaste landet,
            där folk är lika kloka och lika duktiga på att ta fram information
            som en konsumentvägledare till exempel, och där alla kan låna
            en dator. Men alla kan inte hantera datorer. Det är därför vi
            känner oro. Man lyfter inte fram att alla ska få lika möjligheter
            att ta del av information. Alla får inte samma förutsättningar
            i dag att göra det.
          </note>
          <note type="speaker">
            Anf. 16 KATARINA BRÄNNSTRÖM (m) replik:
          </note>
          <note>
            Herr talman! Jag förstår inte alls oron. Det har absolut inte
            skett någon förändring. Regeringen har inte genomfört några förändringar.
            Det finns ingenting som talar för det du säger. Ni målar upp en
            bild av det ni tror ska komma. Men vi lever med resultatet av
            den politik som ni har fört. Vi har haft konsumentfrågor i utskottet
            och har diskuterat det här i kammaren vid ett flertal tillfällen.
            Jag har själv personligen talat om vikten av ett högt konsumentskydd.
            Jag tycker att ni i det här fallet inte håller er till fakta utan
            målar upp en bild av någonting som ni tror ska komma. Jag tycker
            att det är fel.
          </note>
          <note type="speaker">
            Anf. 17 EVA SONIDSSON (s) replik:
          </note>
          <note>
            Herr talman! Det är möjligt att du tycker det, Katarina. Jag
            känner ändå att vi måste se till att vi värnar även de svaga konsumenter
            som finns i vårt land. De ska få samma möjligheter som i övriga
            länder och som övriga konsumenterna som är starka.
          </note>
          <note type="speaker">
            Anf. 18 KATARINA BRÄNNSTRÖM (m) replik:
          </note>
          <note>
            Herr talman! Jag tror inte alls att man ska ha den oron. Se inte
            marknaden som ett hot. Det svenska konsumentskyddet har under
            socialdemokratisk tid byggts upp till ett mycket högt och starkt
            konsumentskydd på de flesta områden. Det finns i dag inte någon
            som säger att man ska ändra på detta.
          </note>
          <note>
            Jag tror att man kan vara trygg. Jag tror inte heller att man
            alltid ska överbetona konsumenterna som svaga. Efterfrågan från
            konsumenterna är det som kommer att styra utvecklingen av hur
            varor och produkter kommer att se ut i framtiden. Jag tror att
            man kan vara lugn på den punkten.
          </note>
          <note type="speaker">
            Anf. 19 MARIA KORNEVIK JAKOBSSON (c):
          </note>
          <note>
            Herr talman! Jag och Centerpartiet står bakom utskottets och
            regeringens bedömningar när det gäller grönboken om översyn av
            konsumentregelverket. Vi förutsätter också att översynen kommer
            att innebära att den nuvarande svenska konsumentskyddsnivån kan
            bibehållas och att konsumentskyddet, såväl det nationella och
            det europeiska, kan vidareutvecklas inom ramen för det nya gemensamma
            regelverket.
          </note>
          <note>
            Det är viktigt med en bra och stark EU-linje i konsumentfrågorna,
            eftersom vi lever i en alltmer rörlig och föränderlig värld där
            konsumenter handlar både varor och tjänster utanför det egna hemlandets
            gränser. Regelverket bör enligt Centerpartiet göra det lättare
            för konsumenterna att välja eller välja bort.
          </note>
          <note>
            För att vi som konsumenter ska kunna göra medvetna och kunskapsgrundade
            val när vi går såväl till kvartersbutiken och gör små inköp som
            när vi gör ett större inköp på den europeiska marknaden kräver
            det att vi som konsumenter har tillgång till tydlig och begriplig
            information som dessutom är konsekvent.
          </note>
          <note>
            Denna information måste förstås vara tillgänglig och lättförståelig.
            Jag kan ta ett exempel. När ett flygbolag alldeles nyss gick i
            konkurs visade det sig att de flesta som hade köpt biljetter inte
            visste om eller när de stod utan ersättning, om de hade rätt att
            kräva ersättning och i så fall vad och från vem.
          </note>
          <note>
            Herr talman! Information är A och O för att vi ska kunna känna
            oss trygga i konsumentfrågor. Att kunna välja att handla sund
            och säker mat utan ohälsosamma tillsatser, med tydlig ursprungsmärkning
            och odlad och framtagen med stor djur- och miljöhänsyn, ger trygghet.
            Den regeln har vi i Sverige.
          </note>
          <note>
            Konsumenterna har rätt att kunna kräva tydliga regler och veta
            vad olika produkter innehåller. Det är en av flera anledningar
            till vikten av en harmonisering av regelverket inom EU.
          </note>
          <note>
            Herr talman! Det är viktigt att särskilt värna sårbara konsumenter.
            Jag tänker då i första hand på barn. Barn är mer sårbara som konsumenter
            i dag än tidigare. Flera är redan vid tidig ålder ute på Internet
            och kan använda sig av betaltjänster utan att vare sig veta eller
            förstå att det kostar pengar.
          </note>
          <note>
            Sverige tillåter inte reklam riktad till barn under tolv år.
            Men på Internet är inte den regeln lika självklar. Eftersom barn
            har svårare att urskilja vad som är reklam och även svårare att
            vara kritisk till budskapet är det viktigt att hitta gemensamma
            regler för att kunna fortsätta att skydda barn från den här typen
            av reklam.
          </note>
          <note>
            Ett relativt nytt fenomen vi måste förhålla oss till är de så
            kallade sms-lånen. Man vänder sig i första hand till unga vuxna
            och människor som av olika anledningar inte får det som betecknas
            som vanligt lån. De tar dessa snabba pengar. Det har ofta visat
            sig vara extremt ofördelaktigt. Följden kan lätt bli att de skuldsätter
            sig och kommer in i en negativ spiral med allt vad det innebär.
          </note>
          <note>
            Det finns också, som det sades här tidigare, äldre som inte har
            så god vetskap om moderna tjänster. De behöver också hjälp och
            stöd för att kunna bli trygga konsumenter.
          </note>
          <note>
            Med detta tackar jag för ordet och yrkar bifall till utskottets
            utlåtande och avslag på reservationerna.
          </note>
          <note type="speaker">
            Anf. 20 YVONNE ANDERSSON (kd):
          </note>
          <note>
            Herr talman! Jag är en lycklig kristdemokrat som kan yrka bifall
            till utskottets förslag i betänkandet, ett utlåtande som civilutskottet
            har gjort. Framför allt håller jag med mina kolleger från allianspartierna
            som har varit uppe i debatten.
          </note>
          <note>
            När jag tittar lite grann på reservationerna kan jag egentligen
            inte finna någonting konkret som gör att vi inte är överens. Det
            finns en motivering som vi inte är överens om. Det är att man
            känner en viss tveksamhet inför regeringen.
          </note>
          <note>
            Nu har det inte varit så mycket känslor som man har diskuterat
            i kammaren. Jag tror heller inte att man ska fortsätta med det.
            Men det vore märkligt om inte oppositionen känner tveksamhet till
            regeringen. Problemet är bara att ni måste skriva ut det. Ni är
            inte vana vid det.
          </note>
          <note>
            Vi som är vana vid det vet att vi har gjort det i många år. Vi
            är i dag glada att vi kan känna trygghet i att regeringen tar
            de här frågorna på allvar. Med det tackar jag för ordet och yrkar
            bifall till utlåtandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            7 § Jakt och viltvård
          </note>
          <note>
            Föredrogs
          </note>
          <note>
            Anf. 21 HELÉN PETTERSSON i Umeå (s):
          </note>
          <note>
            Herr talman! I dag ska vi debattera miljö- och jordbruksutskottets
            betänkande om jakt och viltvård. Jakt är en av människans äldsta
            kulturyttringar och är i dag en betydelsefull verksamhet för många
            i vårt land. I dag finns det ungefär 300 000 aktiva jägare i Sverige,
            och 13 procent av Sveriges befolkning lever i hushåll där någon
            jagar. Ser man till siffrorna för norra delen av Sverige är det
            ungefär 3040 procent som bor i ett hushåll där någon jagar.
          </note>
          <note>
            De frågor vi har att behandla i dag berör och engagerar väldigt
            många. Även frågeställningarna är många. Med den begränsning av
            tid vi har här väljer jag att i den här debatten ta upp en del
            av de frågor som jag anser vara mest aktuella på området. Men
            jag är helt säker på att vi kommer att få fler möjligheter att
            debattera jaktfrågorna i utskottet under mandatperioden.
          </note>
          <note>
            Jag vill börja med att kommentera en av våra reservationer som
            berör betänkandets stycke om uthållig jakt och viltvård. Vi socialdemokrater
            har i sak ingen invändning mot majoritetens text på området. Men
            däremot anser vi det vara ett väldigt märkligt förfarande med
            en politisk inledningstext i ett motionsbetänkande, vilket är
            något nytt i riksdagsarbetet. Vidare anser vi att vissa infallsvinklar
            saknas. Därför har vi skrivit en reservation även på den punkten.
          </note>
          <note>
            Jakten och viltvården är en tradition att bevara samtidigt som
            kopplingen till fritids- och turistnäringen erbjuder stora utvecklingsmöjligheter.
            På det sättet är jakt och viltvård också av stor betydelse för
            sysselsättningen framför allt på landsbygden.
          </note>
          <note>
            Sverige är och ska vara ett föregångsland när det gäller att
            förvalta våra naturresurser och de vilda djuren. Vilt är en begränsad
            och gemensam resurs. Om vi förvaltar vårt vilt på ett bra sätt
            med balans mellan tillgång och avskjutning kommer vi också att
            få vilda djur som mår bra.
          </note>
          <note>
            Tillgången på vilt påverkas av det lokala jaktuttaget men även
            av vad som händer utanför Sveriges gränser. Det gäller till exempel
            globala miljöförändringar och internationella politiska beslut.
            Det betyder att förvaltningen på lokal nivå är starkt kopplad
            till flera andra nivåer, regionalt, nationellt, kanske framför
            allt europeiskt och globalt. Det är något som vi också måste beakta.
          </note>
          <note>
            Herr talman! En ansvarsfull jakt är en förutsättning för en god
            viltvård. Det är viktigt att vi skapar möjligheter för fler att
            kunna jaga. Vi har i dag en ganska hög medelålder på den svenska
            jägarkåren. Det är viktigt att även den yngre generationen ges
            möjlighet att delta i jaktens sammanhang. Jakten är dessutom en
            viktig social del i det svenska samhället och kan också ha en
            viss betydelse för att förbättra integrationen mellan olika grupper
            i samhället.
          </note>
          <note>
            Även människor som bor i tätorter ska ha möjlighet att lära sig
            jaga. Ungefär hälften av marken i Sverige ägs av staten och de
            stora bolagen. På en stor del av den marken upplåts jakträtten
            till enskilda personer eller jaktsammanslutningar.
          </note>
          <note>
            Som socialdemokrat tycker jag självfallet att jaktfrågorna är
            viktiga. Vi socialdemokrater vill arbeta för att intresset för
            jakt och viltvård ska öka. Vi vill därmed också se över hur användandet
            av statens mark kan underlätta för grupper som inte själva äger
            mark att jaga på. Det kan till exempel ske genom att staten i
            första hand skulle upplåta mark till icke markägande jägare. På
            så sätt skulle jakten bli tillgänglig för fler.
          </note>
          <note>
            I den svenska jakten har älgjakten en särställning. Närmare 100
            000 älgar skjuts varje år, vilket ger älgkött till ett värde av
            ½ miljard svenska kronor. Dagens älgförvaltning är inriktad på
            att skapa en livskraftig älgstam med hög kvalitet och i balans
            med betet. Det handlar dock mycket om lokala resurser. Vi anser
            att det svenska älgförvaltningssystemet måste anpassas efter älgens
            lokala spridning och ekologiska förutsättningar. Jakten på älg
            bör utgå från tillgången på bete, de areella näringarna och trafiksäkerheten.
          </note>
          <note>
            När det gäller våra motioner om älgförvaltning hänvisas i motionsbetänkandet
            med en utförlig text till Jakt- och fiskerättsutredningens slutbetänkande
            Jakt och fiske i samverkan , den så kallad Ekströmska utredningen.
            Utredningen har under lång tid orsakat stor debatt i landet. Jägare,
            samer och markägare i den norra delen har varit mycket upprörda
            över utredningens ställningstaganden. Protesterna har varit högljudda.
          </note>
          <note>
            I december förra året besökte statsminister Reinfeldt Kiruna.
            Där berättade han att utredningen skulle gå direkt i papperskorgen.
            Därmed tystnade självfallet debatten om den Ekströmska utredningen.
            Nu har det visat sig i ett par betänkanden att den Ekströmska
            utredningen inte alls ligger i någon papperskorg, utan är under
            beredning i Regeringskansliet. Det är något som även jordbruksministern
            har bekräftat i svar på en skriftlig fråga tidigare under våren.
          </note>
          <note>
            Det här har lett till att debatten återigen har blossat upp.
            Många är oerhört besvikna över att statsministerns ord har brustit
            i frågan. I en tidningsdebatt uttryckte dock den centerpartistiska
            ledamoten Åke Sandström från Västerbotten detta: Att en utredning
            bereds innebär kort sagt att ingenting görs. Detta är ett mycket
            intressant uttalande. Jag måste fråga Sandströms allianskolleger
            i utskottet om det är ett uttalande som de delar synen i. Jag
            skulle gärna vilja att ni här och nu kunde ge besked om den Ekströmska
            utredningen. Kommer den att beredas i sin helhet? Vi är många
            som ser fram emot ett tydligt svar på den frågan.
          </note>
          <note>
            Herr talman! I mars fattade regeringen beslut om att ändra i
            rennäringsförordningen § 3 för att öppna för fjälljakt för utländska
            medborgare. Innebörden av detta blir att utländska medborgare
            ska ha samma rätt att jaga på statlig mark som svenskar och att
            de regleringar som tidigare har funnits av jakttider och krav
            på medföljande svenska guider tas bort.
          </note>
          <note>
            Inom EU finns det ungefär sju miljoner jägare. Även om jag inte
            tror att alla dessa kommer att komma hit till de svenska fjällen
            finns det skäl att oroa sig för vad det ökade trycket på fjälljakten
            kommer att innebära.
          </note>
          <note>
            Bakgrunden till beslutet är att Sverige har fått en fråga från
            EU om ifall våra tidigare regleringar möjligen kunde vara ett
            brott mot tjänstedirektivet. Regeringen valde då att snabbt fatta
            beslut om att ta bort regleringarna, för man kände en oro för
            att frågan eventuellt på sikt skulle kunna hamna i EG-domstolen.
            I dag föreligger ingen anmälan, men regeringen valde ändå att
            fatta beslut hellre än att riskera en eventuell konflikt med EU
            längre fram.
          </note>
          <note>
            Vi socialdemokrater anser att regeringen har fattat ett förhastat
            beslut om fjälljakten. Ingen konsekvensanalys är genomförd, och
            ingen öppen debatt har förts om frågan. Regeringens avsikt är
            att fjälljakten ska följas nogsamt för att man under hand ska
            kunna se vilka konsekvenserna blir.
          </note>
          <note>
            Jordbruksministern säger så här i betänkandet: Vi har för avsikt
            att föreslå regeringen att Jordbruksverket ges i uppdrag att tillsammans
            med berörda myndigheter och organisationer följa vad ändringen
            innebär för jakttrycket och därmed risken för ökad belastning
            på naturmiljö och viltstammarna och ökade störningar för rennäringen.
          </note>
          <note>
            Den typen av konsekvensanalys skulle självfallet ha gjorts innan
            man fattade beslut. Anledningen till att berörda län hade fattat
            beslut om annorlunda regler för utländska jägare är att man under
            flera år av öppen jakt har sett att behovet av särregler har funnits.
            Vi undrar vad det är som får regeringen att tro att det skulle
            vara annorlunda nu.
          </note>
          <note>
            Utländska jägare har länge haft möjlighet att jaga på svensk
            mark. Men det har funnits krav på att de ska jaga med guide. Det
            är en ganska rimlig regel med tanke på att de här jägarna inte
            har den kunskap som man får genom en svensk jägarexamen om den
            omfattande svenska jaktlagstiftningen.
          </note>
          <note>
            Den svenska fjällvärlden är ett känsligt område med en unik fauna.
            Fjällen är ett riksintresse. Ett av våra 16 miljömål säger att
            den storslagna fjällmiljön ska bevaras. Vi socialdemokrater anser
            att det är viktigt att värna vår natur, och vi ser med oro på
            vilka konsekvenserna av att öppna fjällen för utländska jägare
            utan svensk jägarexamen och utan krav på medföljande guider kommer
            att bli.
          </note>
          <note>
            När jag tog upp frågan med statsminister Reinfeldt här i kammaren
            sade han: Det är lite konstigt. Vi har en glest befolkad del av
            landet där det alltid verkar vara för trångt. Jag anser att det
            är en alldeles för snäv syn på själva frågeställningen och att
            miljöhänsynen raljeras bort när man uttrycker sig på det sättet.
          </note>
          <note>
            Jag är nyfiken på att höra utskottets borgerliga företrädares
            syn på den här typen av uttalanden. Vi socialdemokrater tar bestämt
            avstånd från regeringens sätt att hantera frågan om småviltsjakten
            i fjällen.
          </note>
          <note>
            Avslutningsvis står jag självfallet bakom samtliga socialdemokratiska
            reservationer, men yrkar här bifall endast till reservation nr
            1.
          </note>
          <note type="speaker">
            Anf. 22 JACOB JOHNSON (v):
          </note>
          <note>
            Herr talman! Jag är ingen jägare. Det bär mig emot att jaga och
            avliva våra fyrfota vänner i skogar och till fjälls eller fåglar
            som dyker, svävar eller bara helt enkelt flyger genom lufthavet.
            Trots det har jag full förståelse för den stora vikt som hänsynsfull
            jakt har både som en balanserande kraft i samspelet mellan vilt,
            växtlighet och oss människor och som en viktig rekreationskälla
            för några hundratusen svenskar.
          </note>
          <note>
            I det betänkande vi nu behandlar finns ett antal frågor kopplade
            till jakt och viltvård. Jag ska kommentera en del av dem.
          </note>
          <note>
            Låt mig dock inleda med några intryck från en träff med representanter
            från Jägareförbundet i mitt län Uppsala län. Jägareförbundet i
            Uppsala län organiserar ca 7 700 av totalt ca 9 000 jägare i länet.
            Förbundet kunde berätta om att antalet jägare som löser jaktkort
            minskar. Man har svårt att engagera fler kvinnor i jakten. Många
            jägare har nått en ganska hög ålder, och det är svårt att nyrekrytera
            yngre.
          </note>
          <note>
            Man kunde vidare rapportera att bestånden av älg och rådjur har
            minskat kraftigt medan bestånden av vildsvin å andra sidan har
            ökat kraftigt. Även antalet lodjur har ökat, vilket delvis förklarar
            minskningen av rådjursstammen. Varg uppträder relativt ofta, främst
            i de nordvästra delarna av länet, och en björn har setts i Knutbytrakten
            öster om Uppsala. Vi kan alltså säga att tre av de fyra stora
            rovdjuren åtminstone stundtals finns i ett så närbeläget län som
            Uppsala län.
          </note>
          <note>
            Vänsterpartiet har i allmänhet en positiv inställning till jakt
            då den bedrivs inom ramen för de ekologiska gränserna och under
            etiska förhållanden. Den måste vara hänsynsfull, reglerad och
            långsiktigt hållbar. Jakten är av stor betydelse för många människor.
            Vilt är många gånger ett utmärkt alternativ till kött som i vissa
            fall producerats under förhållanden med bristande djuromsorg och
            som ger stor miljöpåverkan. Därför ska jakt värnas.
          </note>
          <note>
            Vi anser också att den vilda faunan ska betraktas som en tillgång
            för hela nationen. Mark- och fiskevattenägare kan inte anses äga
            faunan. Däremot äger han eller hon rätt att förfoga över den genom
            jakt och fiske i de former och under de tider som samhället bestämmer.
            Jakt är ett av flera intressen och kommer i vissa fall i konflikt
            med naturvård och friluftsliv. Vi anser att jaktens intressen
            inte ska överordnas de andra, utan man måste se till en helhet.
          </note>
          <note>
            Utskottets majoritet delar enligt betänkandet vår syn på att
            landets viltstammar är en nationell tillgång. Det inkluderar också
            begreppen viltvård och jaktvård och även biotopvård, skyddsåtgärder
            i landskapet och ansvar för de stora rovdjuren. Det är positiva
            skrivningar.
          </note>
          <note>
            Vi är säkert också överens om att det måste ställas höga krav
            på jägarkåren. Det handlar utöver krav på jägarexamen om en djupare
            förståelse för och kunskap om samspelet mellan viltet och biotopen
            i övrigt. Jag menar dock att det är dags att rensa ut en del avarter
            av jakt som fortfarande finns kvar. Ett exempel som finns i betänkandet
            är grytjakten. Det finns en gemensam reservation från Socialdemokraterna,
            Vänsterpartiet och Miljöpartiet i betänkandet till förmån för
            en folkpartimotion om att förbjuda denna oetiska jakt där man
            hetsar hundar att jaga ut till exempel grävlingar ur deras gryt.
            Jag anser att även om utredningsarbete pågår i den här frågan
            och den har ju legat ett tag nu på Jordbruksdepartementet bör
            riksdagen redan nu kunna uttala sig för ett förbud mot denna jaktavart.
            Därför, herr talman, yrkar jag bifall till reservation 5 i betänkandet.
          </note>
          <note>
            Det finns även andra avarter som bör rensas ut ur den svenska
            jakten. Några är omnämnda i reservation nr 2 och andra i reservation
            nr 7. Jag tänker då på uppfödning och utsättning av änder, rapphöns
            och fasaner enbart för jakt samt jakt med fällor och jakt med
            levande lockbeten. Även dessa bör rensas ut.
          </note>
          <note>
            Vi stöder även ett förslag i reservation 3 om att då jakten ska
            ses ur ett ekologiskt perspektiv bör ett faunaråd inrättas med
            bred representation från naturvård, jägarkår, skogsnäring, forskning
            och djurrättsrörelsen för att kunna pröva jaktens etiska och praktiska
            aspekter och vara rådgivande vid olika former av jakt.
          </note>
          <note>
            Jag sade inledningsvis att antalet jägare i Uppsala län minskar
            liksom även i övriga delar av landet. Det kan delvis bero på samhällets
            urbanisering med färre boende på landsbygden, vilket medför att
            det blir färre människor som dagligen kommer i kontakt med naturen
            och dess vilda djur och med jakt.
          </note>
          <note>
            I majoritetens betänkandetext och även i en reservation från
            Socialdemokraterna framhålls vikten av nyrekrytering av jägare.
            Det påpekas att en växande opinion mot jakt kan få förödande effekter.
            Jag tror själv att om lagstiftaren, det vill säga vi här i riksdagen,
            eller jägarna själva kan rensa ut de avarter jag talat om tidigare
            ökar förutsättningarna för att kunna rekrytera unga jägare. Jag
            tror att dagens unga lägger större vikt vid djurens rättigheter
            än vad den äldre generationens jägare gör.
          </note>
          <note>
            Det är också naturligt att tänka sig en successiv förskjutning
            från jakt till alltmer av viltvård. Riksdagens ambition att säkerställa
            livskraftiga rovdjursstammar gör att jaktens vikt för att balansera
            en alltför stor påverkan på skog och växande grödor från framför
            allt klövviltet minskar och i stället kan skötas på ett mer naturligt
            sätt.
          </note>
          <note>
            Regeringen beslutade för någon månad sedan, trots vår avrådan,
            om ett tillägg till § 28 i jaktförordningen som ger ägare till
            tamdjur möjlighet att skjuta rovdjur även utanför inhägnat område
            om det finns skälig anledning att befara ett angrepp på tamdjuren.
            Ändringen har trätt i kraft nyligen och ska försöksvis gälla till
            den 30 april 2009. Jag måste uttrycka en oro för att detta kan
            försvåra ett uppnående av riksdagens mål om livskraftiga rovdjursstammar.
            Här kommer vi noga att följa utvecklingen och Naturvårdsverkets
            uppdrag att utvärdera vilka konsekvenser förändringarna får för
            rovdjursstammarna.
          </note>
          <note>
            Jag har även lagt märke till ansvariga ministrars, jordbruksministerns
            och miljöministerns, uttalanden att denna ändring av jaktförordningen
            endast kan permanentas under förutsättning att rovdjursstammen
            utvecklas i enlighet med riksdagens mål. I det här sammanhanget
            vill jag påtala vikten av att insatser görs även för att förhindra
            illegal jakt av de stora rovdjuren. Jag tycker, herr talman, att
            det hade varit bättre att se över jaktförordningen i detta syfte.
          </note>
          <note type="speaker">
            Anf. 23 TINA EHN (mp):
          </note>
          <note>
            Herr talman! Vi debatterar betänkande nr 10. Jag yrkar bifall
            till Miljöpartiets reservation nr 2.
          </note>
          <note>
            Det handlar om jakt och viltvård. Jag tänkte ägna några ord åt
            just viltvård. Den bästa viltvården är att värna och bevara naturen
            och sköta om den på ett sådant sätt att alla organismer får sitt
            livsutrymme i skog och mark. Att bevara en biologisk mångfald
            i skogslandskapet och utveckla nyckelbiotoper är därför en viktig
            del i Miljöpartiets skogspolitik så att allt vilt kan leva i livskraftiga
            stammar. Det gäller även det jaktbara viltet. Därför är det så
            viktigt att vi har resurser i framtiden för att värna den biologiska
            mångfalden. Vi tror inte att det är möjligt att förena målet biologisk
            mångfald med att minska resurserna till densamma.
          </note>
          <note>
            De stora granarna och de små linneablommorna, de stora rovdjuren
            och de envisa och smått otrevliga fästingarna otrevliga ur ett
            mänskligt perspektiv kanske tillhör alla den biologiska mångfalden.
            Eftersom vi har förstått detta har vi också satt upp olika mål
            därför att vi tror att det behövs och är bra. Men det är klart
            att vissa blir hårt drabbade. En varg som river tamdjur är inte
            en trevlig syn. Ingen kan påstå det. Likväl skulle man kunna tro
            att det finns fler vargar i Sverige än träd ibland. Debatten blir
            högljudd och upprörd.
          </note>
          <note>
            För tio dagar sedan började det nya tillägget i jaktförordningens
            § 28 att gälla i Sverige. Nu är det möjligt att skjuta rovdjur
            vid hot mot hund, oavsett var man befinner sig. Det här öppnar
            för en möjlighet till okontrollerbar jakt av de stora rovdjuren.
            Detta går helt emot de av riksdagen fastställda målen om en livskraftig
            rovdjursstam. Det är en underlig hantering av ett ärende eftersom
            man innan man nått målen om livskraftiga rovdjursstammar har inlett
            ett försök på två år som säger någonting helt annat. Många är
            de hundägare som jagar och som ser vargen som ett hot mot sina
            hundar.
          </note>
          <note>
            Statistiken från ett av de vanligaste försäkringsbolagen visar
            att det var 84 hundar som skadades eller dödades mellan 2000 och
            2005. Under samma period skadades eller dödades 135 hundar av
            vådaskott från jägare. Den riktigt stora risken för jägarnas jakthundar
            torde vara trafiken. Där skadades eller dödades ca 5 000 jakthundar
            under samma period.
          </note>
          <note>
            Om debatten om § 28 för många jägares del handlar om att värna
            och skydda sina jakthundar tycker jag kanske att man borde lägga
            krutet på att skydda sina hundar mot trafikskador och mot jägarna
            själva. Det finns med i reservation 2 från Miljöpartiet för den
            som är intresserad av att stödja det.
          </note>
          <note>
            Den förändring av jakt- och fiskemöjligheterna i fjällområdena
            som genomfördes 1993 var inte populär i alla läger. Det förstår
            man ju eftersom de som har haft rätt att jaga på ett område gärna
            vill behålla den rätten och blir oroliga när rätten öppnas för
            andra. I grunden har Miljöpartiet varit emot införandet av den
            fria småviltsjakten och ansett att det är samebyarna själva som
            ska ha rätten att administrera småviltjakten.
          </note>
          <note>
            Man kan ha olika synpunkter på om Sverige borde ha gått med i
            EU eller inte, men nu är vi där. En viktig princip i EU är att
            man inte ska diskriminera företag eller personer från EU-länder.
            Det gäller både för Sverige och för andra länder. Det är den här
            principen som EU och till exempel Sveriges egen myndighet, Kommerskollegium,
            kommit fram till att vi bryter mot med de nuvarande reglerna.
            Man kan gott anta att den förändring som diskuteras kommer att
            leda till en sämre situation för en del jägare i Sverige, men
            hur stor den blir är inte lätt att säga. Det kommer förmodligen
            också att leda till en bättre situation för andra, för jägare
            från andra EU-stater och för en del företag i besöksnäringen i
            Sverige. Hur stor den förbättringen blir kan jag inte stå här
            och säga.
          </note>
          <note>
            Samtidigt som de här två besluten klubbades av regeringen höjde
            man också viltvårdsavgiften som går till främjandet av viltvård.
            60 procent går till jägarorganisationens arbete med jakt och viltvård,
            och ca 20 procent av bidragen går till viltvårdsforskning. Kostnaderna
            för jaktkort och jägarexamen finansieras också av de här pengarna.
          </note>
          <note>
            Viltvården är ganska intressant. Det finns många spännande saker
            som man håller på med där. Man ser till att det finns saltstenar,
            platser i närheten av vatten för djuren och man stödutfodrar.
            Man skapar passager och anlägger viltåkrar. De senaste passagerna
            som man har sett väldigt mycket av är grodtunnlar som man gör
            för att grodorna inte ska bli överkörda av bilarna. Man anlägger
            våtmarker, planteringar, bevarar spelplatser för tjäder och man
            utfodrar vildsvin.
          </note>
          <note>
            Jag säger som Jacob sade: Jag är ingen jägare. Däremot tycker
            jag ändå att jakt som är hänsynsfull är okej. Den hållbara jakten
            ger kött på ett både ekologiskt försvarbart och energieffektivt
            sätt. Men jag har ändå läst att man ibland driver frågor som man
            kan ifrågasätta. Svenska Jägareförbundet har tydligen varit ute
            och drivit frågan om att kunna föra in kungsörnen under begreppet
            rovdjur i lagstiftningen. Då blir man lite fundersam. Det är väl
            tolv får som har blivit anfallna av kungsörn på Gotland. Det är
            väl någonting jag tycker att man kan ha i beaktande.
          </note>
          <note>
            I betänkandet tar vi upp grytjakten, som Jacob nämnde här. Det
            är en jakt där djur ofta hetsas mot djur och där faktiskt alla
            kan bli förlorare i slutändan. Den är dessutom inte förenlig med
            våra lagar, och den är inte försvarbar. Därför är förslaget om
            ett förbud mot den här jakten helt i enlighet med min åsikt.
          </note>
          <note type="speaker">
            Anf. 24 OLA SUNDELL (m):
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note>
            Jakten är, som ni själva vet, en oerhört viktig del av den svenska
            folksjälen. Somliga säger att det är en kulturyttring, och jag
            säger inte emot. Jakten har definitivt stor ekonomisk och social
            betydelse. Jag vänder mig emot att vissa uttrycker att jakten
            enbart skulle handla om fritidsintresse och någon form av rekreation.
            Visst är det så också, men värdet på det kött som tillvaratas
            är flera hundra miljoner kronor. Plockar vi in hela värdet av
            arrenden, kött, turismeffekt med mera så handlar det om ett värde
            per år av flera miljarder. Det här kan vi inte bortse ifrån, då
            jaktupplåtelse och arrangemang av jakt är så starkt kopplade till
            den svenska landsbygden. En vettig jaktpolitik är också en bra
            regionalpolitik därvidlag.
          </note>
          <note>
            Lokalt producerat, fettsnålt, kräver minimalt med transporter
            sett till dagens debatt om klimatet är också viltköttet klimatsmart,
            som någon har uttryckt tidigare i kammaren.
          </note>
          <note>
            Låt oss slå vakt om den svenska jakten. Våra viltstammar utgör
            en oerhörd resurs, som på alla sätt genom god jakt och viltvård
            kan bevaras och utvecklas. Jakten är ju bara ett sätt att beskatta
            viltstammen på avkastningen. Det är räntan som jakten tar hand
            om. Kapitalet ska vara kvar och lämna avkastning till mig och
            mina grannar och vänner nästa år och i generationer framöver.
            Det är hushållning i ordets rätta bemärkelse.
          </note>
          <note>
            Från norr till söder bedrivs jakt i olika former och på olika
            arter. Samhällsklass, ålder eller kön, skåning eller norrlänning
            det spelar ingen roll. Alla har någon jakt att förlita sig till.
            Kanske en och annan storstadsbo också ägnar sig åt jakt.
          </note>
          <note>
            Men jakt är inte att bara smälla på. Denna aktivitet fordrar
            också kunskap och omdöme. Säkerhetsaspekten ingår liksom kännedom
            om lokala variationer i viltstammar och djurens beteende. Allt
            sammantaget utgör grunden för en jakt utförd med gott resultat
            men också på ett etiskt riktigt sätt. För flera av våra viltstammar
            är jägarens beskattning den enda framkomliga vägen att hålla stammen
            på en acceptabel nivå. Jag tänker på våra klövdjur, där framför
            allt älgen måste jagas effektivt för att hålla nere skogsskador
            och trafikolyckor, men även björnstammen har i dag en nivå som
            tarvar avskjutning för att det inte ska bli problem.
          </note>
          <note>
            Herr talman! Alliansen enades på några jaktpolitiska punkter
            för att på ett bättre sätt än den förra regeringen skapa förutsättningar
            för god viltvård och acceptans för våra rovdjur. Jag tänker då
            i första hand på det så kallade blyförbudet och nödvärnsparagrafen.
          </note>
          <note>
            Förbudet mot bly i jaktammunition infördes av den förra regeringen
            utan analys. Det torde för alla och envar vara fullkomligt klart
            att det var ett dåligt beslut, grundat mer på miljöpopulistiska
            skäl än på rent sakliga. Blyförbud ska förstås gälla där blyet
            har en dokumenterad, negativ inverkan på vår miljö, och då kvarstår
            i stort sett våtmarksförbudet. Men så tokigt kan det bli när man
            vill ta billiga miljöpoäng, säkert påhejad av Vänstern och Miljöpartiet.
          </note>
          <note>
            Min fråga till den rödgröna jaktröran som sitter här framför
            mig är: Står s fortfarande kvar vid blyförbudet, och hur är det
            med Vänstern och Miljöpartiet? Står ni också kvar bakom förbudet
            mot bly i jaktammunition?
          </note>
          <note>
            Vidare vill jag förstås lyfta fram beslutet om ändringen i nödvärnsparagrafen
            om möjligheten att kunna skydda sin egendom ko, får, häst, hund
            eller vad det nu kan vara som blir attackerat. Nu har landsbygdsbon
            rätt att ingripa innan det är för sent i stället för att som tidigare
            titta på om djuret blir slitet i stycken, alternativt ingripa
            och utsätta sig för risken att hamna i fängelse.
          </note>
          <note>
            Den utformning av § 28 som gällde tidigare gagnade förstås inte
            landsbygdsbon, fårbonden eller andra djurägare. Den gagnade inte
            heller vår rovdjurspolitik. Hur kunde man utforma en lagstiftning
            så att den hånade djurägaren, skapade förakt för vårt rättsväsende
            och i förlängningen bidrog till att tjuvjakt kunde accepteras?
            För rovdjurens, landsbygdens och en riktig jakts skull ska vi
            alla känna tacksamhet för den här förändringen. Min fråga blir
            till den rödgröna jaktröran: Kommer ni att riva upp det här beslutet
            ifall ni, mot all förmodan, skulle vinna nästa val? Vad säger
            ni i Miljöpartiet, Vänstern och Socialdemokraterna?
          </note>
          <note>
            Slutligen ska det bli intressant att följa hur två jaktfientliga
            partier ska kunna samsas om en jaktpolitik med Socialdemokraterna,
            en politik som inte missgynnar vår landsbygd. Några gemensamma
            punkter måste ni väl ändå ha för att ni ska ha en chans inom det
            här fältet? Alliansen har en gemensam syn. Var är er jaktpolitik?
          </note>
          <note>
            Anf. 25 HELÉN PETTERSSON i Umeå (s) replik:
          </note>
          <note>
            Herr talman! Först kan jag bara konstatera att i blyfrågan var
            det faktiskt så att vi hade en debatt i kammaren tidigare där
            den socialdemokratiska reservationen mot majoritetens betänkande
            var väldigt tydlig med vår syn där. Det var snarare majoriteten
            som inte ville sätta ned foten om hur man ska ha det i blyfrågan.
            Därför lyssnar jag med glädje på Ola Sundell i kammaren här nu
            och hör att man kanske börjar bestämma sig i alla fall om hur
            man ska ha det. Det råder ingen tvekan om var Socialdemokraterna
            står i den frågan.
          </note>
          <note>
            Detsamma gäller § 28. Vi gick till val på ett jakt- och viltvårdsprogram
            där det väldigt tydligt sades att vi ville ha en förändring av
            § 28, och vi har också välkomnat det beslutet från regeringen.
            Vi ser fram emot att den ska vara kvar som den är.
          </note>
          <note>
            Jag ställde ett antal frågor i mitt anförande som jag vill passa
            på och fråga Ola Sundell om. Det gäller till exempel synen på
            den Ekströmska utredningen. Den är under beredning, och jag undrar:
            Är det så att den är under beredning i sin helhet? I så fall kan
            man ju ifrågasätta hur kommunikationen inom det moderata partiet
            har varit i den frågan.
          </note>
          <note type="speaker">
            Anf. 26 OLA SUNDELL (m) replik:
          </note>
          <note>
            Herr talman! Jag kan konstatera att vänsterröran inom jakten
            är lika rörig nu som tidigare. Här har vi två partier som säkert
            har en annan synpunkt när det gäller blyförbudet. Ni socialdemokrater
            för en politik när det gäller blyförbudet som är identisk med
            alliansens. Välkommen in i gänget, skulle jag vilja säga!
          </note>
          <note>
            När det gäller § 28 är det likadant. Hur ska ni utforma det här,
            om ni, mot förmodan, skulle vinna majoritet i nästa val? Det är
            en omöjlighet. Då blir det som tidigare: Det är Miljöpartiet som
            kommer att diktera politiken. Då är de här orden här i kammaren
            ingenting värda, mer än det som står på papperet, för det kommer
            aldrig att finnas någon chans att ni kan genomföra det.
          </note>
          <note>
            Anf. 27 HELÉN PETTERSSON i Umeå (s) replik:
          </note>
          <note>
            Herr talman! Det är mycket intressant att Ola Sundell verkar
            ha full koll på hur framtidens regeringsbildning ska se ut och
            framför allt att han förväntar sig att det ska tillsättas en ny
            regering efter nästa val.
          </note>
          <note>
            Jag vill återkomma till frågan om den Ekströmska utredningen.
            Jag vill ha ett tydligt svar från majoriteten i den här frågan.
            Vad händer med den Ekströmska utredningen? Bereds den i sin helhet?
          </note>
          <note>
            Jag kan inte heller låta bli att påpeka att Socialdemokraterna
            inför valrörelsen, och redan tidigt under förra året, plockade
            fram ett jakt- och viltvårdsprogram som var mycket tydligt på
            många punkter. Det dröjde inte alltför länge förrän det kom en
            liknande skrivelse från det moderata partiet. Den var, skulle
            jag vilja påstå, ganska inspirerad av den socialdemokratiska.
          </note>
          <note>
            Jag motsätter mig Ola Sundells uttryck den rödgröna jaktröran.
            Vi är från Socialdemokraternas sida mycket tydliga med vad vi
            vill i den här frågan.
          </note>
          <note type="speaker">
            Anf. 28 OLA SUNDELL (m) replik:
          </note>
          <note>
            Herr talman! Det är alldeles klart att ni är tydliga, men det
            är ju så i svensk politik att om man ska kunna regera landet måste
            man ha ett stöd.
          </note>
          <note>
            Det är tomma ord att säga att det blir verklighet eftersom ni
            kommer att ha två jaktfientliga partier med er om vänstersidan
            får majoritet i nästa val. Det som väljare har att ta ställning
            till är alternativ, och då är inte enstaka partiers linjer intressanta,
            utan det intressanta är den verkliga politiken. Alliansen kan
            visa upp en verklig politik. Det är skillnaden därvidlag.
          </note>
          <note>
            När det gäller Ekströms utredning skulle jag säga att det är
            en semantisk fråga hur man uttrycker det. Alla utredningar som
            görs kommer givetvis att behandlas på något sätt, i form av remissomgångar
            med mera. Det som statsministern uttryckte var ifall det ska bli
            politik av detta eller inte, och där har statsministern rätt det
            blir inte politik av det.
          </note>
          <note>
            Så kan det vara när man är ny i gamet. Det är lite svårt att
            förstå vad de olika orden innebär, men det är bakgrunden till
            det hela.
          </note>
          <note type="speaker">
            Anf. 29 CLAES VÄSTERTEG (c):
          </note>
          <note>
            Herr talman! Precis som berörts tidigare i dagens debatt är frågor
            om jakt och viltvård viktiga, och de berör många människor runt
            om i landet. Det finns, som sagts, ca 300 000 jägare i Sverige.
            Då ska vi veta att det utöver dessa 300 000 finns minst det dubbla
            antalet människor som på olika sätt är engagerade.
          </note>
          <note>
            För mig är det viktigt att lyfta fram att jakt och viltvård är
            betydelsefullt ur många olika synpunkter, bland annat är det bra
            ur folkhälsosynpunkt. Jakten har också en viktig social funktion,
            och dessutom gör jägarkåren en viktig samhällsuppgift genom att
            förvalta viltstammarna på ett klokt sätt. Den förvaltningen är
            en viktig del av naturvården och för bevarandet av den biologiska
            mångfalden. Hade vi inte ett klokt och långsiktigt förvaltande
            av våra viltstammar skulle den biologiska mångfalden skadas.
          </note>
          <note>
            Utöver dessa fördelar finns det stora möjligheter att utveckla
            jaktturismen i vårt land. I Småorts-Sverige och i andra, mer glest
            befolkade delar av vårt land finns fortfarande behov av fler arbetstillfällen,
            trots att vi i dag nåtts av rapporter från Ams om att arbetslösheten
            i landet fortsätter att sjunka. Det behövs fler människor i arbete
            i det här landet, och där kan jaktturismen vara en av nycklarna.
            Där finns förutsättningar som leder till att fler människor kommer
            i arbete. Det handlar om allt från hotell och affärer till olika
            turistföretag. En aktiv jakt och viltvård kommer att vara till
            stort gagn för många delar av landet.
          </note>
          <note>
            Som min kollega Ola Sundell sade gick alliansen till val på ett
            antal punkter på jaktområdet. Den kanske mest centrala frågan,
            och den fråga som väckt mest debatt, gäller § 28 i jaktförordningen.
            Även om frågan debatterats många gånger tidigare i kammaren, också
            i dag, vill jag dock uppehålla mig lite grann vid den.
          </note>
          <note>
            För mig handlar § 28 väldigt mycket om trygghet, att känna att
            man kan bo, leva och verka på landsbygden och samtidigt kunna
            skydda sin egendom. Många är de som vittnat om den otrygghet de
            känner när de inte kan skydda sin egendom, sitt privata ägande.
            Det kan gälla både hundar och tamboskap. Genom vår förändring
            av § 28 känner många människor nu att ett ok lyfts från deras
            axlar. De känner att om det skulle uppstå en situation där ett
            rovdjur hotar till exempel deras hund så kan de agera. Nu kan
            de skydda sin hund, som ju är en viktig del av familjen. Den förändring
            vi gör kommer givetvis också att lägga ett ansvar på jägarna.
            Därför sätter vi en tidsbegränsning på två år, alltså för att
            kunna utvärdera resultatet.
          </note>
          <note>
            Jag tror emellertid att vi ska vara försiktiga när vi debatterar
            dessa frågor, för ibland framställs det hela som att nu när vi
            förändrat § 28 kommer alla rovdjur att försvinna, att det kommer
            att bedrivas en okontrollerbar jakt på rovdjur. Så är inte fallet.
            Också de vars egendom är utsatt för hot från rovdjur är mycket
            måna om att skyddet ska finnas även fortsättningsvis, och jag
            tror att den uppföljning som görs efter två år också kommer att
            visa det. Som sagt, vi var många i valrörelsen som lovade en förändring.
            Det här är ett av de vallöften som vi nu levererar och som kommer
            att ha stor betydelse.
          </note>
          <note>
            Herr talman! Under senare tid har den förändring av småviltsjakten
            som regeringen beslutade om för några månader sedan diskuterats
            vitt och brett. Bakgrunden till förändringen var att det fanns
            ett hot om att vi skulle bli anmälda till EU-domstolen och därmed
            riskerade att någon annan beslutade över vår jaktpolitik. Den
            situationen ville regeringen inte hamna i. För att vi själva ska
            ha möjlighet att bestämma över den svenska jakten gjordes alltså
            lagändringen.
          </note>
          <note>
            Regeringen har dock varit tydlig med att förändringen inte hindrar
            att regionalpolitiska aspekter i frågan kommer att kunna tas hänsyn
            till. Företräde ska fortfarande kunna ges till personer som har
            jakt och fiske som en väsentlig del av sin försörjning eller som
            bor i fjällnära områden. Hänsyn ska också tas till rennäringen,
            miljön och turismen. Självklart måste upplåtelsen även vara förenlig
            med god viltvård. Då vore det väl konstigt om man inte också gjorde
            en uppföljning för att se vilka effekterna blir av det beslut
            man nu fattat.
          </note>
          <note>
            Den situation vi haft fram till dags dato kan ju te sig lite
            märklig, nämligen att en svensk som bor i Torneå inte skulle ha
            samma möjligheter att bedriva småviltjakt som en tysk som bor
            i Malmö. Tysken i Malmö skulle alltså ha större möjligheter till
            det än svensken som bor i Torneå. Här har vi ett EU. Vi har öppnare
            gränser. Då ska vi också, som Tina Ehn var inne på, se till att
            följa de gemensamma överenskommelser vi kommit fram till. Regeringens
            agerande ger dock möjligheter för oss att själva kunna ha kontroll
            över och fatta beslut om jakten.
          </note>
          <note>
            Avslutningsvis, herr talman, vill jag säga att rätt utförd viltvård
            och jakt är det bästa sättet att hålla den svenska viltstammen
            frisk och livskraftig och göra den tillgänglig i hela vårt land.
          </note>
          <note>
            Anf. 30 HELÉN PETTERSSON i Umeå (s) replik:
          </note>
          <note>
            Herr talman! Jag känner ett behov att fråga även Claes Västerteg
            om den Ekströmska utredningen. Kanske kan han reda ut ett och
            annat åt oss.
          </note>
          <note>
            Jag har nu vid ett flertal tillfällen blivit anklagad för att
            inte begripa, för att jag är ny och oerfaren, vad som egentligen
            händer när ett ärende bereds. Majoritetens uppfattning tycks vara
            att om ett ärende bereds så händer ingenting.
          </note>
          <note>
            Om det nu är så att det inte ska göras politik av den Ekströmska
            utredningen vill jag fråga varför det då i flera betänkanden hänvisas
            till den som svar på våra motioner. Det är ett mycket märkligt
            förfarande ifall det är ett betänkande som man inte tänkt göra
            politik av.
          </note>
          <note type="speaker">
            Anf. 31 CLAES VÄSTERTEG (c) replik:
          </note>
          <note>
            Herr talman! Den Ekströmska utredningen var något som vi ärvde
            från den förra regeringen. Den var tillsatt av den förra regeringen,
            och betänkandet lades fram då den förra regeringen satt vid makten.
          </note>
          <note>
            Jag tycker att det tillhör hyfs och sans att vi, när vi tittar
            på ett politikområde i dess helhet, också beaktar de utredningar
            som föreligger och bereder dem. Det är det som är svaret från
            jordbruksministern, från Ola Sundell och från andra. Jag vet inte
            vad mer vi fortsatt ska förtydliga än att detta bereds i en process
            inom Regeringskansliet. Vi kommer att återkomma med förslag på
            helheten inom det här området.
          </note>
          <note>
            Anf. 32 HELÉN PETTERSSON i Umeå (s) replik:
          </note>
          <note>
            Herr talman! Tack för det tydliga svaret. Nu vet vi att utredningen
            är under beredning.
          </note>
          <note type="speaker">
            Anf. 33 CLAES VÄSTERTEG (c) replik:
          </note>
          <note>
            Herr talman! Jag har också följt den debatt som Helén Pettersson
            har startat. Jag upplever att Helén Pettersson gör en höna av
            en fjäder.
          </note>
          <note>
            Det ställdes en fråga till jordbruksministern. Jordbruksministern
            svarade att det är en del av beredningen i Regeringskansliet.
            Det är klart att man ska svara att utredningen och förslagen finns
            med i det totala batteriet. Men precis som Ola Sundell var inne
            på ska det här i slutändan genomföras i praktisk politik. Det
            är många som har påtalat att en hel del av förslagen inte är aktuella,
            men vi kan inte ge något annat svar i dag än att vi bereder och
            tittar på ett antal olika förslag.
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 34 FÖRSTE VICE TALMANNEN:
          </note>
          <note>
            Jag ber att få hälsa närvarande deltagare välkomna och särskilt
            de ministrar som i dag ska lämna svar vid frågestunden. Det är
            finansminister Anders Borg, försvarsminister Mikael Odenberg,
            statsrådet Maria Larsson, jordbruksminister Eskil Erlandsson och
            statsrådet Cecilia Malmström.
          </note>
          <note>
            Skatt på trafikförsäkringen
          </note>
          <note type="speaker">
            Anf. 35 LAILA BJURLING (s):
          </note>
          <note>
            Herr talman! Jag har en fråga till finansminister Anders Borg.
          </note>
          <note>
            Den borgerliga regeringen har för avsikt att genomföra ett systemskifte
            inom sjukförsäkringens område som innebär att en människa som
            blir skadad i trafiken inte längre ska omfattas av det generella
            sjukförsäkringssystemet, utan kostnaderna för rehabilitering och
            sjukpenning ska överföras till trafikförsäkringen. För att täcka
            kostnaderna för den som redan i dag är skadad föreslår den borgerliga
            regeringen att en helt ny skatt ska införas. Alla som har en trafikförsäkring
            ska betala 32 procent på premien i skatt.
          </note>
          <note>
            Vi socialdemokrater i skatteutskottet ville ha en utfrågning,
            en hearing, om detta eftersom det finns så många oklarheter om
            hur den nya skatten kommer att drabba både samhället och enskilda
            individer. Men det förvägrades vi av den borgerliga majoriteten,
            så vi ordnade en egen utfrågning i dag på förmiddagen.
          </note>
          <note>
            Försäkringsförbundet menade att den här nya skatten inte alls
            är till för att täcka kostnader för redan skadade i trafiken,
            utan helt enkelt är till för att bidra till finansieringen av
            de stora skattelättnader som Sveriges redan rika individer fått.
          </note>
          <note>
            Då undrar jag: Vad säger finansministern om detta? Är inte kostnaderna
            för dem som i dag får rehabilitering eller sjukpenning redan betalda
            genom arbetsgivaravgifterna? Är den här nya skatten ytterligare
            en omfördelning till en liten grupp rika, som får stora skattesänkningar,
            från den stora allmänheten, som får vara med och betala?
          </note>
          <note type="speaker">
            Anf. 36 Finansminister ANDERS BORG (m):
          </note>
          <note>
            Herr talman! Laila Bjurling ställer en viktig fråga. Vi genomför
            naturligtvis inte något systemskifte i socialförsäkringarna. Däremot
            försöker vi bidra till att förstärka trafiksäkerheten. Sverige
            har länge haft en nollvision i trafikpolitiken. Den kan nås via
            stora, omfattande infrastrukturinvesteringar, genom fartsänkningar
            eller genom att man litar till ekonomiska styrmedel.
          </note>
          <note>
            Vår bedömning och många andra experter har gjort samma bedömning
            är att det här kan vara ett effektivt sätt att minska riskerna
            för allvarliga trafikskador och att det därför är väl motiverat.
            Att det också med några miljarder bidrar till att vi kan finansiera
            den omfattande sänkning av skatterna för låg- och medelinkomsttagare
            som regeringen har föreslagit är naturligtvis välkommet.
          </note>
          <note>
            Det grundläggande skälet till att vi bör ha en skatt på trafikförsäkringen,
            precis som många andra länder har, är att trafiken ska bära sina
            fulla kostnader. Vi vill uppnå visionen om att färre människor
            ska skadas i trafiken.
          </note>
          <note type="speaker">
            Anf. 37 LAILA BJURLING (s):
          </note>
          <note>
            Herr talman! Tack för det svaret. Men på hearingen i dag fanns
            en mängd olika organisationer med, och ingen av dem trodde att
            den här nya skatten skulle vara en möjlighet att minska skadorna
            i trafiken eftersom det redan finns incitament för trafikförsäkringsbolagen
            att jobba med den här frågan.
          </note>
          <note>
            Jag var alldeles nyss nere på torget här ute och träffade en
            massa människor från PRO, och de är ursinnigt arga på det här.
            De får ju ingen del av någon skattesänkning över huvud taget tvärtom.
            De har inte fått något jobbavdrag, och nu ska de också få vara
            med och betala en högre premie till trafikförsäkringen. Ingen
            trodde att det skulle bli bättre ur trafikskadesynpunkt, och pensionärerna
            står där och får vara med och betala skattesänkningar som de inte
            har ett dugg nytta av. Vad säger du om det?
          </note>
          <note type="speaker">
            Anf. 38 Finansminister ANDERS BORG (m):
          </note>
          <note>
            Herr talman! Laila Bjurling menar att det inte blir några effekter
            av detta. Men hela vårt skattesystem är ju uppbyggt, åtminstone
            till delar, på att vi vill styra människors beteenden därför att
            olika sektorer ska bära sina fulla kostnader. Det sker allvarliga
            trafikskador, och det är mycket kostsamt att investera bort dem.
            Det här är då ett annat sätt att hantera problematiken.
          </note>
          <note>
            Pensionärerna gynnas naturligtvis också av jobbskatteavdraget,
            indirekt. Om vi inte klarar att få fler människor i arbete klarar
            vi inte pensioner, klarar vi inte äldreomsorg och sjukvård. I
            regeringens politik finns mycket tydliga utfästelser om att vi
            ska förbättra äldreboendet, att vi ska satsa på sjukvård och att
            vi ska öka kvaliteten i äldreomsorgen. Vi ska också förbättra
            de särskilda bostadstilläggen för pensionärer. Det återkommer
            vi till.
          </note>
          <note>
            Ett grundläggande skäl till att vi kan utfästa de löftena är
            att vi via jobbavdraget och andra åtgärder får fler människor
            i arbete. Pensionärerna ska naturligtvis också gynnas.
          </note>
          <note>
            Övningen Noble Mariner och kärnvapen i Göteborgs hamn
          </note>
          <note type="speaker">
            Anf. 39 HANS LINDE (v):
          </note>
          <note>
            Herr talman! I dag inleds utanför Göteborg den militära övningen
            Noble Mariner med 80 fartyg och 15 000 militärer. Halva styrkan
            kommer under helgen att förläggas till frihamnen i centrala Göteborg,
            vilket bland annat innebär att det årliga Göteborgsvarvet, norra
            Europas största halvmara med 40 000 deltagare och 150 000 åskådare,
            kommer att tvingas lägga om delar av sträckningen för loppet.
          </note>
          <note>
            I övningen deltar skepp från 16 länder, bland annat 3 kärnvapenmakter,
            Frankrike, USA och Storbritannien. I det regeringsbeslut som godkände
            att svenska militärer deltar i övningen och som tillät att Nato
            skulle angöra Göteborg nu i helgen nämns inte ordet kärnvapen.
            I en bisats tar man upp frågan om atomubåtar.
          </note>
          <note>
            Därför vill jag fråga försvarsministern: Kan du i dag garantera
            att inga fartyg som bär kärnvapen kommer att angöra Göteborg under
            helgen?
          </note>
          <note type="speaker">
            Anf. 40 Försvarsminister MIKAEL ODENBERG (m):
          </note>
          <note>
            Herr talman! Vad stolta vi kan vara över att vi har Göteborg,
            Sveriges finaste och främsta sjöfartsstad! Följaktligen är det
            också den stad som har de flesta örlogsbesöken och som nu med
            öppna armar kan ta emot fartyg från ett stort antal partnerländer
            som angör Göteborg innan man går ut i en övning.
          </note>
          <note>
            Övningen handlar om att trygga handelssjöfarten i ett kustnära
            konfliktområde, utifrån ett FN-mandat. Det är en synnerligen legitim
            övningsuppgift. Det är för övrigt fjärde året i rad som Sverige
            deltar i motsvarande marina övning i Östersjön.
          </note>
          <note>
            Vårt förhållningssätt till atomdrivna fartyg eller stridsfartyg
            som är kärnvapenbestyckade är att det inte är förenligt med svensk
            lagstiftning, kärntekniklagen, att gå in på svenskt territorialvatten.
            Därför är all sådan här tillståndsgivning till internationella
            övningar förenad med att Försvarsmakten underrättar de deltagande
            länderna om vad som gäller enligt svensk lag. Vi utgår ifrån att
            de länder som deltar i övningen följer svensk lag.
          </note>
          <note>
            Detta har varit den svenska regeringens och riksdagens förhållningssätt
            de senaste 25 åren. Jag har inte för avsikt att ändra på detta.
          </note>
          <note type="speaker">
            Anf. 41 HANS LINDE (v):
          </note>
          <note>
            Herr talman! Jag uppskattar att försvarsministern uppskattar
            Göteborgs vackra hamn. Jag hade också önskat att försvarsministern
            uppskattade den starka fredsrörelse som vi har hemma i Göteborg.
            År 1982 utropade sig Göteborg till kärnvapenfri zon. Visserligen
            har inte kommuner rätt att fatta beslut av den karaktären, men
            det är ändå ett tecken på den vilja som finns bland göteborgarna
            när det kommer till kärnvapenfrågor.
          </note>
          <note>
            Trots detta har nu regeringen godkänt att tre kärnvapenmakter
            ska angöra hamnen i Göteborg och att en militärallians som har
            700 kärnvapenstridsspetsar i Europa får använda Göteborgs frihamn.
          </note>
          <note>
            Jag vill ställa en enkel fråga till försvarsministern: På vilket
            sätt leder den här övningen till nedrustning och fredlig utveckling
            i vårt närområde?
          </note>
          <note type="speaker">
            Anf. 42 Försvarsminister MIKAEL ODENBERG (m):
          </note>
          <note>
            Herr talman! Det här är en övning som innefattar i princip alla
            kuststater runt Östersjön. Där deltar Norge, Sverige, Finland,
            Polen, Tyskland, Estland, Litauen och Lettland. Tillsammans försöker
            de här länderna och andra deltagande länder Spanien, Portugal,
            Kanada och USA öva hur olika marina stridskrafter i ett kustnära
            konfliktområde kan hjälpas åt för att utifrån ett mandat från
            FN:s säkerhetsråd säkra fredliga förhållanden och säkra fungerande
            handelssjöfart.
          </note>
          <note>
            Det är i högsta grad, skulle jag vilja säga, ett övningsscenario
            i fredens intresse. Att vi tillsammans med andra länder kan hjälpas
            åt att genomföra en sådan övning, för att därigenom bli bättre
            på att göra nytta också till havs, är fullt legitimt.
          </note>
          <note>
            Att Göteborgs kommunpolitiker hade lite lekstuga och överskred
            den kommunala kompetensen för 25 år sedan gör inte särskilt stort
            intryck på mig. Jag är väldigt tillfreds med att hela Sverige
            är en kärnvapenfri zon.
          </note>
          <note>
            Regeringens klimatpolitik
          </note>
          <note type="speaker">
            Anf. 43 ULF HOLM (mp):
          </note>
          <note>
            Herr talman! FN:s klimatpanel har kommit med ett flertal rapporter
            om vad vi kan göra för att förhindra en klimatkatastrof. Man har
            bland annat sagt att det effektivaste är att direkt beskatta koldioxid.
            Varje producent och konsument ska bära den fulla kostnaden för
            det man gör.
          </note>
          <note>
            Det finns inget mer uppenbart marknadsmisslyckande än klimatet.
            Man skulle kunna tro att det är Miljöpartiets språkrör Maria Wetterstrand
            som har sagt detta, för hon tycker så. Men det intressanta är
            att det är finansminister Anders Borg som har sagt det, i en intervju
            i Dagens Nyheter i lördags. Uttalandet är insiktsfullt och bra,
            men frågan är: När kommer detta uttalande att få följder i budgeten?
          </note>
          <note>
            Finansministern säger att den här frågan ska utredas. Vi kan
            se på tidigare budgetar. Där fanns vad vi kallade en grön skatteväxling,
            som den nuvarande regeringen har tagit bort. Det här har redan
            utretts.
          </note>
          <note>
            Jag vill fråga dels om detta är regeringens eller Anders Borgs
            fulla politik, dels när utredningen kommer att vara klar, det
            vill säga: När kommer vi att få se effekter av detta insiktsfulla
            uttalande?
          </note>
          <note type="speaker">
            Anf. 44 Finansminister ANDERS BORG (m):
          </note>
          <note>
            Herr talman! Det är glädjande att regeringen och Miljöpartiet
            delar ambition i klimatfrågan. FN:s klimatpanel och andra utredningar
            har visat att vi måste göra en mycket kraftig reduktion av koldioxidutsläppen
            under de närmaste åren.
          </note>
          <note>
            Det är naturligtvis sant att koldioxidbeskattningen är viktig,
            men även internationella insatser är viktiga. Det är helt uppenbart
            att vårt gemensamma arbete i EU är minst lika centralt. Det handlar
            om att få handeln med utsläppsrättigheter att fungera, att bredda
            den och att få den att omfatta också andra delar av världen. Där
            kan man ha förhoppningar om att vi kan komma framåt.
          </note>
          <note>
            Regeringens hållning är mycket tydlig. Vi prioriterar klimatfrågan
            som en av de stora utmaningarna för Sverige och världen. Vi har
            också varit tydliga med att vi ska återkomma till riksdagen med
            en klimatproposition och att det ska ske under nästa år. I det
            sammanhanget ska naturligtvis också olika avvägningar göras.
          </note>
          <note type="speaker">
            Anf. 45 ULF HOLM (mp):
          </note>
          <note>
            Herr talman! Det är riktigt att mycket behöver göras. En direkt
            beskattning av koldioxiden är en del. Det finns många andra delar
            som vi också måste lyfta upp. Men beskattningen är ett viktigt
            styrmedel, precis som finansministern själv har sagt i tidigare
            uttalanden.
          </note>
          <note>
            Frågan är dock: När får vi se några konkreta förslag på området?
            Det räcker inte med att skjuta upp det och säga att vi ska ha
            en klimatproposition nästa år. Vi måste börja agera nu. Det finns
            förslag, och klimatpanelen har visat att det finns saker man kan
            göra ganska omgående. Därför måste vi få se att regeringen gör
            några första steg i höstbudgeten, till exempel när det gäller
            den direkta beskattningen av koldioxid, det vill säga höjda bensin-
            och dieselskatter och förhoppningsvis också att man subventionerar
            förnybara energikällor.
          </note>
          <note type="speaker">
            Anf. 46 Finansminister ANDERS BORG (m):
          </note>
          <note>
            Herr talman! Ulf Holms viktiga fråga belyser den aktivitet regeringen
            har haft på det här området. Vi har drivit detta i Europeiska
            rådet. Vi har drivit det i Ekofin och i miljöministrarnas råd.
            Vi har redan i vårpropositionen, trots att vi inte har suttit
            i regeringen ens ett år, presenterat flera viktiga åtgärder, dels
            miljöbilspremien, dels en indexering av koldioxidbeskattningen,
            som Ulf Holm väl känner till.
          </note>
          <note>
            Vi är å andra sidan inte en skattehöjningsregering. Vi är en
            skattesänkningsregering. Vi anser att skattetrycket i Sverige
            är för högt och att det gradvis bör sänkas. Men naturligtvis måste
            man kunna göra avvägningar inom vår övergripande strategi för
            lägre skatter. Den fråga som vi kommer att avhandla i arbetet
            i Andreas Carlgrens och Fredrik Reinfeldts kommission inför klimatpropositionen
            är naturligtvis om vi får maximal effekt av de skatter man tar
            ut på koldioxidutsläppen. Jag är övertygad om att det finns ett
            utrymme för förbättringar på det området.
          </note>
          <note>
            Demensvården
          </note>
          <note type="speaker">
            Anf. 47 FINN BENGTSSON (m):
          </note>
          <note>
            Herr talman! Statsrådet Maria Larsson besökte i mars månad mitt
            hemlän Östergötland. Hon lär då ha blivit varse att vi i Östergötland
            har gjort och gör flera offensiva satsningar inom hennes ansvarsområde.
            En sådan satsning är forskningen vid Äldrecentrum vid Linköpings
            universitet.
          </note>
          <note>
            Den glädjande förändringen att människor lever allt längre ställer
            framtidens samhälle inför nya utmaningar som vi måste möta på
            ett klokt sätt. Satsningar på kunskapsutveckling inom demensvården
            bör vara en prioriterad fråga, liksom de olika förslag som stödåtgärder
            för demensdrabbade och deras anhöriga leder fram till. Då jag
            vet att det i statsbudgeten finns ett utrymme för detta skulle
            jag vilja fråga statsrådet om hur man lite mer i detalj resonerar
            i den nya regeringen för att få sådana satsningar till stånd.
          </note>
          <note type="speaker">
            Anf. 48 Statsrådet MARIA LARSSON (kd):
          </note>
          <note>
            Herr talman! Demensvården är ett område som vi tycker är väldigt
            angeläget att utveckla. Det är ett av de förbättringsområden som
            ryms inom de stimulansmedel på 1,35 miljarder som vi nu anslår.
            Här finns det möjligheter för alla landsting och kommuner att
            söka av dessa medel.
          </note>
          <note>
            Det är, precis som jag minns från mitt besök i Linköping, ett
            väldigt framgångsrikt arbete med äldreforskning som görs på olika
            håll i landet. Nu har Socialstyrelsen ett uppdrag. Man har precis
            gått ut med en inbjudan till olika forskningscentrum, utbildningsanstalter,
            universitet, högskolor, regioner, kommuner och landsting om att
            bli värd för ett demenscentrum. Detta blir en viktig kunskapsinsamlare
            på olika håll, och man får också uppgiften att sprida kunskapen
            vidare över landet, ut i den praktiska verkligheten.
          </note>
          <note>
            Det blir ett demenscentrum, och det blir ett anhörigcentrum.
          </note>
          <note type="speaker">
            Anf. 49 FINN BENGTSSON (m):
          </note>
          <note>
            Herr talman! Detta var ett glädjande besked, måste jag säga.
          </note>
          <note>
            Jag vill anknyta till frågan om hur medlen ska fördelas. Demenssjukdomen
            är ett spektrum av sjukdomar. Den visar många olika faser. Det
            gäller såväl den sjuke som den drabbades anhöriga. I vardagen
            ska dessa kunskaper föras nära forskningsfronten för såväl diagnos
            som behandling och uppföljningsstrategier.
          </note>
          <note>
            De anhöriga kan vara den drabbades make eller maka, dotter eller
            son, barnbarn, vänner eller bekanta och i vissa fall till och
            med föräldrar. Även här varierar behoven för kunskapsutveckling
            som kan leda till de mest ändamålsenliga stöd- och hjälpåtgärderna
            från samhällets sida.
          </note>
          <note>
            Jag skulle vilja be statsrådet att redogöra för lite mer om just
            fördelningen av dessa medel och ändamålsenligheten när man ser
            på de olika grupperna i spektrumet av demenssjukdomar när det
            gäller både de drabbade och deras anhöriga. Hur ser den nya regeringen
            på detta?
          </note>
          <note type="speaker">
            Anf. 50 Statsrådet MARIA LARSSON (kd):
          </note>
          <note>
            Herr talman! Jag vet inte om frågan om medlen avsåg stimulansmedlen
            eller pengarna till demens- och anhörigcentrumen.
          </note>
          <note>
            Stimulanspengarna kan man ansöka om via Socialstyrelsen. De finns
            till alla kommuner och alla landsting. Här finns förbättringspotential
            inom demensvården. Man kan börja arbeta tillsammans i team. Man
            kan knyta nya professioner till demensvården. Det finns många
            olika sätt att utveckla detta.
          </note>
          <note>
            När det gäller demens- och anhörigcentrumen hoppas jag att det
            ska finnas många som är intresserade av att etablera den typen
            av verksamhet där det redan i dag finns en fungerande äldreforskning
            eller ett stort intresse för en kunskapsbaserad utveckling på
            det här området.
          </note>
          <note>
            Jag är säker på att människor som arbetar inom äldreomsorgen
            kommer att få en förenklad vardag med praktisk vägledning i sin
            arbetssituation med hjälp av demenscentrumet och de stimulansmedel
            som nu står till förfogande. Det känns väldigt bra att vi har
            något rejält att kunna erbjuda av nytt kunskapsinhämtande för
            äldreomsorgen.
          </note>
          <note>
            Anhörigstödet i sjukvården och äldreomsorgen
          </note>
          <note type="speaker">
            Anf. 51 EVA JOHNSSON (kd):
          </note>
          <note>
            Herr talman! Också jag har en fråga till vår äldre- och folkhälsominister
            Maria Larsson.
          </note>
          <note>
            I veckan ägde Anhörigriksdag rum. För första gången fick man
            där besök av en ansvarig minister, nämligen Maria Larsson. Det
            var en markering, men det räcker naturligtvis inte. Stödet till
            de anhöriga måste öka när det gäller allt från ekonomiska resurser
            till avlastning och ökade kunskaper.
          </note>
          <note>
            Anhöriga är vår tids hjältar. Utan anhöriga skulle svensk sjukvård
            säkert kollapsa. De anhöriga gör ett ovärderligt arbete, ofta
            i det tysta och helt utan ekonomisk ersättning. Faktum är att
            kommunerna inte ens är skyldiga att ge anhöriga stöd, utan de
            är endast rekommenderade att göra det.
          </note>
          <note>
            Socialstyrelsens lägesrapport om äldrevården visar att anhörigstödet
            har minskat drastiskt de senaste decennierna trots att antalet
            platser på särskilda boenden har minskat. Den ekvationen går inte
            ihop. Min fråga till statsrådet är därför: Vad avser regeringen
            att vidta för åtgärder för att stärka de anhörigas roll inom svensk
            sjukvård och äldreomsorg?
          </note>
          <note type="speaker">
            Anf. 52 Statsrådet MARIA LARSSON (kd):
          </note>
          <note>
            Herr talman! Jag vill verkligen hålla med om de anhörigas viktiga
            roll i vården. Utan dem skulle Vård-Sverige säkert kollapsa.
          </note>
          <note>
            Det här är personer som naturligtvis av kärlek och omtanke utför
            sin syssla, men de måste också ha möjlighet att få råd, stöd och
            avlastning i sin viktiga uppgift för att orka i längden. Därför
            är det en del som fattas och en del som behöver göras.
          </note>
          <note>
            Det har funnits ett statligt anhörigstöd under tio år, och det
            har varit lite ryckighet i det där. Ibland har det inte funnits
            några pengar alls, och ibland har de kommit tillbaka.
          </note>
          <note>
            Anhörigcentrumet, där man ska samla kunskap och sprida ut den
            till anhöriga, tror jag blir en viktig del i att förbättra stödet
            till de anhöriga. Men vi vill göra en sak till och vi håller precis
            på att bereda och arbeta med den frågan nämligen skärpa lagstiftningen,
            så att det ska vara en skyldighet för kommunerna att ge anhöriga
            stöd. Det ska inte finnas någon grad av frivillighet i fråga om
            det. Det ska vara ett måste. Vi skriver på ett sådant förslag,
            och jag hoppas att det snart ska kunna skickas ut på remiss.
          </note>
          <note type="speaker">
            Anf. 53 EVA JOHNSSON (kd):
          </note>
          <note>
            Herr talman! Tack så mycket för det svaret! Det var positivt,
            och det känns bra att det verkligen är ett seriöst arbete på gång.
          </note>
          <note>
            Frågan är hur mycket pengar det handlar om och om det finns tankar
            på större satsningar och åtgärder ännu längre fram. Vi vet ju
            att frågan om avlastning för anhöriga är oerhört viktig, och då
            handlar det faktiskt också om krass ekonomisk ersättning till
            fler anhöriga än dem som i dag är berättigade till det. Förhoppningsvis
            är det här en process som bara är i sin linda i nuläget.
          </note>
          <note type="speaker">
            Anf. 54 Statsrådet MARIA LARSSON (kd):
          </note>
          <note>
            Herr talman! Äldreomsorgen är ju i första hand ett kommunalt
            ansvar, och också råd, stöd och hjälp till anhörigvårdare är därmed
            i första hand ett kommunalt ansvar. Men vi har funnit det angeläget
            att fortsätta att ge ett statligt stöd också till utveckling av
            den här verksamheten, och det tror jag fortsatt kommer att behövas.
          </note>
          <note>
            Innevarande år har vi, om jag minns rätt, 127 miljoner jag tittar
            lite på finansministern; han verkar le igenkännande åt siffran.
            Jag tror att det är 127 miljoner avsatta för anhörigstöd till
            kommunerna. Och det är naturligtvis så att vi med den lagförändring
            som vi gör ser behovet av att fortsatt skjuta på. Det gäller kunskapsutvecklingen,
            hur det här ska kunna se ut. Det handlar om en metodutveckling,
            om bra arbetsmetoder inom varje socialtjänst för att man ska kunna
            ge ett bra stöd åt de anhöriga.
          </note>
          <note>
            De är i tjänst 24 timmar om dygnet, 365 dagar om året. Det är
            en fantastisk insats som de gör. Och vi ska se till att det stöd
            och de råd och den hjälp och avlastning som de behöver för att
            orka fortsätta finns på plats med hjälp av kommunerna och med
            hjälp av de här insatserna, som vi nu gör.
          </note>
          <note>
            Satsning på förnybara bränslen
          </note>
          <note type="speaker">
            Anf. 55 ERIK A ERIKSSON (c):
          </note>
          <note>
            Herr talman! Vi i riksdagens kammare är överens om att klimathotet
            är ett av de största problem och en av de största utmaningar som
            vi står inför. Detta är ett faktum.
          </note>
          <note>
            I dag har regeringens utredare Lars Andersson lämnat ett förslag
            om att vi behöver satsa mycket mer på biogas och på salixodling,
            alltså salix, även kallat energiskog, för att klara den här omställningen
            och minska utsläppen av fossila växthusgaser. Och han säger i
            sin utredning att jordbruksmarken är en större resurs som kan
            användas mycket mer.
          </note>
          <note>
            Utan att jag har full kunskap om det här känner jag nog ändå
            att det, när vi har jordbruksministern här, vore bra att få höra
            lite grann om vilka initiativ som jordbruksministern kan tänka
            sig på det här området för att satsa mer på biogas.
          </note>
          <note>
            Det finns redan kommuner Säffle, Falköping med flera som är på
            väg in i en satsning på biogas. Det är kloka småskaliga projekt
            som på sikt kan bli mycket större.
          </note>
          <note>
            Det vore intressant att höra av jordbruksministern vilka initiativ
            som finns där.
          </note>
          <note type="speaker">
            Anf. 56 Jordbruksminister ESKIL ERLANDSSON (c):
          </note>
          <note>
            Herr talman! Jag fick utredningen, som omnämndes, under gårdagen.
            I den pekar man, som sagts i frågeställningen, på ett antal möjligheter
            att nyttja den svenska åkern för att hjälpa till i det klimatarbete
            som vi alla är angelägna om ska fortsätta och utvecklas.
          </note>
          <note>
            Den möjlighet som det pekas på i utredningen är att vi kan öka
            produktionen från 1 à 1 ½ terawattimme per år upp till kanske
            30 terawatttimmar, som då kommer från den svenska åkern. Det är
            alltså ungefär en tjugodubbling av vad vi i dag tar ut från den
            svenska åkern. Det kommer att innebära många nya jobb, men det
            är också ett stort bidrag i klimatförändringsarbetet.
          </note>
          <note type="speaker">
            Anf. 57 ERIK A ERIKSSON (c):
          </note>
          <note>
            Herr talman! Jag börjar med att tacka för svaret.
          </note>
          <note>
            I utredningen finns det, såvitt jag förstår, tankar om att man
            i ett startskede behöver gå in med en stimulans från staten, så
            att säga, någon form av stöd för att få i gång verksamheten. Och
            det har vi ju sett tidigare när det gällde framställandet av etanol,
            till exempel. Men det här stödet skulle då pågå fram till 2013,
            om jag minns rätt. Den tanken presenterades i utredningen.
          </note>
          <note>
            Då har jag en fråga. Det är kanske svårt för ministern att svara
            på den. Men vi pratar gärna om att vi vill att det ska vara en
            självbärande verksamhet. Vi vill kunna se de gröna näringarna
            som miljöteknikföretag som också fungerar i en marknadsekonomi.
            Finns det några tankar kring detta, spontant? Det vill jag gärna
            ha ett svar på.
          </note>
          <note type="speaker">
            Anf. 58 Jordbruksminister ESKIL ERLANDSSON (c):
          </note>
          <note>
            Herr talman! Utredningens allmänna inställning är ju att produktion
            av förnybara bränslen från den svenska åkern ska ske på marknadens
            villkor och ingenting annat. Däremot pekas det i utredningen på
            behovet av initiala stöd. Hur vi ska åtgärda det förslaget ber
            jag att få återkomma till efter den remissbehandling som nu vidtar.
            Vi måste ju granska och titta vidare på de förslag som finns i
            den här utredningen, men jag vill gärna framhålla att vi har möjligheten
            i den svenska åkern.
          </note>
          <note>
            Effektiv användning av bioenergi
          </note>
          <note type="speaker">
            Anf. 59 ANITA BRODÉN (fp):
          </note>
          <note>
            Herr talman! Jag vill också ställa en fråga kring samma tema
            som den tidigare frågeställaren. Det handlar om den utredning
            som presenterades för bara en timme sedan.
          </note>
          <note>
            Jag vill fråga jordbruksministern vilken koppling som nu kommer
            att ske till Klimatkommissionens arbete och det klimatarbete som
            vi nu står inför.
          </note>
          <note>
            Jag vill också fråga hur ministern tänker arbeta vidare för att
            säkerställa att den bioenergi som nu tas fram verkligen kommer
            att användas på det mest effektiva sättet.
          </note>
          <note type="speaker">
            Anf. 60 Jordbruksminister ESKIL ERLANDSSON (c):
          </note>
          <note>
            Herr talman! I Klimatkommissionen kommer alldeles säkert frågeställningar
            som hur vi ska öka inblandningen av förnybara bränslen i våra
            drivmedel att bli stora frågeställningar. Här pekar vi alltså
            på en möjlighet som vi har att få fram det som vi måste ha fram
            för att kunna öka den inblandning som i dag är alldeles för liten
            i våra drivmedel till våra fordon. Vi har en möjlighet som jag
            tycker att vi ska ta vara på. Och för att vi ska kunna ta vara
            på den möjligheten fordras det vissa insatser, som jag belyste
            något i den förra frågeställningen.
          </note>
          <note>
            Hur vi ska säkerställa det här kan jag självklart inte svara
            på i dag. Men min grundläggande inställning är att vi, i den delen,
            ska följa vad som framgår av utredningen, nämligen att marknadskrafterna
            måste sköta det här själva. Det brukar bli bäst så i en marknadsekonomi.
          </note>
          <note type="speaker">
            Anf. 61 ANITA BRODÉN (fp):
          </note>
          <note>
            Herr talman! Jag tror att det är väldigt viktigt att vi har en
            bredd i det här synsättet, så att vi inte fokuserar enbart på
            drivmedel. Här finns nämligen en hel uppsjö av nya innovativa
            lösningar med elhybrider, vätgas och sådant så småningom. Men
            om vi ska få en energieffektivitet får vi inte glömma värmekraftverk
            och industrins behov. Här är det, som det ser ut nu, det mest
            effektiva. Det är viktigt att jordbruksministern har med det i
            sitt arbete framgent.
          </note>
          <note type="speaker">
            Anf. 62 Jordbruksminister ESKIL ERLANDSSON (c):
          </note>
          <note>
            Herr talman! Alldeles självklart är jag med inte minst min kommunala
            bakgrund medveten om att vi har olika förutsättningar i vårt land
            och därmed olika behov. På en plats är det en typ av gröda som
            möjligen kan användas och användas i ett värmeverk. I ett annat
            samhälle är det kanske möjligt att etablera kraftvärmeverk så
            att vi också kan få fram energi i form av elenergi från det som
            vi har som insatsprodukt.
          </note>
          <note>
            I ett tredje samhälle är det kanske så att vi ska satsa på biogas
            och på så sätt utvinna energi från det som vi på olika sätt lämnar
            ifrån oss i vår verksamhet.
          </note>
          <note>
            Hur detta ska ske måste vi närmare studera, men min grundläggande
            inställning är att det måste ske utifrån marknadsekonomiska förutsättningar.
            Sådant går inte att planera fram i alltför stor utsträckning.
          </note>
          <note>
            Långtidsarbetslösa ungdomar
          </note>
          <note type="speaker">
            Anf. 63 JENNIE NILSSON (s):
          </note>
          <note>
            Herr talman! Min fråga är allmänpolitisk, och jag ställer den
            alltså till Anders Borg.
          </note>
          <note>
            I dag kom nya siffror från Ams som visar att arbetsmarknaden
            fortsätter att utvecklas positivt och att arbetslösheten sjunker,
            något som givetvis är väldigt glädjande.
          </note>
          <note>
            Men det bekymmersamma är att högkonjunkturen inte kommer alla
            till del. Vi ser tydligt att det går väldigt trögt för dem som
            står allra längst ifrån arbetsmarknaden. Jag tänker främst på
            regeringens stora sorgebarn, de långtidsarbetslösa ungdomarna.
          </note>
          <note>
            Här är utvecklingen inte positiv tvärtom. Gruppen långtidsarbetslösa
            ungdomar i åldern 1824 år har på ett år ökat från 2 200 till 9
            900 i dag, trots brinnande högkonjunktur. Särskilt svårt har ungdomar
            som saknar gymnasieutbildning eller annan adekvat utbildning att
            få fäste på arbetsmarknaden.
          </note>
          <note>
            Min fråga till finansminister Anders Borg är därför: Vilka insatser
            tänker regeringen vidta för att de långtidsarbetslösa ungdomarna
            ska få bättre förutsättningar och bli bättre rustade för att ta
            de jobb som finns?
          </note>
          <note type="speaker">
            Anf. 64 Finansminister ANDERS BORG (m):
          </note>
          <note>
            Herr talman! Jennie Nilsson ställer en viktig fråga om ungdomsarbetslösheten.
            Sverige är ett av de länder i Europa som har störst problem på
            detta område. Under den förra mandatperioden fördubblades i praktiken
            ungdomsarbetslösheten, och det är en utveckling som är mycket
            alarmerande. I många andra länder har man haft en utveckling där
            ungdomsarbetslösheten är lägre än bland vuxna. I Sverige är det
            precis tvärtom. Den är mer än dubbelt så hög.
          </note>
          <note>
            Det här är naturligtvis en del av det massarbetslöshetsarv som
            den tidigare regeringen lämnade efter sig. Vi i regeringen har
            lagt fram ett mycket offensivt paket när det gäller ungdomsarbetslösheten.
            Danskarna har en situation där ungdomsarbetslösheten ligger väsentligt
            lägre än i Sverige, och regeringen har följt den utvecklingen
            noga. Vi föreslår en lång rad åtgärder: bland annat minskad arbetsgivaravgift
            för dem mellan 19 och 24 år, en uppstramning av arbetslöshetsförsäkringen,
            införande av en jobbgaranti och introduktion av ett lärlingssystem.
          </note>
          <note>
            Jag är övertygad om att alla dessa åtgärder kommer att leda till
            att även Sverige, precis som Danmark och en lång rad andra länder,
            gradvis pressar tillbaka ungdomsarbetslösheten. Regeringen står
            alltså för ett brett program för lägre ungdomsarbetslöshet.
          </note>
          <note type="speaker">
            Anf. 65 JENNIE NILSSON (s):
          </note>
          <note>
            Herr talman! Jag vet inte riktigt vad jag ska säga om det svaret.
            Anders Borg börjar med att konstatera hur utvecklingen var under
            den förra mandatperioden. Det är ganska ointressant nu när det
            är Anders Borg och hans regering som har ansvar för dessa frågor.
            Sanningen är att siffrorna från oktober tills nu har mer än fördubblats.
            Det är 200 procents ökning och mer därtill. Det blir ingen ljusning
            med den politik regeringen för.
          </note>
          <note>
            Anders Borg refererar också till Danmark och det danska exemplet.
            Det som är mest tydligt där är att det som man väldigt aktivt
            gör för den här gruppen är att satsa på arbetsmarknadsutbildningar
            och olika sätt att rusta de ungdomar som står långt ifrån arbetsmarknaden.
            Det är precis sådana åtgärder som den här regeringen helt och
            hållet har plockat bort. Man ersätter dem med en ungdomsgaranti,
            men innehållet i den är ju även för dem som ska jobba med frågorna
            fortfarande okänt, och den träder inte i kraft förrän den 1 december.
          </note>
          <note>
            Frågan är egentligen denna: Vilka åtgärder tänker regeringen
            vidta för att lösa problemet, om man är överens om att den största
            bristen är att ungdomar inte har adekvat eller tillräcklig utbildning?
          </note>
          <note type="speaker">
            Anf. 66 Finansminister ANDERS BORG (m):
          </note>
          <note>
            Herr talman! Nu ska vi kanske ändå inte glömma bort den förra
            mandatperioden, för det var en mycket remarkabel utveckling. Vi
            har i Sverige haft ett långvarigt mönster av en något högre arbetslöshet
            bland unga jämfört med bland vuxna. Men under den förra mandatperioden
            fördubblades ungdomsarbetslösheten. Den gick ifrån att ha legat
            strax över vuxnas arbetslöshet till att ligga bland de högsta
            i Europa. Det finns länder till exempel Grekland, Italien och
            Frankrike som ligger lika högt, men det finns ett mycket stort
            antal länder som ligger väsentligt bättre till än Sverige. Det
            kan vi inte glömma bort, eftersom det är det arv som vi har att
            hantera.
          </note>
          <note>
            Vi hade den här veckan en konferens med Ekonomiska rådet, där
            den danske forskaren Torben Andersen diskuterade den danska utvecklingen
            och en brittisk forskare den engelska utvecklingen. Slående är
            att de åtgärder som man lyfter fram som de mest effektiva är exakt
            de som regeringen föreslår i sitt ungdomspaket. Det handlar om
            att minska de sociala avgifterna, det handlar om att införa en
            jobb- och utvecklingsgaranti även om vi är lite mer ambitiösa
            än engelsmän och danskar eftersom vi väljer tre månader i stället
            för sex månader och det handlar om något stramare arbetslöshetsförsäkring.
          </note>
          <note>
            Vi kommer förmodligen inte att kunna lösa alla de problem som
            Socialdemokraterna ställde till med, men jag tror att vi kommer
            att vara på god väg att pressa tillbaka ungdomsarbetslösheten
            om fyra år.
          </note>
          <note>
            Folkomröstning om EU-konstitutionen
          </note>
          <note type="speaker">
            Anf. 67 PERNILLA ZETHRAEUS (v):
          </note>
          <note>
            Herr talman! Jag skulle vilja ställa en fråga till EU-minister
            Cecilia Malmström. Det gäller diskussionen om EU:s framtidsfrågor
            och demokratin.
          </note>
          <note>
            I går firades Europadagen, EU:s nationaldag, och frågan om hur
            EU:s ledare tänker lösa frågan om en ny EU-konstitution blir alltmer
            aktuell. Nu har den nyvalde franske presidenten Sarkozy sagt att
            någon folkomröstning om ett omförhandlat EU-fördragsförslag inte
            är aktuell där. Tyvärr smälter han väl in i en bild av Europas
            ledare som verkar gå in för att undvika folkomröstningar i EU-länderna
            till vilket pris som helst. Det gäller att hålla folkviljan utanför.
            Det är den bild som växer fram. Samtidigt visar en opinionsundersökning
            att 68 procent av den svenska befolkningen vill ha en folkomröstning
            om ett nytt fördrag.
          </note>
          <note>
            Eftersom ansvariga politiker brukar tala väl om öppenhet och
            behov av dialog om dessa frågor skulle jag vilja fråga Cecilia
            Malmström: Känner du inte en oro över att den alltmer slutna processen,
            där EU:s ledare tydligt visar att man vill förhandla fram ett
            nytt fördrag i princip bakom lyckta dörrar utan att låta EU:s
            medborgare få en möjlighet att ta ställning via nationella folkomröstningar,
            helt enkelt riskerar att urholka EU:s demokratiska legitimitet?
          </note>
          <note type="speaker">
            Anf. 68 Statsrådet CECILIA MALMSTRÖM (fp):
          </note>
          <note>
            Herr talman! Tack så mycket för frågan! Ja, vi firade Europadagen
            i går den 9 maj, och det var glädjande att vi kunde göra det ungefär
            samtidigt som det presenterades opinionsundersökningar som visar
            att stödet för Sveriges medlemskap i EU är högre än någonsin.
            Det ökar även bland Pernilla Zethraeus väljare.
          </note>
          <note>
            Frankrike har precis valt Sarkozy till president. Han har i sin
            valkampanj varit väldigt tydlig med hur han ser på just folkomröstningsfrågan
            när det gäller fördraget. Jag tror inte att det är någon hemlighet
            för fransmännen att han inte ville ha en folkomröstning. De valde
            honom med majoritet, och det ankommer inte på oss att recensera
            det valet.
          </note>
          <note>
            Jag känner naturligtvis alltid en oro över bristande legitimitet
            i EU. Det är vårt ansvar att göra det. Jag tror inte att den oron
            stillas genom att vi på olika sätt talar om för länder hur de
            ska ratificera fördraget. Det får varje land bestämma självt.
            Jag tycker inte att det är en EU-fråga.
          </note>
          <note>
            För svensk del har vi sagt att vi kommer att föra dialog med
            riksdagen i så stor utsträckning som det någonsin är möjligt,
            och det gör vi också. Vi hade möte med det sammansatta utskottet
            i går för att redovisa processen. Men vi kommer inte att förelägga
            det förslaget för folkomröstning.
          </note>
          <note type="speaker">
            Anf. 69 PERNILLA ZETHRAEUS (v):
          </note>
          <note>
            Herr talman! Den bild som växer fram är ju inte bara att det
            finns ett motstånd mot en folkomröstning i Sverige från Sveriges
            regering utan också att fördraget förhandlas fram i en väldigt
            sluten process, till stor del bakom lyckta dörrar. Det är inte
            bra. Visst ökar stödet för EU i Sverige, men det finns alltjämt
            ett starkt motstånd. Det finns också ett stort tryck på att anordna
            folkomröstningar i dessa frågor. Vi vet också av erfarenhet att
            när det utlyses folkomröstningar om EU-relaterade frågor vaknar
            också engagemanget. Då sjuder Sverige av debatt, man söker information
            och man går till valurnorna.
          </note>
          <note>
            Hittills har dessa folkomröstningar kommit till först efter ett
            starkt, hårt och långvarigt opinionstryck från en stor del av
            det svenska folket. Det är ingen bra ordning att folkomröstningar
            kommer till först när påtryckningarna blir så starka att man inte
            klarar att hålla sig undan från regeringshåll.
          </note>
          <note>
            Därför skulle jag vilja fråga: Vad är det som ska till för att
            Cecilia Malmström ska ompröva sitt hårdnackade motstånd mot en
            folkomröstning?
          </note>
          <note type="speaker">
            Anf. 70 Statsrådet CECILIA MALMSTRÖM (fp):
          </note>
          <note>
            Herr talman! Jag är inte motståndare till folkomröstningar generellt.
            Jag tycker att de två om EU som vi har haft har varit bra på det
            sättet att de har haft en mobiliserande effekt, precis som Pernilla
            Zethraeus säger. Men jag tycker att man ska använda folkomröstningsinstrumentet
            med varsamhet, det vill säga när det är klara frågor man kan ta
            ställning till och när det finns en bred majoritet i Sveriges
            riksdag som tycker att man ska ha folkomröstning. Det är Sveriges
            riksdag som beslutar om detta. Här finns det en majoritet för
            att inte ha folkomröstning.
          </note>
          <note>
            Vi försöker se till att de samtal som nu förs om fördraget förhandlingar
            är det ju inte ännu, kanske börjar förhandlingsrundan i samband
            med toppmötet vid midsommar förs så öppet som möjligt tillsammans
            med riksdagen och i olika offentliga sammanhang så gott det går.
            Vi kommer naturligtvis att fortsätta med den linjen och vara så
            tydliga med det som möjligt med förhoppningen att detta ska kunna
            antas i bred förankring i riksdagen och att vi ska kunna få till
            stånd en bättre ordning för beslut, insyn och demokrati i hela
            EU-apparaten.
          </note>
          <note>
            Finansiering av avskaffandet av förmögenhetsskatten
          </note>
          <note type="speaker">
            Anf. 71 FREDRIK OLOVSSON (s):
          </note>
          <note>
            Herr talman! Den borgerliga regeringen har ju bestämt sig för
            att avskaffa förmögenhetsskatten. Det görs utan att den förändringen
            finansieras. Därmed bryter Anders Borg mot det löfte som gavs
            i valrörelsen om att skattesänkningar skulle finansieras.
          </note>
          <note>
            Alla normala inkomsttagare har själva fått betala för sina skattesänkningar
            genom höjda avgifter till exempel till a-kassan, genom nya skatter
            som till exempel den på trafikförsäkringen eller genom försämrad
            trygghet och sänkta ersättningsnivåer. Men när de rikaste svenskarna
            ska få hundratusentals eller till och med miljoner kronor i sänkt
            skatt per person det är faktiskt 200 svenskar som får en så stor
            skattesänkning behöver det inte finansieras. Jag undrar vad finansministern
            vill göra åt den här orättvisa politiken.
          </note>
          <note type="speaker">
            Anf. 72 Finansminister ANDERS BORG (m):
          </note>
          <note>
            Herr talman! Jag delar naturligtvis Fredrik Olovssons oro för
            att man har stora klyftor i Sverige. Det är tyvärr resultatet
            av ett långt socialdemokratiskt maktinnehav och även en aktiv
            socialdemokratisk politik. Inte minst det faktum att man tog bort
            arvs- och gåvoskatten hade ju effekter som påverkade fördelningen
            på precis samma sätt som när vi nu vidtar åtgärder som gäller
            förmögenhetsskatten.
          </note>
          <note>
            Det är viktigt att komma ihåg det här, därför att det blir ett
            litet problem med den socialdemokratiska retoriken om man inte
            kommer ihåg varför åtgärderna vidtas. Arvs- och gåvoskatten togs
            bort för att gynna företagsamhet i Sverige. Förmögenhetsskatten
            tas bort för att gynna företagsamhet i Sverige. Arvs- och gåvoskatten
            togs bort därför att det undergrävde skattemoralen att man kunde
            välja att betala den. Förmögenhetsskatten tas bort därför att
            det undergräver skattemoralen att man kan välja att betala den.
            Det är samma typ av logik.
          </note>
          <note>
            Det ska naturligtvis också erinras om att vi har mycket stora
            överskott. Vi ser fram emot de största överskotten på tio år i
            de offentliga finanserna. Då är det en ansvarsfull finanspolitik
            vi för.
          </note>
          <note type="speaker">
            Anf. 73 FREDRIK OLOVSSON (s):
          </note>
          <note>
            Herr talman! Finansministern kan ju glädja sig åt att han har
            fått överta väldigt stora överskott i de offentliga finanserna,
            som han nu uppenbarligen använder till olika former av ofinansierade
            skattesänkningar.
          </note>
          <note>
            Det är noterbart att samtidigt som man tar bort skatten för dem
            som är allra rikast, sänker den med upp till 1 miljon kronor 200
            svenskar får 1 miljon kronor eller mer i sänkt skatt tycker man
            att det är nödvändigt att försämra ålderspensionen för dem som
            är förtidspensionerade i dag. Man skapar alltså en ny grupp fattigpensionärer.
            Det måste man göra för att föra en ansvarfull statsfinansiell
            politik. Men man tycker samtidigt att man ofinansierat kan sänka
            skatterna för dem som är allra rikast i Sverige. Det är inte undra
            på att finansministern har problem med opinionen.
          </note>
          <note>
            Men man kanske inte ska skylla på finansministern, för han har
            gjort klart att han egentligen vill ha finansierade skattesänkningar.
            I det här fallet är han vederbörligen överkörd av partiledarna
            i de borgerliga partierna.
          </note>
          <note type="speaker">
            Anf. 74 Finansminister ANDERS BORG (m):
          </note>
          <note>
            Herr talman! Låt oss bara minnas att Socialdemokraterna sedan
            1998 har genomfört ofinansierade skattesänkningar på 230240 miljarder.
            Det rör sig om 6070 miljarder i kompensation för egenavgifter.
            Det handlar om ett antal miljarder i avskaffad arvs- och gåvoskatt.
            Det handlar, som vi minns från valrörelsen, om mycket stora skattesänkningar,
            inte minst för personer med betydande inkomster.
          </note>
          <note>
            Vi har sänkt skatten med betydande belopp. Den största skattesänkningen
            är jobbavdraget för låg- och medelinkomsttagare. Det är en skattesänkning
            som Socialdemokraterna angrep därför att den var ofinansierad.
            Det var den definitivt inte eftersom den är väl förenlig med de
            överskottsmål vi har.
          </note>
          <note>
            Det är så här vi kommer att bedriva vår politik. Vi prioriterar
            det som ger jobb, oavsett om det är jobbavdrag eller förmögenhetsskatt.
            Vi finansierar det på ett ansvarsfullt sätt så att vi upprätthåller
            ett gott sparande i den offentliga sektorn, därför att målet är
            jobb, därför att det är jobben som tar hand om fördelningen och
            det är genom att minska arbetslösheten vi bygger ett samhälle
            där alla får plats.
          </note>
          <note>
            Utförsäljningen av Telia Sonera
          </note>
          <note type="speaker">
            Anf. 75 PETER JEPPSSON (s):
          </note>
          <note>
            Herr talman! Jag skulle vilja rikta min fråga till försvarsminister
            Mikael Odenberg. Utförsäljningen av Telia Sonera har inte föregåtts
            av någon grundlig analys och konsekvensbeskrivning. Detta är mycket
            olyckligt då det får konsekvenser som är viktiga att vara medveten
            om innan man springer åstad.
          </note>
          <note>
            Försvarsmakten däremot har uppmärksammat regeringen på mycket
            allvarliga kommunikationsproblem som kan uppstå vid en kris som
            till exempel stormen Gudrun. En total utförsäljning skulle dessutom
            innebära att Försvarsmakten får upprätta motsvarande verksamhet
            i egen regi, med de kostnader som skulle förknippas med detta.
          </note>
          <note>
            Hela försvarsutskottet har i dag ställt sig bakom ett yttrande
            där vi kräver att regeringen tar hänsyn till de allvarliga konsekvenser
            som förbisetts på försvarsområdet och som minskar Sveriges möjligheter
            att bemöta en kris- eller krigssituation. Utifrån dessa allvarliga
            brister vill jag fråga försvarsminister Mikael Odenberg hur han
            avser att agera.
          </note>
          <note type="speaker">
            Anf. 76 Försvarsminister MIKAEL ODENBERG (m):
          </note>
          <note>
            Herr talman! Jag kan omedelbart tillmötesgå försvarsutskottet
            genom att konstatera att regeringen kommer att omhänderta önskemålet
            och se till att hanteringen av företaget Telia Sonera sker på
            ett sådant sätt att olika svenska säkerhetsintressen tillvaratas.
            Omsorgen om detta är också ett av skälen till att en remiss till
            Försvarsmakten har ingått som ett led i den hittillsvarande beredningen
            av frågorna kring Telia Sonera.
          </note>
          <note type="speaker">
            Anf. 77 PETER JEPPSSON (s):
          </note>
          <note>
            Herr talman! Jag är självfallet mycket glad åt att försvarsministern
            har tagit till sig Försvarsmaktens och det eniga försvarsutskottets
            kritik. Det är klädsamt att den borgerliga regeringen medger att
            den huvudlösa utförsäljningen av statliga bolag åtminstone måste
            föregås av en debatt och en analys av hur det ska ske och även
            en konsekvensbeskrivning.
          </note>
          <note>
            Samtidigt vill jag påpeka att när Televerket bolagiserades gjordes
            en riktig konsekvensanalys. Jag hoppas att det är avsikten också
            i detta fall.
          </note>
          <note type="speaker">
            Anf. 78 Försvarsminister MIKAEL ODENBERG (m):
          </note>
          <note>
            Herr talman! Jag tror säkert att synen på graden av statligt
            ägande i Telia Sonera kan vara en partiskiljande fråga i denna
            kammare. Däremot är omsorgen om vitala svenska säkerhetsintressen
            i samband med hanteringen av företaget Telia Sonera inte partiskiljande.
            Därför slår Peter Jeppsson i någon mån in öppna dörrar. På den
            punkten skiljer vi oss inte åt.
          </note>
          <note>
            Regeringen kommer inte att tveka att vidta de åtgärder som är
            nödvändiga eller ge de uppdrag om konsekvensanalyser som till
            äventyrs kan erfordras i den fortsatta beredningen av ärendena
            kring Telia Sonera.
          </note>
          <note>
            Hundsmuggling och risk för smittspridning
          </note>
          <note type="speaker">
            Anf. 79 KJELL ELDENSJÖ (kd):
          </note>
          <note>
            Herr talman! Jag har en fråga till jordbruksministern. En tidningsrubrik
            hade nyligen följande lydelse: Hundsmuggling kan göra bär farliga.
            Bakgrunden till rubriken är att en länsveterinär har slagit larm
            i en tidningsartikel om en ökande smuggling av hundar till Sverige,
            vilket medför att det finns en påtaglig risk att en farlig typ
            av bandmask, som ofta förekommer hos insmugglade hundar, kommer
            att spridas i Sverige. Enligt uppgiftslämnaren smugglas hundar
            från alla håll och kanter. Han framhåller att dvärgbandmasken
            sprids vidare till människor via svamp och bär, därav den nämnda
            rubriken.
          </note>
          <note>
            Min fråga är: Hur ser jordbruksministern på den uppmärksammade
            företeelsen hundsmuggling och risk för smittspridning som jag
            refererat?
          </note>
          <note type="speaker">
            Anf. 80 Jordbruksminister ESKIL ERLANDSSON (c):
          </note>
          <note>
            Herr talman! Företeelsen som frågeställaren refererar är till
            förfång för oss i Sverige. Den är till förfång för dem som håller
            djur i Sverige. Av det skälet har vi ganska stränga införselbestämmelser
            på vissa områden, bland annat på det här omnämnda området, innebärande
            att man inte får föra in den här typen av sällskapsdjur utan att
            de har genomgått speciella tester som visar att de är fria från
            den typ av sjukdomar som vi tack och lov fortfarande är fria från
            i vår del av världen och enligt mitt förmenande fortsatt ska vara
            fria från.
          </note>
          <note>
            Jag ämnar se till att vi även fortsättningsvis har höga skyddsnivåer
            så att vi kan hålla våra bärmarker, för att ta det exemplet, fria
            från den nämnda typen av sjukdomar.
          </note>
          <note type="speaker">
            Anf. 81 KJELL ELDENSJÖ (kd):
          </note>
          <note>
            Herr talman! Tack för svaret, ministern! I artikeln sägs det
            att nämnda smuggling ökar. Det är kanske detta som är den största
            risken, även om man i dag kanske inte ser så mycket av smitta
            till människor eller så. Men vi kan se att till exempel fästingplågan
            hela tiden ökat i landet.
          </note>
          <note>
            Ur det här kan komma att det längre fram är en ganska stor smittrisk.
            Därför vore det väldigt bra om jordbruksministern kunde verka
            för ett minskat smugglande och för att vi får en bättre koll på
            detta.
          </note>
          <note type="speaker">
            Anf. 82 Jordbruksminister ESKIL ERLANDSSON (c):
          </note>
          <note>
            Herr talman! Vi har ett antal organ, myndigheter, i vårt land
            som har i uppgift att se till att nämnda typ av verksamhet inte
            förekommer. Vad jag närmast tänker på i det här avseendet är Tullverket.
            Finansministern, som har ansvar för det, sitter ju här och hör
            frågeställningen. Han tar säkert till sig vad frågeställaren säger.
          </note>
          <note>
            Jag upprepar vad jag sade i mitt tidigare svar, nämligen att
            jag är angelägen om att vi håller Sverige fritt från de smittsamma
            sjukdomar som vi för närvarande är fria från, och det tycker jag
            att vi ska förbli under överskådlig tid framåt.
          </note>
          <note>
            Oppositionens möjlighet att yttra sig i trafikförsäkringsfrågan
          </note>
          <note type="speaker">
            Anf. 83 CHRISTINA OSKARSSON (s):
          </note>
          <note>
            Herr talman! Jag vill ställa en fråga till Anders Borg.
          </note>
          <note>
            Laila Bjurling frågade tidigare om trafikförsäkringen. Jag hakar
            på det temat. Den borgerliga regeringen har ju aviserat att man
            vill föra över det ekonomiska ansvaret för trafikskador till trafikförsäkringen.
            Med andra ord: Den som skadas i trafiken ska inte längre omfattas
            av den solidariskt finansierade socialförsäkring som vi har.
          </note>
          <note>
            Systemskiftet har redan börjat här. Från den 1 juli kommer ju
            regeringen att ta ut en extraskatt på trafikförsäkringen på i
            genomsnitt 700 kronor per år.
          </note>
          <note>
            Skatteutskottet är det utskott som nu behandlar ärendet. De har
            skickat ut frågan till flera utskott, bland annat till civilutskottet
            där jag är ledamot, för att inhämta synpunkter.
          </note>
          <note>
            Den borgerliga majoriteten i mitt utskott har vägrat att ge oss
            möjlighet att yttra oss över förslaget detta trots att vi har
            trafikförsäkringsfrågan i vårt utskott.
          </note>
          <note>
            Jag vet att man som majoritetsparti har möjlighet att förvägra
            oppositionen att yttra sig. Men jag vill fråga Anders Borg om
            han tycker att det är förenligt med god sed och öppenhet att inte
            låta alla komma till tals i en så här viktig fråga.
          </note>
          <note type="speaker">
            Anf. 84 Finansminister ANDERS BORG (m):
          </note>
          <note>
            Herr talman! I Christina Oskarssons fråga ligger återigen tanken
            att vi genomför ett systemskifte i Sverige. Men vi har ju allmänna
            sociala försäkringar för sjukdom, arbetsskada och arbetslöshet.
            Där har vi ingen som helst avsikt att förändra.
          </note>
          <note>
            Många länder har beskattning på trafikförsäkringspremier. Det
            har man inte därför att de har för avsikt att genomföra systemskiften
            hit eller dit, utan det handlar om ett bra och rimligt sätt att
            minska risken för trafikolyckor.
          </note>
          <note>
            I Sverige har vi ett omfattande trafiksäkerhetsarbete. Men vi
            har också haft betydande problem. År efter år har regeringen kunnat
            redovisa att man inte uppfyller de mål man haft. Därför är det
            värt att pröva nya metoder för att förbättra trafiksäkerheten.
            En skatt på trafikförsäkringspremier är då ett viktigt medel.
          </note>
          <note>
            Naturligtvis har det varit möjligt för många att yttra sig i
            frågan. Inte minst i denna kammare, men också i många andra sammanhang,
            har jag noterat att Socialdemokraterna har framfört synpunkter
            på detta.
          </note>
          <note type="speaker">
            Anf. 85 CHRISTINA OSKARSSON (s):
          </note>
          <note>
            Herr talman! Jag vill ställa en annan fråga till Anders Borg.
            Det gäller samma område.
          </note>
          <note>
            Regeringen har nu tagit fram direktiv till en utredning som ska
            se över hur man kan plocka bort dem som skadas i trafiken från
            den allmänna socialförsäkringen. När man läser direktiven blir
            man väldigt förvånad, för det ska inte vara en parlamentarisk
            utredning där alla partier har möjlighet att vara med och lämna
            synpunkter. Regeringen har i stället valt att tillsätta en ensamutredare.
            Det är för oss väldigt märkligt eftersom det gäller en så stor
            fråga och en fråga som påverkar så många människor.
          </note>
          <note>
            Jag vill fråga Anders Borg varför den borgerliga regeringen inte
            vill ha alla partiers synpunkter i en så här viktig fråga.
          </note>
          <note type="speaker">
            Anf. 86 Finansminister ANDERS BORG (m):
          </note>
          <note>
            Herr talman! Det är naturligtvis en viktig diskussion som Christina
            Oskarsson tar upp. Under många år har stora resurser lagts på
            trafiksäkerhetsarbetet, men det har inte gått riktigt bra. Många
            människor, inte minst unga män som kör motorcykel, har drabbats
            av svåra olyckor som lett till livslångt lidande och till stora
            kostnader för samhället i termer av sjukvård och en stor belastning
            på socialförsäkringarna.
          </note>
          <note>
            Vill vi ha uthålliga sociala försäkringar som omfattar alla och
            som ger rimlig inkomsttrygghet måste vi vårda de olika systemen.
            En viktig del av det som vår regering gör är att vi föreslår en
            trafikförsäkringspremie därför att det är en viktig trafiksäkerhetsåtgärd.
            Socialdemokraterna avvisar detta. Men vi får inte veta något om
            hur man ska uppnå en motsvarande förbättring av trafiksäkerheten.
          </note>
          <note>
            Jag är mycket säker på att den här regeringen gör precis som
            förra regeringen som många gånger har prövat huruvida man vill
            ha en parlamentarisk utredning eller en särskild utredare eller
            om en utredning ska göras inom departementet eller om det ska
            vara någon annan utredningsform.
          </note>
          <note>
            Vi får väl utvärdera och se hur det faller sig mellan regeringar.
            Men det är knappast så att den här regeringens beteende avviker
            från tidigare regeringars beteende.
          </note>
          <note>
            Byggandet av Sametingets hus i Kiruna
          </note>
          <note>
            Anf. 87 HELENE PETERSSON i Stockaryd (s):
          </note>
          <note>
            Herr talman! Jag vill ställa en fråga till jordbruksminister
            Eskil Erlandsson. Ända sedan Sametinget bildades, 1993, har byggandet
            av ett eget sametingshus diskuterats.
          </note>
          <note>
            Statens fastighetsverk fick 2004 i uppdrag att utreda frågan
            och gick vidare bland annat med en arkitekttävling. Den är nu
            genomförd, och en vinnare har utsetts.
          </note>
          <note>
            Den diskuterade tomten i Kiruna beräknas nu ligga inom ett rasriskområde.
            Det handlar då om de närmaste 3040 åren. Detta har gjort att Statens
            fastighetsverk har dragit tillbaka sin ansökan om pengar från
            Finansdepartementet. För att det ska bli något byggande över huvud
            taget måste regeringen komma med nya direktiv till Fastighetsverket.
          </note>
          <note>
            Min fråga till jordbruksministern är därför: Vilket direktiv
            kommer ni från regeringen att ge Statens fastighetsverk, och vilket
            besked har ministern att ge Sametinget om en ny byggnad för Sametingets
            verksamhet?
          </note>
          <note type="speaker">
            Anf. 88 Jordbruksminister ESKIL ERLANDSSON (c):
          </note>
          <note>
            Herr talman! Jag vill tacka för frågeställningen som är synnerligen
            viktig och intressant.
          </note>
          <note>
            Sedan förra regeringens tid finns det ett antal jag skulle vilja
            säga en handfull förslag och utredningar om rennäringsfrågor och
            samefrågor. Alla de här utredningarna och de förslag som finns
            på olika områden har jag nu samlat i en grupp i vilken jag ämnar
            se till att alla utestående frågeställningar som den socialdemokratiska
            regeringen lämnat efter sig bereds.
          </note>
          <note>
            Jag hoppas att den här gruppen i sitt beredningsarbete inom rimlig
            närtid kommer med ett förslag till mig som jag sedan kan presentera
            för riksdagen i de delar som så att säga behöver gå hit.
          </note>
          <note>
            Anf. 89 HELENE PETERSSON i Stockaryd (s):
          </note>
          <note>
            Herr talman! Tack för det svaret, ministern! Det var dock inte
            ett svar på det jag frågade om. Jag frågade om det direktiv som
            Statens fastighetsverk fått för sitt uppdrag att se över möjligheterna
            till byggandet av ett sametingshus. Det arbetet startade vi 2004,
            och det har liksom inte med de andra utredningarna att göra.
          </note>
          <note>
            Vi från riksdagen har gett Sametinget stora uppgifter som vi
            har lyft över från Jordbruksverket och länsstyrelsen. I dag har
            man inte möjlighet att inom de byggnader man har fullfölja sina
            uppgifter. Man har inte möjlighet att ha plenum på ett och samma
            ställe, utan man är tvungen att åka runt till olika ställen. Det
            gäller alltså själva byggnaden.
          </note>
          <note>
            Mig veterligt berörs inte den i utredningarna, utan detta är
            ett speciellt uppdrag. Det är därför jag frågar om det är en prioriterad
            uppgift för ministern och om ministern kommer att ta tag i detta
            och ge Statens fastighetsverk nya direktiv så att de kan fortsätta
            att jobba med denna fråga.
          </note>
          <note type="speaker">
            Anf. 90 Jordbruksminister ESKIL ERLANDSSON (c):
          </note>
          <note>
            Herr talman! Principiellt detta vill jag gärna säga till kammarens
            ledamöter är det min uppfattning att beslut om olika typer av
            verksamhet ska fattas så nära de människor som berörs som möjligt.
            Av det skälet är det viktigt att en församling som har fått samhällets
            mandat att fatta beslut om olika frågor har dels en samlingspunkt,
            dels möjlighet att fatta beslut på ett korrekt och bra sätt.
          </note>
          <note>
            Men i det här fallet var inte det förslag som fanns möjligt att
            genomföra, därför att den grundverksamhet som pågår i staden Kiruna,
            som är tänkt att expandera, skulle påverka, som sades i frågeställningen,
            inom kanske 3040 år den byggnad som var tänkt att uppföras. Därför
            har man vänt sig till regeringen och sagt: Vi kan inte fullfölja
            uppdraget. Därför har jag alltså lämnat även denna fråga till
            den grupp som ska bereda de frågeställningar som den socialdemokratiska
            regeringen lämnade efter sig.
          </note>
          <note type="speaker">
            Anf. 91 FÖRSTE VICE TALMANNEN:
          </note>
          <note>
            Det fick bli dagens sista svar i denna frågestund. Jag ber att
            få tacka ledamöter och ministrar för deltagandet i denna frågestund.
          </note>
          <note>
            9 § (forts. från 7 §) Jakt och viltvård (forts. MJU10)
          </note>
          <note type="speaker">
            Anf. 92 NINA LARSSON (fp):
          </note>
          <note>
            Herr talman! Jag har varit fantastiskt lyckligt lottad som har
            vuxit upp mitt i skogen. Jakt och viltvård har för mig varit en
            del av vardagen och något fullständigt naturligt.
          </note>
          <note>
            I dag behandlar vi betänkande MJU10 Jakt och viltvård . Mycket
            klokt har redan sagts av mina två allianskolleger före frågestunden.
            Det har också sagts en del klokt från andra parter, får man lov
            att säga, för det finns trots allt en viss enighet i frågan, och
            det är oerhört viktigt.
          </note>
          <note>
            Det ligger egentligen inte för mig att upprepa saker, så jag
            tänker inte bli så långrandig. Men jag är trots allt politiker,
            så därför tänker jag passa på, när jag ändå står här, att trycka
            på framför allt en sak.
          </note>
          <note>
            Att jag har haft tur att få växa upp på landsbygden har gett
            mig naturliga och starka band till jakt och viltvård, och det
            är jag förstås glad för. Men så ser inte situationen ut, som vi
            vet, för alla i vårt land. Och just detta är en av våra stora
            utmaningar, tror jag.
          </note>
          <note>
            I betänkandet betonas just vikten av att stärka och legitimera
            jägarnas roll. Att locka nya unga och att locka fler kvinnor till
            jakten tror jag är avgörande för viltvårdens framtid. Detta är
            en grannlaga uppgift inte bara för Jägarförbundet, för vilket
            det faller sig naturligt att ta hand om detta, utan också för
            samhället i stort. Därmed faller ansvaret tungt på oss politiker.
          </note>
          <note>
            I debatten, inte så mycket här i dag kanske men i andra sammanhang,
            kan man ibland få uppfattningen att den typiske jägaren är en
            tjuvskjutande ligist vars enda mål här i livet är att skjuta vargar.
            Ibland kan man till och med höra jägarkåren jämföras med grovt
            kriminella mc-gäng. Så är det givetvis inte, men att den bilden
            finns är oerhört olyckligt. Vi måste alla bli mycket bättre på
            att mota bort den bilden, för vilka signaler sänder den till de
            nya, de unga och de kvinnor som vi försöker rekrytera till jakt
            och viltvården?
          </note>
          <note>
            Jakt och viltvård handlar om en verksamhet som med omsorg och
            stort engagemang vårdar vårt vilt och vår natur en verksamhet
            som är av mycket stort värde för oss alla.
          </note>
          <note>
            Att aktivt arbeta för att locka nya människor till denna verksamhet
            åligger också Jägarförbundet, som vi kan läsa i betänkandet, men
            ansvaret faller, som jag sade, på oss politiker och på oss alla.
            Genom att uppmärksamma detta viktiga arbete kan vi också sprida
            den positiva bild av arbetet som detta innebär. Men styrkan i
            detta är det ideella engagemanget, och det tror jag är något som
            vi starkt måste värna om.
          </note>
          <note>
            Avslutningsvis tänkte jag nämna några ord om grytjakten som var
            uppe här före frågestunden. Som vi hörde i ett tidigare inlägg
            påbörjades ett arbete under den förra regeringen. Man hann inte
            klart. Det var valår, och jag har en viss förståelse för att saker
            och ting då tar lite extra tid. Nuvarande regering arbetar med
            frågan, och det är något som jag och Folkpartiet följer med stort
            intresse. Vi har inte landat än och det finns lite olika uppfattningar
            i frågan. Men detta ska bevakas, och det är oerhört viktigt.
          </note>
          <note>
            Därmed, herr talman, vill jag tacka för ordet. Jag vill också
            passa på att yrka bifall till utskottets förslag till beslut.
          </note>
          <note type="speaker">
            Anf. 93 IRENE OSKARSSON (kd):
          </note>
          <note>
            Herr talman! Människans historia är kantad av historier om jakt.
            Titta bara på våra hällristningar och andra fornlämningar som
            ger oss kunskap om hur man under gångna tider bedrev jakt, jakt
            för att överleva.
          </note>
          <note>
            Under de senaste hundra åren har vi sett en stor förändring av
            jakten. I dag är det ingen i vårt land som i bokstavlig bemärkelse
            säger: Jag måste jaga för att överleva. Men det finns många jägare
            och markägare som lever av vad jakten ger både direkt och indirekt,
            och det har vi hört tidigare här i kammaren. Det är oerhört viktigt
            att vi tar vara på de rekreationsmöjligheter som jakten ger.
          </note>
          <note>
            För egen del glömmer jag aldrig den unge grabb som med sin far
            skulle ta med mig ut på jakt. Han satte mig i tornet och sade:
            Nu håller du käften, Irene. Att sitta där tyst ett antal timmar
            ger oerhört mycket, och jag tror faktiskt att många i det här
            landet slipper sjukskrivningar på grund av älgjakt och andra företeelser.
          </note>
          <note>
            Vi är många som har vuxit upp med jakthistorier om vaknätter
            och morkullejakt vid 1900-talets början och så vidare. Och vi
            kan vara stolta över den tradition vi har. Många skulle säga att
            det här är en positiv bild, kanske en för positiv bild, men jag
            tror inte att det är fallet. Nina nämnde just ungdomar som fått
            växa upp med jakt och viltvård tillsammans med äldre jägare som
            lärt ut hur man vårdar naturen och hur man tillsammans tar hand
            om flora och fauna. De lägger ned otaliga timmar ideellt arbete
            på detta. Det är ovärderligt.
          </note>
          <note>
            Det är också det som har gjort att svenska jägare i dag har ett
            uppdrag från oss här i riksdagen och från regeringen att värna
            viltvård. Den kunskap som finns i de här leden ska vi se som en
            oerhörd resurs och kanske än mer både stötta och dra nytta av,
            för som har sagts här kommer ungdomar allt längre ifrån den naturliga
            kunskapen om vad naturen ger och vad vi har att vårda och förvalta.
          </note>
          <note>
            Jägarförbunden har jobbat med detta. Det är naturligt att vi
            ser det som en viktig del. Vi läser i andra delar av § 28 att
            jägaren har ett stort ansvar för att spåra upp det vilt som kan
            ha blivit skadat, att ta hand om det, att ha hundar som fungerar
            i det sammanhanget och så vidare. Tyvärr saknas det fortfarande
            ibland. Alltså är en satsning på fortsatt kunskapstillförsel,
            fortsatt dialog och fortsatt folkbildning i de här frågorna oerhört
            viktig. Det är viktigt att jägarorganisationerna har resurser
            nog att bedriva det här arbetet. Jakt måste vara hänsynsfull,
            reglerad och långsiktigt hållbar samt anpassad till den population
            som finns av de arter som man bedriver jakt på.
          </note>
          <note>
            Det är självklart att jakten ska ta hänsyn till de arter som
            är beroende av varandra. Det går inte att jaga ut det som är föda
            för en annan art. Det tror jag är en självklarhet i dag men kanske
            ändå måste påtalas, inte minst för nya jägare.
          </note>
          <note>
            Jag tror också att jägarförbunden och vi kan lägga en större
            vikt på att få fler kvinnor med i jakt. Det här är ett område
            som på sina håll fortfarande är knepigt att komma in i som kvinna.
            Desto viktigare är det att vi lägger kraft på det här och att
            jägarförbunden får vårt uttalade stöd i det arbete som pågår.
          </note>
          <note>
            När vi i dag talat om § 28 och då menat hur vi hanterar jakt
            på varg och så vidare, skyddsjakt, kan jag känna att vi nu äntligen
            kanske kan få legitimitet för att vårda också de stora. Vi som
            inte lever med dessa in på knuten tror jag inte riktigt förstår
            den känsla som har funnits bland de människor som jag har talat
            med och som definitivt inte är några stora otäcka typer som vill
            skada varg och annat. De vill känna en trygghet och vill känna
            att det finns en legitimitet för att de också får värna dem som
            är dem kärast. Med den här förändringen tror jag att vi kan få
            en betydligt större acceptans för arbetet med att få en vargstam
            i Sverige som är en population stor nog att fungera och att vi
            också får annat stort vilt som kan fungera.
          </note>
          <note>
            Kristdemokraterna ser med tillförsikt fram emot det arbete som
            pågår när det gäller älgar och älgförvaltning. Vi hoppas att den
            minister som stod här för en stund sedan, jordbruksministern,
            efter sommaren kommer att lägga fram ett förslag i de här frågorna.
            Vi tror att det är oerhört viktigt att vi får till stånd acceptans
            underifrån. Där finns ett väldigt gott arbete gjort mellan markägare
            och jägare som jag hoppas tas till vara.
          </note>
          <note>
            Vi kan också i det sammanhanget påtala behovet av att man som
            markägare och jägare bättre använder de resurser som finns. Våra
            kära ledningsgator till exempel skulle kunna vara en väldigt bra
            betesåker för älg, för att naturligtvis förhindra att de äter
            upp nyplanterad skog och så vidare.
          </note>
          <note>
            När det gäller småviltsjakt i fjällen har det sagts mycket från
            alliansvännerna, så jag tänker inte upprepa det. Men vi kristdemokrater
            ser det som angeläget att det sker som är sagt från ministerns
            sida, att man ser över det som gäller de närmast boendes möjligheter
            att jaga i det här sammanhanget. Det är viktigt att se det som
            en regionalpolitisk fråga, vilket också EU påtalar att man kan
            få göra. Jag tror att det här kommer att visa sig fungera väl,
            med de uppföljningar som sker framöver.
          </note>
          <note>
            När det gäller eftersök av vilt hoppas vi i den kristdemokratiska
            gruppen att regeringen, efter det som vi i utskottet nu har skrivit,
            kommer tillbaka och att vi kan konstatera att det kommer att ske
            en och annan förändring på det området till det bättre för både
            markägare och jägare.
          </note>
          <note>
            Med detta yrkar jag bifall till förslaget i betänkandet.
          </note>
          <note type="speaker">
            Anf. 94 KARL GUSTAV ABRAMSSON (s):
          </note>
          <note>
            Herr talman! Jag hade först tänkt att jag skulle anmäla mig till
            talarlistan, men sedan såg jag att vi hade vår skickligaste ledamot
            som tar hand om debatten så då gjorde jag det inte.
          </note>
          <note>
            Men sedan satt jag och tittade i mitt televisionsskåp på rummet
            och fick höra Ola Sundell argumentera för vissa frågor. Han använder
            lite osympatiska argument, tycker jag, gentemot Helén Pettersson
            i Umeå. Helén Pettersson är mycket påläst och mycket duktig. Hon
            har specialiserat sig på de här frågorna. Hon ställer frågor om
            sådant som pågår i Regeringskansliet i dag och får då svaret att
            om man är ny i det här gamet så kanske man inte har förstått allting
            om jag ska tolka det fritt. Det tycker jag inte är så bra.
          </note>
          <note>
            Jag vill säga något kort om den Ekströmska utredningen, som var
            på tapeten. Men innan dess ska jag tala om en annan sak.
          </note>
          <note>
            Socialdemokraterna tog fram ett jakt- och viltvårdspolitiskt
            program förra året. Tre månader före valet hade vi det komplett
            och färdigt. Jag var uppe på Fäviken Game Fair förra sommaren
            och deltog i diskussioner om den framtida politiken. Jag fick
            då till min förvåning se att Moderaterna i stort sett hade kopierat
            Socialdemokraternas jaktpolitiska program. Jag blev oerhört förvånad,
            men kanske lite stolt också. Om Moderaterna är förståndiga i vissa
            avseenden så okej, varför inte kopiera vårt program? Men de erkänner
            det naturligtvis inte.
          </note>
          <note>
            Den Ekströmska utredningen har rönt ett oerhört hårt motstånd
            i åtminstone fjällänen i norra Sverige. Alla de förslag som man
            har lagt fram i utredningen skulle kunna förstöra mycket av det
            som är uppbyggt i dag. Man skulle rasera alla viltvårdsområden.
            Man skulle rasera fjälljaktreformen, som nu anses fungera ganska
            bra och så vidare.
          </note>
          <note>
            Sedan fick vi reda på att den Ekströmska utredningen inte skulle
            komma att hanteras. Den skulle i papperskorgen, precis som statsministern
            sade. Men i papperskorgen är den ju inte. För bara några minuter
            sedan satt jag och lyssnade på jordbruksministern. Han sade att
            han har tillsatt en grupp och ämnar tillsätta mer folk i den gruppen
            för att bereda bland annat den Ekströmska utredningen. Det står
            också i betänkandet att den bereds.
          </note>
          <note>
            Jag skulle vilja att Ola Sundell förklarar vad som är skillnaden
            mellan att inte göra politik av en utredning och att bereda den
            precis som det är sagt nu. Dessutom tycker jag att det skulle
            vara på sin plats om Ola Sundell mer eller mindre bad Helén Pettersson
            i Umeå om ursäkt för att han har uttalat sig på ett sätt som att
            hon inte skulle begripa bara för att hon är ung och ny i kammaren.
            Helén Pettersson har rönt stor uppskattning i sitt hemlän och
            även utanför länet för det sätt hon hanterar jakt- och viltvårdsfrågorna
            på. Jag tror att det är få män ens i min egen ålder och som har
            varit jägare i snart 40 år som kan de här frågorna lika bra som
            Helén Pettersson.
          </note>
          <note>
            Ola Sundell! Förklara vad som menas med att göra politik och
            jämför med vad som menas med att bereda ett sådant här betänkande!
          </note>
          <note type="speaker">
            Anf. 95 OLA SUNDELL (m):
          </note>
          <note>
            Herr talman! Jag missade tydligen tekniken med att man ska trycka
            för att begära replik. Jag trodde att det gick lika bra att resa
            sig, men så är det tydligen inte. Vi ska sitta numera när vi begär
            replik.
          </note>
          <note>
            Karl Gustav Abramsson tog upp ett antal punkter. Det ena som
            vi berörde under debatten var Ekströms utredning. Vi ska komma
            ihåg att bakgrunden till den utredningen var att se över möjligheterna
            att lösa ut samebyarna från deras jakträtt.
          </note>
          <note>
            Jag var med i en interpellationsdebatt där Margareta Winberg
            klargjorde att hon bestämt sig för att man skulle utföra utredningen.
            Denna kom så småningom fram med ett antal förslag, som egentligen
            inte i någon del tog sikte på ursprungsdelen, nämligen att samebyarna
            skulle lösas från sin jakträtt på privat mark inom åretruntmarkerna.
            Det är alltså bakgrunden.
          </note>
          <note>
            Jag vill svara på frågan om beredning och semantik och det ena
            med det andra. Vi i alliansen har uttalat oss om hur vi ser på
            utredningens förslag. Alla utredningar bereds, vare sig man tycker
            att de är bra eller dåliga. De går ut på remiss och behandlas
            på olika sätt. Det är där språkförbistringen består.
          </note>
          <note>
            I exemplet med Västerbotten är bakgrunden den och det kanske
            kammaren inte känner till att man har använt den här förbistringen
            till argument mot regeringen utan att först ta reda på hur det
            ligger till. Det är klart att jag ilsknar till.
          </note>
          <note>
            Det är bakgrunden till den språkförbistring som nu råder i kammaren.
            Det vore på sin plats att Karl Gustav Abramsson med flera tog
            reda på de här sakerna och vad som menas innan de går vidare och
            sprider budskapet att regeringen talar med kluven tunga. För det
            gör inte alliansregeringen.
          </note>
          <note type="speaker">
            Anf. 96 KARL GUSTAV ABRAMSSON (s):
          </note>
          <note>
            Herr talman! Jag tror att Ola Sundell minns lite fel. Huvudsyftet
            var inte att lösa ut samebyarnas jakträtt, utan att försöka lösa
            den tvist som har funnits i många, många decennier om hur jakträtten
            ska delas, dels ovanför odlingsgränsen, dels nedanför odlingsgränsen
            men ovanför lappmarksgränsen. Det var inte fråga om att ensidigt
            försöka lösa ut den.
          </note>
          <note>
            Sören Ekström hade som ett av sina resonemang i utredningen att
            man skulle kunna försöka sig på en sådan åtgärd, men det sade
            samerna definitivt nej till. Det ville man inte veta av. Det må
            vara dem förlåtet att de hade den uppfattningen, eftersom en del
            av kulturen enligt deras mening skulle gå förlorad.
          </note>
          <note>
            Ola Sundell! Den Ekströmska utredningen var remitterad. Det är
            klart att det ingår som ett led i beredningen av ett ärende. Men
            det finns ingen plikt för regeringen att fortsätta sedan remissvaren
            inkommit. Man kan lägga det till handlingarna och låta det ligga.
            Här pågår de facto en formell beredning av den Ekströmska utredningen.
            Ola Sundell måste ändå hålla med om att statsministerns budskap
            skiljer sig från jordbruksministerns. Jag tror att Moderaterna
            före valet över huvud taget inte ville höra talas om att den Ekströmska
            utredningen skulle få någon behandling alls. Det var därför Fredrik
            Reinfeldt sade ifrån om detta. Det är jag helt övertygad om.
          </note>
          <note>
            Vi i Socialdemokraterna framförde tydligt att man borde se över
            de utredningar som fanns på sameområdet och att man skulle kunna
            göra det i en form som vi ville kalla samelagsberedningen. Där
            skulle man sammanföra allt detta och komma till en riktig och
            bra slutsats.
          </note>
          <note type="speaker">
            Anf. 97 OLA SUNDELL (m):
          </note>
          <note>
            Herr talman! Nu börjar det likna någonting, för nu kommer vi
            in på det område som den berömda Ekströmska utredningen berör,
            alltså relationerna mellan renskötare och övrig befolkning. Där
            har alliansen verkligen sträckt ut en hand. Vi har en arbetsgrupp
            i dag som sitter och jobbar med alla de här utredningarna exkluderande
            just Ekströms utredning. Det innebär förstås att vi gärna ser
            att flera partier utanför alliansen kommer fram med förslag inom
            detta väldigt speciella område gemensamt.
          </note>
          <note>
            När det gäller markfrågor över huvud taget, och kanske även delvis
            jaktfrågor, är det synnerligen viktigt att det inte sker förändringar
            från gång till annan om det blir olika majoriteter i kammaren.
            Det här med att bjuda in framför allt Socialdemokraterna i diskussionen
            har jag själv ställt mig bakom. Jag tycker att det är väldigt
            bra. Det finns verkligen en möjlighet att lösa upp de här knutarna,
            som har funnits under lång tid.
          </note>
          <note>
            Vi ska komma ihåg att det under den förra mandatperioden i stort
            sett kom ett enda förslag, ett väldigt harmlöst förslag, när det
            gäller rennäringen och samepolitiken, ett enda ärende av föga
            dramatisk karaktär. Men det ligger utredningsförslag som är besvärliga.
            Det är bra om s kommer att vara med och utforma politiken gemensamt
            med alliansen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.26 på förslag av förste vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om ärenden som slutdebatterats den 9 maj
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            Punkt 2
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 3
          </note>
          <note>
            Övriga punkter
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Kammaren biföll utskottets förslag.
          </note>
          <note>
            Punkterna 18
          </note>
          <note>
            Punkt 9
          </note>
          <note>
            Punkt 1
          </note>
          <note>
            Punkt 4
          </note>
          <note>
            Övriga punkter
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 maj
          </note>
          <note>
            Raimo Pärssinen
          </note>
          <note>
            Fredrik Lundh
          </note>
          <note>
            Agneta Lundberg
          </note>
          <note>
            Raimo Pärssinen
          </note>
          <note>
            Ibrahim Baylan
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 15 maj.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 maj
          </note>
          <note>
            Lars-Ivar Ericson
          </note>
          <note>
            Maria Kornevik Jakobsson
          </note>
          <note>
            Hillevi Larsson
          </note>
          <note>
            Billy Gustafsson
          </note>
          <note>
            Mats Gerdau
          </note>
          <note>
            Hans Linde
          </note>
          <note>
            Fredrik Lundh
          </note>
          <note>
            Fredrik Lundh
          </note>
          <note>
            Cecilia Widegren
          </note>
          <note>
            LiseLotte Olsson
          </note>
          <note>
            Lisbeth Grönfeldt Bergman
          </note>
          <note>
            Cecilia Wigström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 maj.
          </note>
          <note>
            15 § Kammaren åtskildes kl. 17.17.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
