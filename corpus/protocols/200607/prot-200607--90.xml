<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--90</head>
          <docDate when="2006-04-13">2006-04-13</docDate>
        </div>
      </front>
      <body>
        <div>
          <note n="1b9582e0">
            ﻿
          </note>
          <note n="fe86f10c">
            Riksdagens protokoll
          </note>
          <note n="25f65bcb">
            2006/07:90
          </note>
          <note type="date" n="5599a4f4">
            Fredagen den 13 april
          </note>
          <note n="27b25fb9">
            Kl. 09:00 - 12:34
          </note>
          <note n="cadf24f8">
            1 § Anmälan om kompletteringsval
          </note>
          <note n="1e2d35d8">
            Förste vice talmannen meddelade att Centerpartiets riksdagsgrupp
            anmält Christina Andersson som suppleant i finansutskottet under
            Roger Tiefensees ledighet.
          </note>
          <note n="9ff6ffb7">
            Förste vice talmannen förklarade vald under tiden den 18 april29
            juli till
          </note>
          <note n="aeece46b">
            suppleant i finansutskottet
          </note>
          <note n="8bcbd2a4">
            2 § Meddelande om allmän debattimme
          </note>
          <note n="19fd3520">
            Förste vice talmannen meddelade att allmän debattimme skulle
            äga rum onsdagen den 18 april kl. 9.00 .
          </note>
          <note n="d8e6aaea">
            Meddelandet hade delats ut till kammarens ledamöter.
          </note>
          <note n="f269ac17">
            3 § Anmälan om fördröjt svar på interpellation
          </note>
          <note n="685e8208">
            Till riksdagen hade inkommit följande skrivelse:
          </note>
          <note n="ebfad142">
            Interpellation 2006/07:466
          </note>
          <note n="977500b5">
            Interpellation 2006/07:466 Tillväxtprogram för svensk modeindustri
          </note>
          <note n="1a0a0a81">
            Interpellationen kommer att besvaras tisdagen den 24 april 2007.
          </note>
          <note n="9fcfe859">
            Skälet till dröjsmålet är sedan tidigare inbokade engagemang.
          </note>
          <note n="8c238712">
            Margareta Gårdmark Nylén
          </note>
          <note n="b5068876">
            4 § Svar på interpellation 2006/07:456 om nedläggningen av Mobilisering
            mot narkotika och Alkoholkommittén
          </note>
          <note type="speaker" n="e8d93b43">
            Anf. 1 Statsrådet MARIA LARSSON (kd):
          </note>
          <u who="unknown" xml:id="i-2230e047b2ae128c-0" n="2b1329e5">
            <seg n="60cfe394">
              Herr talman! Morgan Johansson har frågat mig vilka åtgärder jag
              avser att vidta för att nedläggningen av Alkoholkommittén och
              Mobilisering mot narkotika inte ska gå ut över det förebyggande
              arbetet eller forskningen kring alkohol- och narkotikafrågor.
              Han frågar vidare vilka åtgärder jag ämnar vidta för att möta
              hotet från en ny drogkultur när kokainet kommit till Sverige på
              allvar.
            </seg>
            <seg n="411252b5">
              Låt mig först av allt slå fast att jag delar Morgan Johanssons
              uppfattning att det behövs en stark nationell resurs för att driva
              det alkohol- och narkotikaförebyggande arbetet.
            </seg>
            <seg n="0411389f">
              Jag delar bedömningen, som den förra regeringen slog fast i propositionen
              (prop. 2005/06:30) Nationella alkohol- och narkotikahandlingsplaner
              , att det är angeläget att etablera en mer långsiktig struktur
              för att genomföra en alkohol- och narkotikapolitik inom ramen
              för handlingsplanerna. Den dåvarande regeringen angav att den
              hade för avsikt att återkomma med förslag till hur detta skulle
              organiseras inom ramen för den befintliga myndighetsstrukturen.
              Det är det som vi nu genomför.
            </seg>
            <seg n="f8510002">
              De handlingsplaner som beslutades under den förra mandatperioden
              sträcker sig till och med år 2010. För åren 2006 och 2007 avsattes
              särskilda medel men den förra regeringen beräknade i budgetpropositionen
              för 2006 att den särskilda satsningen skulle upphöra 2008. Den
              nuvarande regeringen kommer i vårpropositionen, som offentliggörs
              i nästa vecka, att presentera fortsatta satsningar på det alkohol-
              och narkotikapolitiska området.
            </seg>
            <seg n="3c317556">
              Redan nu kan jag försäkra att det fortsatta arbetet kommer att
              ha en hög prioritet. Nära 260 miljoner kronor kommer att avsättas
              per år under perioden 20082010. Båda kommittéerna kommer att ersättas
              med en mer långsiktigt hållbar organisatorisk lösning. Från min
              sida har jag varit noga med att betona att nedläggningen av Mobilisering
              mot narkotika och Alkoholkommittén inte får innebära någon ambitionssänkning.
            </seg>
            <seg n="5a7180fd">
              Mobilisering mot narkotika och Alkoholkommittén har gjort ett
              fantastiskt jobb med att dra i gång detta jätteprojekt som en
              bred satsning på handlingsplanernas mål och intentioner. Man har
              haft en omfattande kunskapsinhämtning och samarbetat med många
              andra aktörer.
            </seg>
            <seg n="b9af6ce4">
              Ett av handlingsplanens grundläggande ställningstaganden är att
              det är på lokal nivå som politikens trovärdighet prövas därför
              att det är på lokal nivå som det praktiska arbetet utförs. Men
              den lokala nivån behöver också stöd för att kunna utvecklas. Här
              kommer våra myndigheter att få tydligare uppdrag att driva på
              metod- och kompetensutveckling inom sina respektive ansvarsområden.
              Vår ambition är att det framtida handlingsplansarbetet ska ske
              med oförminskad kraft men i en ny och mer långsiktigt hållbar
              form. Här kommer våra myndigheter att få ta ett större ansvar
              än de har i dag när det gäller att utveckla lokalt och regionalt
              arbete. De regionala och lokala samordnarna har naturligtvis en
              viktig roll även i framtiden.
            </seg>
            <seg n="bbfef321">
              Exakt hur den kommande strukturen ska se ut är ännu för tidigt
              att säga men det pågår ett beredningsarbete inom Regeringskansliet
              för att förbereda en sådan förändring. Här har naturligtvis de
              båda kommittéerna en viktig uppgift att både delta i detta planeringsarbete
              och under hand föra över kunskap och erfarenheter till det fortsatta
              utvecklingsarbetet.
            </seg>
          </u>
          <note type="speaker" n="436d1ccb">
            Anf. 2 MORGAN JOHANSSON (s):
          </note>
          <u who="morgan_johansson_184143_w" xml:id="i-00b6de0447f13e28-0" n="a7f4b53e">
            <seg n="82bde7de">
              Herr talman! Tack för svaret, Maria Larsson. Jag ska börja med
              att ta ur Maria Larsson en villfarelse som jag tycker skymtar
              fram i svaret. En socialdemokratisk regering hade aldrig beslutat
              att lägga ned de centrala statliga organisationer som har lett
              det förebyggande arbetet så framgångsrikt som man har gjort sedan
              2000-talets början. Det vill jag göra fullständigt klart. Det
              hade vi aldrig gjort.
            </seg>
            <seg n="c0992058">
              Vad hade vi gjort? Jo, vi hade permanentat dessa funktioner i
              statsförvaltningen, antingen som egna myndigheter eller en egen
              myndighet eller som en självständig del av en existerande myndighet.
              Men vi hade aldrig slagit sönder den organisation som nu finns,
              och Alkoholkommittén och Mobilisering mot narkotika, som ni nu
              gör. Vi hade naturligtvis också fortsatt med den statliga finansieringen,
              och det är ju bra att ni ligger kvar på den nivå som vi etablerade,
              260 miljoner per år. Det är bra. Problemet är att ni samtidigt
              avvecklar motorerna bakom hela det förebyggande arbetet när ni
              nu slår sönder de två organisationerna, när ni skingrar kompetensen
              och när ni har åstadkommit en situation där människor i de här
              organisationerna nu måste se sig om efter nya jobb. Och när ni
              väl har avvecklat Mobilisering mot narkotika och Alkoholkommittén
              den 1 januari 2008 har vi ingen aning om hur ledningen av det
              förebyggande arbetet på statlig nivå ska organiseras i stället.
              Det är hafsigt. Det är slarvigt. Det kommer allvarligt att försvåra
              det förebyggande arbetet framöver.
            </seg>
            <seg n="707363f4">
              Varför kan jag då säga att vi aldrig skulle ha gjort så? Vi hade
              ju den här konflikten under mina år som folkhälsominister. Då
              och då kom det framstötar från Finansdepartementet som sade att
              vi skulle lägga ned Alkoholkommittén och Mobilisering mot narkotika.
              Vid varje tillfälle avvisade vi dessa framstötar. Den sista gången
              gjorde vi en uppgörelse, jag och Pär Nuder personligen faktiskt,
              om hur vi skulle göra. Vi skulle fortsätta driva i kommittéform.
              Därefter skulle det bli en permanent struktur. Vi var överens
              om det, och vi var överens om att aldrig skingra kompetensen.
              Nu har Maria Larsson ansvaret, och det första hon gör är att hon
              lägger sig platt för Finansdepartementet. Det duger inte. Det
              börjar bli dags, Maria Larsson, att du vinner dina förhandlingar
              med Finansdepartementet.
            </seg>
            <seg n="2e540beb">
              Varför är då det här så förödande? Jo, för nu har vi byggt upp
              kompetensen. Vi har jobbat intensivt sedan 2001 och 2002. Dessa
              organisationer har lett det förebyggandet arbetet. De har utvecklat
              metoder. De har forskat. Det, menar jag, har varit avgörande för
              att vi nu faktiskt börjar se hur kurvorna vänder nedåt igen. Antalet
              ungdomar som provar narkotika minskar. Drickandet bland ungdomar
              tenderar också att minska. Vi har gått emot en internationell
              trend. Där man överallt annars i världen ser en ökning ser vi
              minskningar. Där är Sverige det lysande undantaget.
            </seg>
            <seg n="cc99dbd4">
              Det har också fått internationell uppmärksamhet. FN:s chef för
              narkotikabekämpning, Antonio Maria Costa, besökte mig före valet
              i höstas. Han hade två budskap. Det ena var att Sveriges narkotikapolitik
              förmodligen är världens bästa eftersom vi satsar på alla delar:
              förebyggande, missbrukarvård och brottsbekämpning. Det andra var
              att han också varnade för att vi nu kan riskera att gå in i en
              tredje våg av narkotikakultur. Amfetaminet och cannabisen har
              vi haft sedan 60-talet. Sedan kom heroinet på 90-talet. Och så
              varnade han: Ni står på tröskeln till att också få in kokain.
              De sydamerikanska kartellerna har börjat hitta sina vägar in i
              Västeuropa.
            </seg>
            <seg n="a66f168d">
              Just när vi kanske står inför en sådan ny drogkultur passar ni
              på att slå sönder den kompetens som har byggts upp. Nu ska ni
              avveckla den. Det är hafsigt, slarvigt och ansvarslöst. Jag är
              rädd att ni nu gör om samma misstag som ni gjorde i början av
              90-talet då vi trodde att vi hade vunnit kampen mot narkotika.
            </seg>
            <seg n="4011e884">
              Min fråga till Maria Larsson är: Hur kan ni i det här läget lägga
              ned Alkoholkommittén och Mobilisering mot narkotika utan att ha
              en aning om vad som ska komma i stället?
            </seg>
          </u>
          <note type="speaker" n="f6153faa">
            Anf. 3 CHRISTER ENGELHARDT (s):
          </note>
          <u who="christer_engelhardt_7724fd_w" xml:id="i-2ae4ead78155b7fc-0" n="305bb1bf">
            <seg n="8b146e97">
              Herr talman! Tack för svaret på en interpellation som Morgan
              Johansson har ställt. Det är en mycket viktig interpellation i
              tider när nya drogkulturer kommer till landet, vilket har nämnts
              i debatten. De har även slagit rot i Helsingfors, vilket vi har
              kunnat följa i tv-serier under de senaste veckorna.
            </seg>
            <seg n="5d202d72">
              Jag vill försöka lägga ett utskottsperspektiv på detta eftersom
              jag är ledamot av socialutskottet där vi av tradition har varit
              väldigt eniga över partigränserna när det gäller bekämpning av
              alkohol och narkotika. Framför allt i narkotikafrågan har vi haft
              en total enighet. Det har varit vissa avvikande steg från detta
              när det gäller alkohol kopplat till andra partier inom alliansen.
            </seg>
            <seg n="77b6acd4">
              Jag blir lite orolig när jag nu nås av informationen att man
              har planer på att lägga ned den nationella narkotikasamordnaren
              och skrota Alkoholkommittén. Precis som Morgan nämnde i sin inledning
              är de viktiga aktörer i det här arbetet och en drivkraft och motor.
            </seg>
            <seg n="7547885d">
              I svaret nämns den bedömning som vi gjorde under den förra mandatperioden
              när vi behandlade de nationella alkohol- och narkotikahandlingsplanerna
              och sökte en mer långsiktig struktur för arbetet. De här kommittéerna
              och nationella samordnarna har bedrivit ett stort och viktigt
              arbete. Att man plockar bort den som jag ser som en sammanhållande
              länk gör mig lite orolig. Jag skulle vilja fråga statsrådet om
              de här tankegångarna är förankrade inom allianspartierna i socialutskottet
              som till stor del äger de här frågorna. När vi tog fram de nationella
              handlingsplanerna gjorde vi det i samverkan med justitieutskottet.
            </seg>
            <seg n="6ce9c82f">
              Det blir intressant att höra hur ni har diskuterat detta med
              kollegerna inom alliansen i utskotten.
            </seg>
            <seg n="4f7ed34d">
              Det är riktigt som statsrådet skriver att mycket av arbetet sker
              och ska ske på lokal nivå. Det är oftast där som kunskapen finns
              och det är där man har personkännedom. Det är där man kan se nätverken
              och göra kartläggningar och aktivt rikta insatserna. De lokala
              nivåerna behöver, som det står i svaret, kunna utvecklas, få tillgång
              till kompetens och vidareutveckling och få lära sig nya saker
              och träffa andra aktörer.
            </seg>
            <seg n="02e6b615">
              Statsrådet säger att våra myndigheter ska ta hand om det. Vi
              vet hur spretigt Myndighets-Sverige kan vara. Alkohol- och narkotikapolitiken
              är en så viktig fråga att det är bra om den kan ligga på en aktör
              som har kontaktnät till de lokala organisationerna, kan kalla
              ihop dem, föra kompetensen vidare och skapa plattformar för att
              få tillgång till kunskaperna.
            </seg>
            <seg n="64c13881">
              Jag ser den nationella narkotikasamordnaren och Alkoholkommittén
              som viktiga aktörer i detta. Därför blir jag lite bekymrad för
              att man kommer att tappa fart på lokal nivå.
            </seg>
            <seg n="b2699627">
              Statsrådet skriver i sitt svar att detta inte får innebära någon
              ambitionssänkning. Det är just det jag tror att det kommer att
              bli. Jag tror att man kommer att skruva ned på takten. Det är
              jag livrädd för från ett utskottsperspektiv.
            </seg>
            <seg n="3f1757fe">
              Jag tycker att det ska bli intressant att höra statsrådets svar
              på om det är förankrat inom alliansen och hur man kan ta bort
              de samordnande länkarna.
            </seg>
          </u>
          <note type="speaker" n="a83a89c9">
            Anf. 4 Statsrådet MARIA LARSSON (kd):
          </note>
          <u who="unknown" xml:id="i-2230e047b2ae128c-1" n="2b1329e5">
            <seg n="0991d65d">
              Herr talman! Jag tackar för inläggen, även om jag är lite förvånad
              över inte minst Morgan Johanssons brösttoner. Det verkar som om
              Morgan Johansson har glömt bort vad hans egen regering lade fram
              som proposition. Morgan Johansson har varit med om att lägga fram
              följande text till riksdagen i en proposition 2005. Jag citerar
              ordagrant:
            </seg>
            <seg n="06416270">
              Det är angeläget att etablera en mer långsiktig struktur för
              att genomföra en alkohol- och narkotikapolitik inom ramen för
              handlingsplanerna. Regeringen avser därför att återkomma med förslag
              till hur detta skall organiseras inom ramen för den befintliga
              myndighetsstrukturen.
            </seg>
            <seg n="015df0cf">
              Bäste Morgan Johansson! Det är precis det som vi också säger
              och nu gör. Vi för in det inom den befintliga myndighetsstrukturen.
              Den här texten går inte att tolka på något annat sätt än att den
              socialdemokratiska regeringen hade den här inriktningen, naturligtvis
              utifrån perspektivet att ett ansvarsutkrävande måste vara möjligt.
              Det är det som är problemet med den tillfälliga projektorganisationen
              att regeringen därmed avhänder sig en del av möjligheten till
              ansvarsutkrävande.
            </seg>
            <seg n="158e5b4a">
              Vi diskuterade inte kvaliteten på Mobilisering mot narkotikas
              och Alkoholkommitténs arbete. Vi är fullständigt överens om att
              det har varit mycket bra som en start på det drogförebyggande
              arbetet inom ramen för handlingsplanerna. De har gjort en fantastisk
              insats, men vi måste ha in det inom en mer långsiktigt hållbar
              struktur.
            </seg>
            <seg n="c97b9aae">
              Den satsning som vi nu har gjort har vi inte sett någon motsvarighet
              till från den tidigare socialdemokratiska regeringen som lade
              pengar för bara ett år i taget. Vi har tydligt visat inriktningen
              och lagt fast en stor summa pengar till det drogförebyggande arbetet
              för en treårsperiod inte för ett år framåt, vilket har varit det
              vanliga tidigare. Vi vill visa vikten av långsiktighet för att
              kunna göra en bra planering. Ambitionsnivån är fortsatt hög. Det
              är också de signaler som går ut. Det blir lite mer oroande att
              samordnarstrukturen kan naggas i kanten med den typen av retorik
              som vi hör här i kammaren i dag.
            </seg>
            <seg n="a35b5eca">
              Jag vill försäkra er att vi fortsatt ser de regionala samordnarna
              och de lokala samordnarna som oerhört viktiga i det här arbetet.
              Att de förses med erforderlig kompetens, kunskapsutveckling och
              har tillgång till de senaste rönen är en självklarhet.
            </seg>
            <seg n="58d9518e">
              Arbetet kommer inte att tappa fart. Arbetet kommer att fortsätta
              med förnyad styrka. Alla kan se att det finns en långsiktighet
              i detta. Vi har lagt pengar, inte för ett år i taget som har varit
              det vanliga tidigare, utan satsningen är tydligt synbar för hela
              treårsperioden.
            </seg>
            <seg n="f5beaece">
              Det här kommer att presenteras på måndag men eftersom siffrorna
              redan är väl kända kan vi lika gärna resonera om dem här och nu.
            </seg>
            <seg n="cbcbbd57">
              Den här regeringen är självklart fullständigt överens om att
              det drogförebyggande arbetet är väldigt viktigt. Vi är också väldigt
              tydliga i regeringsförklaringen när vi skriver att målet är att
              sänka totalkonsumtionen i Sverige. Då är det drogförebyggande
              arbetet oerhört centralt och oerhört viktigt. Det är därför vi
              prioriterar det så tydligt i vårt budgetarbete.
            </seg>
            <seg n="487867fa">
              I den första vårproposition som vi lägger fram är långsiktigheten
              synlig och tydlig.
            </seg>
          </u>
          <note type="speaker" n="128b47ec">
            Anf. 5 MORGAN JOHANSSON (s):
          </note>
          <u who="morgan_johansson_184143_w" xml:id="i-00b6de0447f13e28-1" n="a7f4b53e">
            <seg n="64faa4ec">
              Herr talman! Nu resonerar Maria Larsson på samma sätt som hon
              brukar göra i interpellationsdebatterna, det vill säga att man
              när man inte klarar diskussionen skyller på någon annan. Det var
              samma historia för ett par månader sedan då hon hade skurit ned
              tillsynen av den sociala barn- och ungdomsvården. Då försökte
              hon få det till att det var mitt fel, när det var hon själv som
              hade gjort det.
            </seg>
            <seg n="ef13f0ba">
              I dag säger du, Maria Larsson, att du tänker avveckla Mobilisering
              mot narkotika och Alkoholkommittén och så säger du att det är
              mitt fel.
            </seg>
            <seg n="6f80ace4">
              Jag har förståelse för att du, eftersom du har varit i opposition
              nästan hela livet, har lite svårt att anpassa dig till den nya
              situationen. Du har ansvar för dina beslut nu. Det ansvaret får
              du faktiskt ta. Nu är du med och monterar ned Mobilisering mot
              narkotika och Alkoholkommittén. Och du är med och skingrar den
              kompetensen.
            </seg>
            <seg n="987b4bea">
              Sedan säger du att det stod i propositionen 2005 av vi ville
              ha in det i en långsiktig struktur. Det är precis det som jag
              har sagt. Det var precis den uppgörelsen som vi hade med Finansdepartementet
              då, att man skulle driva det vidare i kommittéform under dessa
              två år och därefter anta en långsiktig struktur. Hur den sedan
              ska se ut skulle vi återkomma till.
            </seg>
            <seg n="2fc699fe">
              Men det är en mycket stor skillnad mellan att avveckla organisationerna
              och säga till folk att de nu får söka sig andra anställningar
              på andra ställen det är precis det som människor nu gör och att
              säga att man tar de organisationer som nu finns och flyttar in
              dem i en befintlig myndighet eller tillskapar nya myndigheter.
              Det är en avsevärd skillnad.
            </seg>
            <seg n="5ee61812">
              Det som du nu gör, Maria Larsson, är att du skingrar kompetensen,
              avvecklar organisationen och ser till att det som har varit motorer
              i det förebyggande arbetet helt frikopplas och försvinner. Det
              är det som är bakgrunden till min kritik.
            </seg>
            <seg n="523f61d8">
              Maria Larsson, börja nu regera och ta ansvar för besluten och
              svara på min fråga: Hur ska det se ut efter den 1 januari 2008?
              Här får vi några diffusa skrivningar i interpellationssvaret där
              det sägs att ni ska ge nya uppdrag till några myndigheter. Men
              vi får inte ens veta vilka myndigheter det är. Berätta för oss
              vilka myndigheter det är och vilka uppgifter de ska få! Hur tänker
              du bygga upp den här strukturen? Det är faktiskt inte särskilt
              många månader kvar innan detta ska avvecklas.
            </seg>
            <seg n="741127d3">
              Jag är rädd för att ni nu gör precis samma misstag som ni gjorde
              i början av 1990-talet. Under 1980-talet byggde vi upp den förebyggande
              verksamheten. Vi såg till att satsa på missbrukarvården, vi såg
              till att vara i framkant när det gällde både narkotika- och alkoholpolitiken.
              Och vi uppnådde väldigt goda resultat på 1980-talet. Men så trädde
              ni in i början av 1990-talet och avvecklade mycket av detta. Sedan
              fick vi se ökande bekymmer under hela 1990-talet. Antalet ungdomar
              som hade provat narkotika trefaldigades under 1990-talet. Ni glömde
              bort att det varje år faktiskt kommer nya generationer ungdomar
              som man måste gå in med insatser gentemot och att man inte vinner
              kampen mot vare sig narkotika- eller alkoholmissbruk vid ett enda
              tillfälle.
            </seg>
            <seg n="f418d267">
              Nu står vi på tröskeln, som jag konstaterar, till en ny drogkultur,
              alltså en tredje våg. Cannabis och amfetamin har vi haft länge.
              Sedan kom heroinet på 1990-talet. Nu står vi på tröskeln till
              att på bred front också få in kokain i Sverige. Vi vet vad som
              hände i USA när kokainet kom dit. Det förändrade totalt ungdomars
              drogkultur. Och just när vi står på den tröskeln passar ni på
              att skingra kompetensen och avveckla dessa organisationer. Det
              tycker jag är hafsigt, slarvigt och ansvarslöst.
            </seg>
          </u>
          <note type="speaker" n="5b991320">
            Anf. 6 CHRISTER ENGELHARDT (s):
          </note>
          <u who="christer_engelhardt_7724fd_w" xml:id="i-2ae4ead78155b7fc-1" n="305bb1bf">
            <seg n="f1f25afb">
              Herr talman! Jag fick svar på en del av det som handlade om ambitionssänkningen
              och huruvida aktiviteten skulle fortgå. Jag är mycket väl införstådd
              med vad som står i regeringsförklaringen. Naturligtvis finns det
              positiva texter. Men att säga en sak i skrift och sedan göra någonting
              annat går inte ihop för mig. Jag får nu svart på vitt här att
              man tänker montera ned dessa två viktiga motorer, som Morgan Johansson
              var inne på i sitt inledningsanförande. Det är det som gör mig
              så otroligt bekymrad. I ett tidigare inlägg snuddade man vid detta
              när det gäller missbrukarvården.
            </seg>
            <seg n="50f4506a">
              Bekämpningen i fråga om alkohol- och narkotikamissbruk handlar
              inte bara om att möta det på gatan. Det handlar också om att ta
              hand om dem som väl har hamnat i missbruket. Och där har vi vår
              tydliga satsning på Ett kontrakt för livet som vi hade avsatt
              pengar för under ett antal år. Vi hade även i vårt budgetförslag
              avsatt pengar för att permanenta den verksamheten. Det gick inte
              att utläsa av alliansens budgetförslag att verksamheten med Ett
              kontrakt för livet, som är en väldigt lyckad verksamhet, skulle
              permanentas och fortsätta.
            </seg>
            <seg n="5a6789e4">
              Redan här ser vi att det finns svagheter i alliansens alkohol-
              och narkotikapolitik, och det gör mig bekymrad när man väljer
              att så att säga montera ned två så viktiga aktörer som den nationella
              narkotikasamordnaren och även Alkoholkommittén är. Det är därför
              som jag skulle vilja ha ett tydligt svar på om detta verkligen
              är någonting som man har diskuterat med allianspartierna i det
              aktuella utskottet. Är de verkligen med på banan i fråga om det?
              Jag kan inte se annat än att detta leder till osäkerhet, en sänkning
              av ambitionsnivån och att man tappar fart. Det har vi inte råd
              med när narkotikan redan finns här och vi måste göra allt för
              att bekämpa den.
            </seg>
          </u>
          <note type="speaker" n="5a78f474">
            Anf. 7 Statsrådet MARIA LARSSON (kd):
          </note>
          <u who="unknown" xml:id="i-2230e047b2ae128c-2" n="2b1329e5">
            <seg n="265c4bd7">
              Herr talman! Det är en märklig diskussion som förs. Morgan Johansson
              säger: Vi tänkte också förändra och mata in mer i myndighetsstrukturen.
              Det är precis det som vi säger. Och den exakta formen för det
              kommer vi att presentera.
            </seg>
            <seg n="29090469">
              Jag tycker att det är ett lite nyvaknat intresse eftersom vi
              skrev om detta redan i budgetpropositionen för 2007. Vi skrev:
            </seg>
            <seg n="87a8efaa">
              Regeringen anser att det är angeläget att etablera en långsiktig
              struktur i det alkohol- och narkotikaförebyggande arbetet. Alkoholkommittén
              och den nationella narkotikasamordnaren kommer att avvecklas den
              1 januari 2008. Regeringen har inte på den korta tid som har stått
              till förfogande hunnit utarbeta en ny struktur och inriktning
              utan avser att återkomma.
            </seg>
            <seg n="b58c9d8c">
              Nu återkommer vi. Denna budgetproposition passerade utan att
              Morgan Johansson, Christer Engelhardt eller någon annan hade några
              invändningar eller reservationer.
            </seg>
            <seg n="828794c3">
              Nu vill Morgan Johansson plötsligt inte kännas vid sin egen politik.
              Jag undrar vem det är som har svårast med sin roll. Morgan Johansson
              vill gärna fortsätta att agera som om han befann sig i maktens
              centrum.
            </seg>
            <seg n="31596971">
              Jag tror att det är viktigt att vi diskuterar den här frågan
              med ett stort mått av ödmjukhet, så att man inte åstadkommer oro
              ute i landet.
            </seg>
            <seg n="7d3bd1a0">
              Vi gör storsatsningar på det förebyggande arbetet, och vi gör
              det på ett långsiktigt sätt som inte har gjorts av den tidigare
              regeringen som har löst detta i en budget i taget, vilket har
              skapat osäkerhet. Vi vill ge trygghet i det drogförebyggande arbetet.
              Vi vill tydligt visa att det finns stora summor avsatta för detta.
              Och vi ska bygga en långsiktig struktur som kan fungera på ett
              uthålligt sätt. Vi ska ta till vara all den kompetens som har
              utarbetats inom Alkoholkommittén och Mobilisering mot narkotika.
              Det är precis det arbetet som pågår just nu för att överföringen
              av kunskap och kompetens ska ske på ett så bra sätt som möjligt.
              Exakt hur den formen ska se ut ska jag återkomma till.
            </seg>
            <seg n="c3b1e5bb">
              Men själva huvudändamålet med hela det arbete som nu pågår är
              just att ta till vara de goda projekt som har startats. Riskbruksprojektet
              är en sådan sak. Skolprojektet är en annan. Här finns en rad olika
              saker som har haft stor effektivitet och hög evidens och som självklart
              ska fortsätta. Det är det som arbetet nu går ut på. Det är det
              som vi är sysselsatta med, alltså att ta till vara den kompetens
              och den kunskap som har upparbetats. Men vi vill göra det på ett
              ansvarsfullt sätt och också visa budgetmässigt att vi inte har
              det kortsiktiga tänkandet.
            </seg>
            <seg n="e64e55ac">
              Socialdemokraterna har inte presenterat sin budgetmotion än för
              nästa år, men såvida jag kan se är det som finns 74 miljoner.
              Är det ansvarsfullt, Morgan Johansson? Vad är det Socialdemokraterna
              vill? Vad kommer ni att föreslå i ert budgetförslag? Jag tror
              att det vore bra om ni bekände lite färg här nu och talade om
              hur era satsningar kommer att se ut. 74 miljoner är Socialdemokraternas
              siffra nu för 2008 och 2009. Och vi får se vad som händer 2010.
              Det var en total nedrustning.
            </seg>
            <seg n="8f72f17f">
              Vi kunde inte acceptera att det var utgångspunkten för diskussionen.
              Därför har vi lagt fram en budget som indikerar att det drogförebyggande
              arbetet är högt prioriterat för alliansregeringen. Och vi kommer
              inte att vika en tum i fråga om det. Därför har vi också tydligt
              visat att pengarna finns tillgängliga under alla tre åren. Vad
              vill Socialdemokraterna?
            </seg>
          </u>
          <note type="speaker" n="b2a01fb9">
            Anf. 8 MORGAN JOHANSSON (s):
          </note>
          <u who="morgan_johansson_184143_w" xml:id="i-00b6de0447f13e28-2" n="a7f4b53e">
            <seg n="8c9f5fb1">
              Herr talman! Detta är på något sätt märkligt. Maria Larsson har
              inte ens själv lagt fram sin budget än. Det gör hon på måndag.
              Och vi har ännu inte lagt fram vår budgetmotion. Ändå uttalar
              hon sig om hur mycket pengar som vi kommer att föreslå för 2008
              för förebyggande åtgärder. Det har hon faktiskt ingen aning om.
            </seg>
            <seg n="1a0d0419">
              När Maria Larsson talar om långsiktighet är det först och främst
              fel att vi under vår tid bara lade fram pengar för ett år i taget.
              I den proposition som hon läste ur tidigare handlade det om pengar
              för två år i taget. Sedan lade vi fram handlingsplaner som sträckte
              sig över fem år i taget för att man skulle veta vilka områden
              man skulle arbeta inom. Det är den handlingsplan som nu gäller
              fram till 2010 som vi då presenterade. Vi har haft långsiktighet
              i det arbetet.
            </seg>
            <seg n="22419f65">
              Men vad ska man säga om Maria Larssons långsiktighet? Nu när
              vi, som sagt, möjligen står på tröskeln till en ny drogkultur
              passar hon på att montera ned Alkoholkommittén och Mobilisering
              mot narkotika, och det ska ske inom loppet av några månader. Sedan
              ska någonting nytt monteras upp. Vad vet hon inte. Vilken myndighet
              som ska ha hand om det här har hon ingen aning om. Vilka uppdrag
              som ska utformas för detta har hon ingen aning om. Vad är det
              för långsiktighet?
            </seg>
            <seg n="472937b1">
              Är det inte, Maria Larsson, rimligt att man innan man beslutar
              sig för att montera ned någonting ska veta vad som ska komma i
              stället? Är inte det ett grundkrav, inte minst för de människor
              som jobbar i Alkoholkommittén och i Mobilisering mot narkotika,
              att de ska veta vad som ska hända efter den 1 januari 2008?
            </seg>
            <seg n="8ae0ffc3">
              Vad är det för typ av långsiktighet när du inte ens kan klara
              ut de här, tycker jag, väldigt grundläggande frågorna?
            </seg>
            <seg n="b28450af">
              Nej, här handlar det i stället om en ryckighet. Jag är rädd att
              hela det förebyggande arbetet nu kommer att skadas oerhört allvarligt.
              Jag kan konstatera att jag inte har fått något som helst svar
              på frågan om hur detta arbete ska bedrivas efter den 1 januari
              2008.
            </seg>
          </u>
          <note type="speaker" n="1c4a4088">
            Anf. 9 Statsrådet MARIA LARSSON (kd):
          </note>
          <u who="unknown" xml:id="i-2230e047b2ae128c-3" n="2b1329e5">
            <seg n="23596a15">
              Herr talman! Jag kan konstatera att i den senaste budgeten som
              Socialdemokraterna lagt fram finns 74 miljoner kronor avsatta
              för 2008 och 2009. Det är Morgan Johanssons siffror. Jag hoppas
              på en ökning och att ni socialdemokrater vill visa att ni mönstrar
              också för det drogförebyggande arbetet.
            </seg>
            <seg n="de7c199e">
              Den nya regeringen har lagt 260 miljoner kronor till det förebyggande
              arbetet för 2008, för 2009 och för 2010. Vad vi gör är att vi
              överför arbetet i en långsiktigt hållbar struktur. Det som byggdes
              upp som en projektorganisation måste få en fastare form med större
              trygghet för alla.
            </seg>
            <seg n="4f0b94e8">
              Det handlar om att vi tar till vara kompetens och kunskap och
              för in det här i en mer varaktig form med en förutsägbarhet som
              tidigare inte har funnits. De exakta förslagen kommer jag att
              återkomma till. Jag förstår att Morgan Johansson gärna vill ha
              alla svaren på en gång. Men nu är det så att vi i Regeringskansliet
              jobbar med och bereder frågan. Vi ska göra det på ett väldigt
              ändamålsenligt sätt. Svaren kommer vi så småningom att presentera.
            </seg>
            <seg n="8cba0973">
              Jag hoppas nu verkligen att Socialdemokraterna mönstrar till
              de stora orden från talarstolen här i dag och bättrar på sina
              tidigare siffror, för annars ser det verkligen illa ut.
            </seg>
            <seg n="0e3583e0">
              Det drogförebyggande arbetet är oerhört viktigt och kan inte
              nog betonas. Sverige har utarbetat och alltid haft ett effektivt
              drogförebyggande arbete. Vi ser att den typen av arbete behövs
              minst lika mycket i framtiden. Också jag är oroad över de allvarliga
              signaler som kommer om ett ökat missbruk, framför allt på narkotikaområdet.
              Självklart kommer de här pengarna att användas till det arbetet
              men också till alkoholförebyggande arbete och tobakspreventivt
              arbete.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="5d14f3ca">
            5 § Svar på interpellation 2006/07:436 om förvaltningen av småviltjakten
            på statens marker i fjällområdet
          </note>
          <note type="speaker" n="06a6cb12">
            Anf. 10 Jordbruksminister ESKIL ERLANDSSON (c):
          </note>
          <u who="unknown" xml:id="i-79d75fb115c9e217-0" n="2b1329e5">
            <seg n="747853bf">
              Herr talman! Karin Åström har frågat mig om jag har för avsikt
              att ta initiativ till en ändring av 3 § rennäringsförordningen
              (1993:384) som hindrar länsstyrelserna från att begränsa jaktmöjligheterna
              för jägare bosatta utanför Sverige och om underlaget för en sådan
              ändring.
            </seg>
          </u>
          <note n="aad99620">
            Som Karin Åström känner till beslutade regeringen den 22 mars
            2007 om ändring i 3 § rennäringsförordningen. Ändringen innebar
            att skyldigheten att upplåta rätt till småviltjakt på statens
            mark i fjällområdet till den som är folkbokförd i Sverige togs
            bort.
          </note>
          <u who="unknown" xml:id="i-afadd16a9a263c70-0" n="2b1329e5">
            <seg n="3283cfca">
              Till grund för beslutet ligger en utredning gjord av Kommerskollegium
              samt en analys av frågan som utförts inom Regeringskansliet.
            </seg>
            <seg n="95afa54e">
              Kommerskollegium framhåller i sin utredning att såväl bestämmelsen
              i 3 § rennäringsförordningen som Jordbruksverkets föreskrifter
              om småviltjakten uppställer indirekt diskriminerande hinder för
              den fria rörligheten för tjänster. Detta kan stå i strid med artikel
              49 i EG-fördraget. För att inte strida mot artikel 49 måste kravet
              på fast bosättning enligt kollegiet kunna motiveras med hänsyn
              till ett tvingande allmänintresse, bedömas vara nödvändigt för
              att uppnå detta skyddssyfte och därutöver uppfylla kraven enligt
              proportionalitetsprincipen. Även i den analys som gjorts av Regeringskansliet
              bedömdes 3 § rennäringsförordningen kunna stå i strid med såväl
              artikel 12 om förbudet mot diskriminering på grund av nationalitet
              som artikel 49 i EG-fördraget.
            </seg>
            <seg n="5eba0ea7">
              Det finns även andra aspekter som belyses genom den sistnämnda
              analysen. Bland annat pekar Regeringskansliets analys på att ortsbefolkningens
              möjligheter att jaga på den aktuella marken är av betydelse för
              den lokala och regionala utvecklingen. Därigenom finns det möjligheter
              att särskilt tillgodose ortsbefolkningens behov av småviltjakt.
            </seg>
            <seg n="a4693b67">
              Regeringen uppdrog den 21 december 2006 åt Statens jordbruksverk
              att efter samråd med länsstyrelserna i Jämtlands, Västerbottens
              och Norrbottens län samt Fjälldelegationen inför höstens jaktsäsong
              göra en översyn av och vid behov vidta de åtgärder som behövs
              för att verkets föreskrifter om upplåtelse av rätt till småviltjakt
              och fiske på statens mark ovanför odlingsgränsen och på renbetesfjällen
              ska stå i överensstämmelse med EG-rätten. Vid den översynen ska
              så långt det är möjligt inom EG-fördragets ram ortsbefolkningens
              intresse beaktas.
            </seg>
            <seg n="15fbe605">
              Avslutningsvis vill jag nämna att jag utöver detta har för avsikt
              att föreslå regeringen att Statens jordbruksverk ges i uppdrag
              att tillsammans med berörda myndigheter och organisationer följa
              vad ändringen innebär för jakttrycket och därmed risken för ökad
              belastning på naturmiljön och viltstammarna och ökade störningar
              för rennäringen. Kort sagt är min önskan att följa om och i så
              fall hur förutsättningarna för den öppna fjälljakten förändras.
              Det faller sig naturligt att verket även analyserar hur man inom
              EG-fördragets ram kan erbjuda så många svenska jägare som möjligt
              tillfälle till småviltjakt i fjällen.
            </seg>
            <seg n="e7060cb5">
              Frågan om småviltjakten i fjällen är således långt ifrån avklarad
              i och med regeringens beslut. Tvärtom pågår det nu ett arbete
              med att hitta lösningar som så långt som möjligt kan tillgodose
              de svenska jägarnas efterfrågan på småviltjakt.
            </seg>
          </u>
          <note type="speaker" n="d2a3f860">
            Anf. 11 KARIN ÅSTRÖM (s):
          </note>
          <u who="karin_astrom_20969c_w" xml:id="i-9c5fb33dc930c064-0" n="08e9f96e">
            <seg n="ae28ab66">
              Herr talman! Jag tackar för det svar jag fått av ministern och
              vill inledningsvis säga att jag mycket väl känner till beslutet
              från den 22 mars 2007 om ändringen i 3 § rennäringsförordningen.
            </seg>
            <seg n="5d3bc97f">
              Ändringen innebar att skyldigheten att upplåta rätt till småviltjakt
              på statens mark i fjällen till den som är folkbokförd i Sverige
              togs bort. Därmed öppnades fjällvärlden för alla oavsett varifrån
              man kommer och oavsett vilken kunskap, insikt eller erfarenhet
              man har som jägare när det gäller svenska förhållanden.
            </seg>
            <seg n="4da6c784">
              Herr talman! Tyngdpunkten i min fråga är hur ministern har kunnat
              bortse från väldigt många års erfarenhet av småviltjakt i fjällen
              och helt bortsett från någonting så viktigt som att först, innan
              beslut tas, göra en konsekvensanalys.
            </seg>
            <seg n="d07be0e7">
              Sedan tidigare vet vi att riksdagen 1992 beslutade om att förändra
              upplåtelsesystemet för småviltjakt på statens mark i fjällområdet.
              Också då satt borgarna i regeringen.
            </seg>
            <seg n="90bf1bf5">
              Herr talman! Jag förmodar att också minister Erlandsson var ledamot
              av riksdagen på den tiden då beslutet togs. Syftet var att man
              ville öka möjligheterna för svenska jägare att jaga småvilt i
              fjällen. När det gjordes var man inte riktigt medveten om det
              stora intresse för jakt som fanns i dessa områden. Naturligtvis
              ökade jakten då väsentligt också bland utländska jägare.
            </seg>
            <seg n="eb7d5588">
              Sedan kom mitten av 1990-talet. Det blev mycket problem för näringarna.
              Särskilt rennäringen drabbades hårt liksom ortsbefolkningen i
              fjällområdet samt jägarna. Länsstyrelserna i berörda län insåg
              ganska snart några år senare att det var absolut nödvändigt att
              införa begränsningar.
            </seg>
            <seg n="2e01fe6f">
              Den socialdemokratiska regeringen lyssnade på detta och gjorde
              en begränsning 1997, som den borgerliga regeringen nu har tagit
              bort. Med den förändring som nu är gjord är vi många som tolkar
              det så att regeringen tänker backa till ett regelverk som tidigare
              medförde jättestora problem och störningar för näringar, både
              rennäring och turistnäring, ortsbefolkningen och jägare. Man backar
              till forna tider.
            </seg>
            <seg n="48063c33">
              Jag tycker att det är ett märkligt resonemang och agerande från
              regeringens sida med tanke på att EU-kommissionen ställt en mycket
              förmildrande fråga och bett om information hur det är i Sverige
              med regelverket kring småviltjakten i fjällen. Beredningen, den
              normala beredningsprocessen, av ärendet är inte bra handlagd.
              Det väcker en rad frågor som fortfarande är obesvarade.
            </seg>
            <seg n="3384c602">
              Herr talman! Behövde regeringen och ministern verkligen vika
              sig på detta sätt inför EU-kommissionen? Var det nödvändigt att
              hasta på med beslutet? Varför frågar man inte berörda grupper
              Sametinget, jägarna, berörda kommuner, ortsbefolkningen, turistnäringen
              med flera och gör en ordentlig utredning innan beslut tas?
            </seg>
          </u>
          <note type="speaker" n="ae356829">
            Anf. 12 Jordbruksminister ESKIL ERLANDSSON (c):
          </note>
          <u who="unknown" xml:id="i-648ca3b2bb96d748-0" n="2b1329e5">
            <seg n="7c3c348f">
              Herr talman! Det var många frågor som framställdes. Jag ska försöka
              klara av de flesta på den tid som står till mitt förfogande.
            </seg>
            <seg n="a8a5d95c">
              Har det här gått fort? Har det inte gjorts några konsekvensanalyser
              och beredningar? Ibland blir man förvånad i politiken. Den mest
              frekventa fråga jag får är: Varför fattas aldrig beslut? Varför
              vänta? Varför allt detta utredande? I det här fallet har beredning
              av frågan under denna regerings tid pågått i ungefär sex månader.
              Vi har gjort analyser, och vi har gjort analyser på analyser,
              det vill säga att vi försöker kontrollera att de analyser som
              är gjorda är av den kvalitet som vi ska ha för vårt beslutsmaterial.
            </seg>
            <seg n="9a58ed2b">
              Är det så att jakttrycket i och med detta kommer att öka? Jag
              är inte alldeles säker på att det kommer att göra det. Begränsningar
              har vidtagits även tidigare i det här avseendet. Det är fler som
              nu får möjligheter, men jag kan inte se vad som är skillnaden
              mellan en svensk som är bosatt i Köpenhamn och en dansk som råkar
              vara bosatt i Malmö. Vad är det som skiljer dem åt? Varför ska
              den ena ha en större rättighet än den andra, när den andra dessutom
              råkar vara född i Sverige, uppvuxen i Sverige, tala det svenska
              språket och kanske till och med är född i det aktuella området
              men bosatt sig i Köpenhamn?
            </seg>
          </u>
          <note type="speaker" n="83478792">
            Anf. 13 KARIN ÅSTRÖM (s):
          </note>
          <u who="karin_astrom_20969c_w" xml:id="i-9c5fb33dc930c064-1" n="08e9f96e">
            <seg n="abb85545">
              Herr talman! Jag tycker att det är bra att ministern säger att
              man gör analyser på analyser på analyser. Men varför i herrans
              namn pratar man inte med dem som är direkt berörda av besluten?
              Det här är något som är väl känt och särskilt känt borde det vara
              för minister Erlandsson som har funnits med under en väldigt lång
              tid i riksdagen då dessa frågor har debatterats att detta är otroligt
              känsliga frågor som har en otroligt stor politisk sprängkraft.
              Det handlar faktiskt om naturen, om viltet, om en rennäring som
              ska existera, och det handlar också om en turistnäring som ska
              existera. Det handlar framför allt om att vi måste se till att
              det görs på ett miljömässigt och långsiktigt hållbart sätt.
            </seg>
            <seg n="acc0f595">
              Nej, det verkar som om regeringen har tagit parti för några få
              turismföretagare och väljer att betrakta fjällvärlden och därmed
              viltet som en tjänst som kan säljas, köpas eller marknadsanpassas
              och konkurrensutsättas precis hur som helst. Många turismföretagare
              som har natur, jakt och fiske bland sina utbud tycker precis som
              vi. Det var inte ett bra beslut att börja betrakta viltet som
              sådant som en tjänst. Det ska alltså vara en naturresurs.
            </seg>
            <seg n="dd61dbca">
              Herr talman! Jag skulle vilja koppla den debatt som vi har nu
              till ett debattinlägg som ministern nyligen gjorde i länstidningarna
              i Norrbotten och Västerbotten. Han säger att trots det här beslutet
              ska också orts- och lokalbefolkningen naturligtvis kunna särbehandlas.
              Man ska kunna fortsätta att bestämma över jakten i Sverige. Det
              här rimmar ju väldigt illa, samtidigt som ministern har hotat
              med EU-sanktioner och EG-domstol för diskriminering. Hur är detta
              möjligt? Hur är det möjligt att Finland, Danmark och Italien har
              tillåtelse att ha särskilda regler för vilka som får jaga där
              utan att domstolen ingriper? Hade det inte varit klokt att först
              diskutera med dessa länder hur de har löst frågan innan regeringen
              hastade fram ett sådant här dåligt beslut? Experter på det juridiska
              området som jag har pratat med och som kan EG-rätt och de jaktpolitiska
              frågorna säger att det är mycket osannolikt att EU-kommissionen
              skulle ha fört den här frågan vidare för prövning i EG-domstolen.
              Det är väldigt osannolikt att man hade gjort det.
            </seg>
            <seg n="31d45672">
              Hur ska ministern och regeringen fortfarande kunna ge företräde
              till jakt för lokala jägare boende i fjällnära områden när ni
              öppnat dörren för alla? Hur går det ihop med risken för diskriminering?
              Jag tycker att regeringen talar med kluven tunga, eller så, måste
              jag säga, ljuger regeringen inför befolkningen uppe i norr. Regeringen
              har enligt mitt tycke fört ett mycket ologiskt resonemang, och
              därför haltar beslutet betänkligt.
            </seg>
            <seg n="e15ca4bb">
              Jag skulle vilja veta: Var det nödvändigt att hasta fram beslutet
              på det här sättet?
            </seg>
          </u>
          <note type="speaker" n="d7a72e98">
            Anf. 14 Jordbruksminister ESKIL ERLANDSSON (c):
          </note>
          <u who="unknown" xml:id="i-648ca3b2bb96d748-1" n="2b1329e5">
            <seg n="03f2e5bf">
              Herr talman! Regeringens bedömning är att det var nödvändigt
              att fatta det beslut som regeringen har fattat därför att vi vill
              bestämma över den här nyttigheten själva. Vi vill inte bli ålagda
              av en domstol att göra någonting som vi själva, om vi tar hand
              om och hanterar situationen, kan hantera på ett bra sätt.
            </seg>
            <seg n="b280f4e5">
              Kan man då ta regionalpolitiska hänsyn? Ja, vi bedömer att ortsbefolkningens
              möjlighet att jaga småvilt är av ett regionalpolitiskt intresse.
              Det finns möjligheter att inom EU-fördragets ram ta sådan hänsyn.
              Tanken är att jägare bosatta i fjällkommuner rimligtvis ska kunna
              lösa ett årskort för jakt som gäller i kommunen. Eftersom dessa
              jägare inte är så många är avsikten att de ska kunna jaga även
              i jaktområden som annars är avlysta på grund av tidigare stort
              jakttryck.
            </seg>
            <seg n="94b62040">
              Låt mig också få påpeka att det i Västerbotten och Norrbotten
              förra året fanns jaktkort som kunde köpas av länsborna och som
              gällde i hela länet. Det är möjligt att det av regionalpolitiska
              skäl går att behålla dessa kort. Det ingår i Jordbruksverkets
              uppdrag att överväga om det är möjligt att behålla de så kallade
              länskorten.
            </seg>
            <seg n="0ac4a51d">
              Är då jakt och vilt en tjänst? Nej, det är det inte. Men låt
              oss nu, Karin Åström, jämföra den här saken vi debatterar med
              rätten att fiska som man också kan köpa. Du, jag och alla andra
              kan gå och köpa ett fiskekort. Ingen skulle komma på tanken att
              fråga om jag är bosatt och folkbokförd i Danmark eller i Tyskland
              eller vilken nationalitet jag har, utan försäljaren skulle gladeligen
              sälja ett fiskekort till mig, om inte begränsningar är införda,
              alltså om fisketrycket är för hårt.
            </seg>
            <seg n="a1aefb66">
              Låt oss nu överföra detta på jakten och jaktmöjligheterna. Vad
              är det som säger att min folkbokföring ska tillåta mig vissa saker
              medan andra människor inte ska tillåtas det? Jag kan inte se att
              vi i vårt svenska samhälle ska fortsätta att diskriminera människor
              på grund av nationalitet. Det är också grunden för regeringens
              ställningstagande.
            </seg>
            <seg n="28f96c03">
              Varför inte prata med berörda? Låt mig då säga att Regeringskansliets
              personal, jag och mina kolleger vid ett stort antal tillfällen
              har tagit emot delegationer, varit i området och försökt att få
              inspel från organisationer att bedöma om de är möjliga att ta
              hänsyn till och så vidare. Påstå inte att vi inte har diskuterat
              och debatterat den här frågan, för är det någon fråga som på ett
              alldeles utmärkt sätt vid ett flertal tillfällen har diskuterats
              så är det denna fråga.
            </seg>
            <seg n="458ba5db">
              Varför är det viktigt att fatta beslut? Jag tycker faktiskt att
              det är viktigt för alla att man fattar beslut i rimlig tid. Det
              är viktigt för dem som är intresserade av jakten, så att de vet
              vad de har att rätta sig efter och planera sin fritid och semester
              efter. Men det är också viktigt för dem som bedriver näringsverksamhet
              i området. Ska jag erbjuda en stuga till en tänkt jägare eller
              ska jag inte göra det? Ska jag planera för att köpa hem nyttigheter
              som jag eventuellt kan vidareförmedla till den intresserade jägarkår
              som kommer till området eller ska jag inte? Vi tycker som sagt
              att det är rimligt att båda grupperna har en rimlig framförhållning
              tidsmässigt, därav beslut nu.
            </seg>
          </u>
          <note type="speaker" n="cd1c91b5">
            Anf. 15 KARIN ÅSTRÖM (s):
          </note>
          <u who="karin_astrom_20969c_w" xml:id="i-9c5fb33dc930c064-2" n="08e9f96e">
            <seg n="40782d97">
              Herr talman! Jag kan fortfarande fråga minister Erlandsson: Men
              varför i jesse namn utreder ni inte ärendet och tar reda på de
              faktiska förhållandena innan ni fattar ett beslut som kommer att
              göra förutsättningarna väsentligt förändrade uppe i fjällvärlden?
              Utred frågorna först! Gör det inte efteråt!
            </seg>
            <seg n="2c1fa1cc">
              Jag kan bara kort konstatera att det fortfarande är väldigt oklart
              och otydligt vad regeringen egentligen tycker. Jag tycker att
              ni talar med kluven tunga. Och jag konstaterar att regeringen
              fortsätter att lägga sig platt och inte ens en gång försöker att
              ta kampen för den svenska fjällvärlden, den svenska jägarkåren,
              rennäringen, turistnäringen och befolkningen som bor i områdena.
              Detta har ju varit en av Centerns huvudfrågor tidigare, men nu
              plötsligt i regeringsställning svänger man.
            </seg>
            <seg n="bd7aa61a">
              Jag skulle gärna vilja bjuda minister Erlandsson upp till våra
              områden för att se hur det egentligen förhåller sig och för att
              prata med människor på ort och ställe. Då skulle han direkt få
              se några konsekvenser, och det är först och främst ett ökat jakttryck
              som innebär ett hot mot både viltet och naturen och även mot turism
              och rennäring. Man ser också att det blir svårigheter för den
              framtida älgjakten och särskilt för fisket. Frågan om fisket har
              minst lika stark politisk sprängkraft som frågan om jakten.
            </seg>
          </u>
          <note n="2957cce9">
            Välkommen upp, ministern, att undersöka förhållandena på ort
            och ställe!
          </note>
          <note type="speaker" n="a30fc2e5">
            Anf. 16 Jordbruksminister ESKIL ERLANDSSON (c):
          </note>
          <u who="unknown" xml:id="i-648ca3b2bb96d748-2" n="2b1329e5">
            <seg n="b3c22eb6">
              Herr talman! Först vill jag tacka för den här debatten. Detta
              är en för många människor oerhört viktig fråga, och jag är angelägen
              om att information om hur regeringen har agerat i frågan sprids
              på ett bra och korrekt sätt.
            </seg>
            <seg n="7782359e">
              Har vi inte utrett och analyserat den här frågan? Jo, jag har
              i flera debatter, artiklar och så vidare redovisat att vi har
              gjort de analyser som är möjliga att göra. Vi har kommit fram
              till att därest vi inte gör en förändring på frivillig basis riskerar
              vi att förlora möjligheten att besluta över denna nyttighet själva.
              Och det vill inte regeringen, utan regeringen vill att vi ska
              kunna fatta beslut här om hur vi ska ha det med denna nyttighet.
            </seg>
            <seg n="3d661bcd">
              Kommer jakttryck och liknande saker att öka? Det är svårt att
              bedöma. Men låt mig konstatera att i rennäringslagen står det
              att upplåtelsen ska vara förenlig med en god viltvård. Den ska
              inte innebära några avsevärda olägenheter för renskötseln. Den
              ska vara förenlig med samernas rätt till jakt. Jakten ska inte
              inverka menligt på miljön, turismen eller andra intressen. Vi
              har också en övergripande jaktlagstiftning som reglerar dessa
              saker. Jag är alldeles övertygad om att de som förvaltar denna
              möjlighet och nyttighet regionalt, det vill säga länsstyrelserna,
              är jätteduktiga på att göra de bedömningar och avvägningar som
              behövs för att vi ska kunna nyttja denna nyttighet och möjlighet
              på ett förnuftigt och bra sätt även i framtiden.
            </seg>
            <seg n="77644d84">
              Tack för debatten.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="26757f5f">
            6 § Svar på interpellation 2006/07:440 om fördelning av utsläppsrätter
          </note>
          <note type="speaker" n="96f9f08b">
            Anf. 17 Miljöminister ANDREAS CARLGREN (c):
          </note>
          <u who="unknown" xml:id="i-419dbd7b29043da5-0" n="2b1329e5">
            <seg n="ba7dda94">
              Herr talman! Per Bolund har ställt två frågor till mig:
            </seg>
            <seg n="8076c78c">
              Per Bolund har tidigare i en interpellation (2006/07:239) ställt
              frågor på detta område.
            </seg>
            <seg n="3607980d">
              I mitt svar kunde jag med glädje notera att Per Bolund delar
              min och regeringens uppfattning att andra handelsperioden, Kyotoperioden,
              bör kännetecknas av en restriktiv tilldelning av utsläppsrätter
              inom EU:s utsläppshandelssystem. Likaså kunde jag konstatera att
              Per Bolund synes dela regeringens uppfattning om vikten av att
              EU:s handelssystem bidrar till uppfyllandet av EU:s åtagande enligt
              Kyotoprotokollet. Klimatfrågan måste angripas i internationellt
              samarbete, och EU har påtagit sig en ledande roll i detta samarbete.
              Ett viktigt medel är utsläppshandeln. Sveriges andel är omkring
              1 procent av den totala förväntade tilldelningen, och våra möjligheter
              att begränsa den totala tilldelningen av utsläppsrätter betingas
              av detta förhållande.
            </seg>
            <seg n="ac7ee852">
              Låt mig nu besvara Per Bolunds frågor i tur och ordning. Till
              stor del kan jag upprepa vad jag tidigare sagt i denna fråga.
            </seg>
            <seg n="f5bfca56">
              För det första: Utsläppshandelssystemets trovärdighet bygger
              på att det finns ett stabilt och förutsägbart ramverk som definierar
              marknaden för den handlande sektorns aktörer. För att säkerställa
              detta har kommissionen utarbetat en vägledning till medlemsstaterna.
              Dessutom har riksdagen, som bekant, godkänt den förra regeringens
              riktlinjer för den svenska fördelningsplanen. Planen lämnades
              till kommissionen vid månadsskiftet augusti/september förra året
              av den tidigare socialdemokratiska regeringen. Planen är restriktiv.
              Kommissionen har beslutat att godta Sveriges plan bland annat
              på villkor att den planerade tilldelade mängden ytterligare reduceras.
              Liknande villkor ställdes på andra länders planer som kommissionen
              beslutat om.
            </seg>
            <seg n="dd6a68a5">
              Regeringen har gjort en granskning av kommissionens motiveringar
              och de som ligger till grund för beslutet och funnit att de inte
              är invändningsfria och därför öppnat en dialog med kommissionen
              om dessa frågor. Mot bakgrund av vikten av stabila och förutsägbara
              spelregler för marknaden är det viktigt att de inte förändras
              under spelets gång. Bolund förefaller dela denna syn när han i
              sin interpellation konstaterar att spelreglerna inte får förändras
              med kort varsel, exempelvis från april 2007 till januari 2008.
              Nu avvaktar vi respons från kommissionen. Frågan om hur en lägre
              tilldelning ska fördelas är föremål för överväganden inom Regeringskansliet.
              Utgångspunkten för bedömningen är direktivets bestämmelser, kommissionens
              riktlinjer samt riksdagens beslut. En riktlinje som ges av riksdagens
              beslut är att tilldelningen till befintliga anläggningar i el-
              och fjärrvärmesektorn bör vara mer restriktiv än tilldelningen
              till befintliga anläggningar i övriga sektorer. Den fördelning
              som regeringen avser att besluta om kommer att styras av denna
              riktlinje, som avser befintliga anläggningar. Denna princip, som
              riksdagen ställt sig bakom, avser alltså, i motsats till vad Bolund
              vill mena i sin fråga, inte tillkommande el- och värmeproduktion
              utan endast befintliga anläggningar.
            </seg>
            <seg n="a6b1ad0d">
              Beträffande nya anläggningar vill jag upprepa vad jag tidigare
              har sagt. Elmarknaden i norra Europa är i dag integrerad och beslut
              om var investeringar i ny produktionskapacitet lokaliseras styrs
              i hög grad av skillnader i förutsättningar mellan länderna. Enligt
              den svenska fördelningsplanen och riksdagens riktlinjer för denna
              plan, som Miljöpartiet mycket verksamt har bidragit till, ska
              förhållanden i närliggande länder beaktas vid tilldelningen av
              utsläppsrätter till nya el- och värmeproduktionsanläggningar.
              Jag anser att det är en viktig princip för att säkerställa att
              svenska företag inte får konkurrensnackdelar som i värsta fall
              kan leda till investeringar i mindre energieffektiv produktion
              i andra länder och därmed också till ökade koldioxidutsläpp.
            </seg>
            <seg n="6cff2f76">
              Frågan om hur tilldelningsvolymen fördelas mellan de anläggningar
              som ingår i utsläppshandelssystemet påverkar inte de totala koldioxidutsläppen
              och berörs inte av kommissionens beslut. Inom ramen för sammanlagd
              tilldelning avser regeringen för sin del att beakta vikten av
              stabila och förutsägbara marknadsvillkor när tilldelningen för
              perioden 20082012 genomförs.
            </seg>
            <seg n="a1287460">
              För det andra: Per Bolund frågar också om jag kan tänka mig att
              inte dela ut samtliga utsläppsrätter som Sverige tilldelats, utan
              hålla inne med en del för att uppnå en större effekt i handelssystemet.
              Det tilldelningsförslag som den förra regeringen lämnat och till
              vilket Miljöpartiet medverkat har beträffande den sammanlagda
              volymen inte blivit godkänt och inte funnit kommissionens gillande.
              I det fall kommissionen inte ändrar sitt beslut har jag för min
              del sagt att regeringen kommer att acceptera kommissionens besked
              förutsatt att vi behandlas likvärdigt med övriga länder. I detta
              fall skulle vi alltså uppnå en större klimateffekt än enligt den
              plan som Miljöpartiet bidrog till att utarbeta. Utöver en sådan
              minskning kan naturligtvis utdelningens omfattning påverkas av
              om och när investeringar i nya anläggningar genomförs. Sverige
              kommer att fortsätta att agera för en strikt och fungerande utsläppshandel.
            </seg>
          </u>
          <note type="speaker" n="53372549">
            Anf. 18 PER BOLUND (mp):
          </note>
          <u who="per_bolund_d587aa_w" xml:id="i-88711224b1232f42-0" n="4105693f">
            <seg n="e7f3d272">
              Herr talman! Det är fredagen den 13 i dag. Jag vet inte om det
              påverkade att jag hade sådan otur så att ministern inte riktigt
              svarade på min första fråga eller om det var något annat som gjorde
              det.
            </seg>
            <seg n="1624d9dd">
              Min fråga handlade om vilka sektorer som ska stå för den neddragning
              av utsläppsrätter som kommissionen beslutat att Sverige ska genomföra.
            </seg>
            <seg n="8169fc30">
              Jag oroas lite grann av att ministern i sitt svar låtsas att
              det inte har skett några avgörande förändringar mellan det att
              den förra nationella fördelningsplanen skickades in förra året
              och nu. Han säger att man kan behålla den långsiktighet som har
              funnits och att man kan köra vidare som man tidigare har gjort.
              Det stämmer inte. Det är uppenbart fel.
            </seg>
            <seg n="1b35a600">
              Kommissionen har krävt en minskad tilldelning på 2,4 miljoner
              ton koldioxid. Det måste regeringen på något sätt hantera. Man
              kan inte låtsas att man kan fortsätta som om ingenting hänt.
            </seg>
            <seg n="ec3e45c4">
              Det är precis den minskningen som min fråga handlar om och som
              jag gärna skulle vilja ha ett svar på. Hur ska utsläppsminskningen
              fördelas mellan de olika branscher som ingår i handelssystemet?
            </seg>
            <seg n="a92bda18">
              En faktor som man måste ta med är att de råvarubaserade utsläppen
              inom den tunga basindustrin är svåra att effektivisera eller åtgärda,
              åtminstone inom en kort tidsperiod. Dessutom är det så att den
              tillverkande industrin i allra högsta grad är konkurrensutsatt
              på världsmarknaden. Det finns en risk för att om tillverkningskostnaderna
              i Europa blir för höga kommer tillverkningen att minskas här och
              flyttas till andra länder. Det tror jag att miljöministern är
              medveten om. Det skulle inte heller innebära någon vinst för det
              globala klimatet eftersom utsläppen bara skulle flyttas från Sverige
              och Europa till andra delar av världen. Det gäller kanske tydligast
              för den malmbaserade stålindustrin där man har mycket stora utsläpp
              eftersom man reducerar järnet med hjälp av kol i masugnar.
            </seg>
            <seg n="6026a61f">
              Inom energisektorn är bilden däremot en helt annan. Där vet vi
              att el och värme mycket väl kan produceras utan fossila bränslen.
              Det syns tydligt eftersom den största delen av Sveriges el- och
              värmeproduktion redan i dag är fossilfri. Även de flesta nya anläggningar
              baseras i dag på förnybara energikällor.
            </seg>
            <seg n="3fd14af0">
              Här har de politiska signalerna under lång tid varit mycket tydliga.
              Ända sedan vi 1988 fick det nya koldioxidmålet och 1991 antog
              koldioxidskatten har det varit tydligt att vi ska minska koldioxidutsläppen.
              Jag vill därför hävda att el- och värmeindustrin har haft gott
              om tid på sig att göra en anpassning. Dessutom måste man ta hänsyn
              till att el- och värmeproduktionen inte är konkurrensutsatt på
              samma sätt som till exempel stålindustrin. Risken att man flyttar
              produktionen till Kina eller Indien måste betraktas som ganska
              marginell i detta fall.
            </seg>
            <seg n="5e9dcab0">
              Regeringen står nu inför ett viktigt val. Ska man dra ned på
              utsläppen inom den elintensiva tunga basindustrin som är hårt
              konkurrensutsatt? En sådan bördefördelning, att ta från den tunga
              industrin, skulle ge extrakostnader för Sveriges basindustri på
              uppemot 400 miljoner kronor per år, och det skulle riskera att
              driva arbetstillfällen ut ur landet. Jag undrar om det är regeringens
              vilja. Det är otydligt i det svar som jag har fått från Andreas
              Carlgren.
            </seg>
            <seg n="172fb68a">
              Alternativet är att i stället minska tilldelningen av utsläppsrätter
              inom el- och värmesektorn. Där finns det koldioxidfria alternativ
              som är lättillgängliga och där konkurrensen med andra länder inte
              alls är lika stor.
            </seg>
            <seg n="0a5c0d2c">
              Någonstans måste utsläppsminskningen göras. Frågan är var den
              ska göras. Att inte göra den existerar inte som alternativ.
            </seg>
            <seg n="f32d7773">
              Jag vill hävda att om man ger utsläppsrätter till fossil el och
              värme, och det verkar som om regeringen planerar att göra det,
              tar man dem från en annan sektor. Då måste man svara på från vilken
              det är. Jag tycker att det är stötande att regeringen tycks vilja
              dela ut subventioner i form av gratis utsläppsrätter till tillkommande
              fossil el- och värmeproduktion i Sverige. Är det verkligen viktigare
              att stödja värme baserad på fossila bränslen än att stödja svensk
              basindustri?
            </seg>
          </u>
          <note type="speaker" n="8f060eb6">
            Anf. 19 Miljöminister ANDREAS CARLGREN (c):
          </note>
          <u who="unknown" xml:id="i-419dbd7b29043da5-1" n="2b1329e5">
            <seg n="fcc2b751">
              Herr talman! Först är det viktigt att konstatera vad själva utgångspunkten
              för Per Bolunds fråga är, nämligen att den tilldelning av utsläppsrätter
              som Miljöpartiet medverkade till i förra regeringens fördelningsplan
              gav rätt till mer utsläpp, enligt Per Bolund själv till och med
              mycket mer utsläpp, än vad som ser ut att bli resultatet av regeringens
              dialog med kommissionen och kommissionens besked. Under inga förhållanden
              kommer den att bli högre än den som Miljöpartiet medverkade till
              under den förra regeringens tid. Det är viktigt att notera. Det
              är själva utgångspunkten för Per Bolunds fråga. Det är på väg
              att bli bättre för klimatet och inte sämre.
            </seg>
            <seg n="6adcf4cd">
              Nivån har ändrats. Det blir en lägre tilldelning. För att behålla
              spelreglerna så gott det går är det naturligtvis klokt att inte
              dessutom förändra principerna fullständigt för hur det ska fördelas
              under det taket och under den nivån. Det är det som Per Bolund
              vill. Han vill ändra på flera sätt. Han vill ändra på nivån, det
              vill säga acceptera det som Miljöpartiet från början inte ville,
              och dessutom förändra principerna för fördelningen. Det skulle
              innebära att vi gick emot riksdagens beslut. Jag anser att jag
              ska följa det riksdagsbeslut som är utgångspunkten för regeringens
              hantering och som jag inte medverkade till, vilket Per Bolunds
              parti i hög grad gjorde. Men jag tänker följa det.
            </seg>
            <seg n="1b0d0e51">
              Det innebär att tilldelningen till befintliga anläggningar i
              el- och värmesektorn ska vara mer restriktiv än tilldelningen
              till befintliga anläggningar inom industrin. Men riksdagens riktlinjer
              går också ut på att vi ska ha samma syn på nya anläggningar, oavsett
              om det rör sig om el, cement eller storproduktion.
            </seg>
            <seg n="2951dae6">
              Lägg dessutom märke till att när det gäller energisektorn har
              Per Bolund fel i fråga om i vilken grad den är konkurrensutsatt.
              Det är klart att elproduktionen inte i första hand flyttar från
              Sverige till Kina eller Indien, men den kan mycket väl flytta
              till Danmark eller Tyskland och produceras i anläggningar som
              är sämre ur effektivitetssynpunkt och för klimatet. Då blir i
              själva verket den totala klimateffekten värre.
            </seg>
            <seg n="68f31f88">
              Det gäller alltså att sansa sig och inse att frågorna vinner
              på att vi följer det som nu ser ut att bli resultatet. Det totala
              utsläppet minskar, men vi försöker också under det taket skapa
              så stabila spelregler som möjligt för industri-, elvärme- och
              energisektor. Det är regeringens linje. Den är konsekvent med
              det som Per Bolund talar för, men det lockar naturligtvis att
              försöka hitta någon utgångspunkt för kritik som skulle kunna tvinga
              mig om jag nu skulle gå på det att bryta mot det som riksdagen
              tidigare har beslutat om.
            </seg>
          </u>
          <note type="speaker" n="ab97b220">
            Anf. 20 PER BOLUND (mp):
          </note>
          <u who="per_bolund_d587aa_w" xml:id="i-88711224b1232f42-1" n="4105693f">
            <seg n="c246074c">
              Herr talman! Andreas Carlgren försöker anklaga Miljöpartiet för
              att helhjärtat ha stött den plan som lämnades in tidigare. Sanningen
              är att vi drev den förra regeringen så långt som det över huvud
              taget var möjligt med det opinionstryck som fanns på den tiden.
              Jag antar att det inte har gått Andreas Carlgren helt förbi att
              det har skett en del på opinionsområdet när det gäller klimatfrågan.
              Det fanns dessutom andra partier i kammaren som var väldigt villiga
              att rösta igenom en betydligt sämre plan för fördelning av utsläppsrätter
              än den som Miljöpartiet medverkade till. Det var det vi försökte
              förhindra.
            </seg>
            <seg n="f78cd53f">
              Om Miljöpartiet hade suttit i regeringen nu, med det opinionstryck
              som finns i dagsläget, kan jag garantera att vi hade kommit betydligt
              längre än vad vi gjorde i den förra planen. Därför blir jag lite
              upprörd över att Centerpartiet uppenbarligen inte har lyckats
              påverka sina koalitionspartner i regeringen på ett positivt sätt
              när man har de möjligheter som nu finns.
            </seg>
            <seg n="080ce7da">
              Det riksdagsbeslut som Andreas Carlgren hänvisar till baserades
              på den nivå av utsläppsrätter som man då trodde skulle vara möjlig.
              Nu har de förutsättningarna radikalt förändrats. Man måste minska
              10 procent. Frågan är då om man bara ska utgå från att de fördelningsprinciper
              som riksdagen tidigare ställde sig bakom ska gälla rakt av. Man
              ska osthyvla bort 10 procent från alla aktörer inom den handlande
              sektorn. Är det verkligen ett rationellt och klokt sätt att hantera
              denna fråga på? Olika aktörer inom handelssektorn har ju helt
              olika förutsättningar och konkurrenssituation internationellt.
              Jag vill verkligen ifrågasätta om detta är det klokaste sättet
              att hantera denna fråga på.
            </seg>
            <seg n="2c567d4e">
              Riksdagens beslut är bindande, men det finns inget som hindrar
              att regeringen tar upp frågan till ett nytt riksdagsbeslut och
              skapar en ny fördelning mellan olika sektorer. Faktum är att om
              man ger utsläppsrätter till ny fossilbaserad el och värme tar
              man dem från någon annan. Det måste då vara från den tunga basindustrin
              som därmed får extrakostnader och en försämrad konkurrenssituation
              jämfört med andra länders basindustri. Det är en väldigt oroande
              utveckling. Jag hoppades att den borgerliga regeringen som jag
              trodde var näringslivsvänlig och ville värna den tunga basindustrins
              förhållanden faktiskt skulle göra en bättre analys än så.
            </seg>
            <seg n="c21087da">
              När det gäller Andreas Carlgrens resonemang om de totala klimateffekterna
              blir jag också lite oroad. Den handlande sektorn har en del i
              den totala klimatpåverkan, men det finns också andra sektorer.
              Den totala klimatpåverkan regleras av Kyotoprotokollet. Alla länder
              i Europa och även i andra delar av världen har faktiskt i Kyotoprotokollet
              tagit på sig att verka för utsläppsminskningar.
            </seg>
            <seg n="c9500fe2">
              Danmarks Kyotoåtagande är oförändrat oavsett om Sverige producerar
              gas och el eller inte, och det påverkas inte heller av om vi exporterar
              elen. Den enda skillnaden blir i sådana fall att vi tar utsläppsrätter
              från svensk basindustri och ger dem till gasproduktion och el
              i Sverige. Basindustrin får då betala i stället för danska aktörer
              som inte behöver göra anpassningar eftersom de kommer lindrigare
              undan genom sitt eget Kyotoåtagande.
            </seg>
            <seg n="464cd7f1">
              Jag är verkligen överraskad av att Andreas Carlgren har inställningen
              att svensk basindustri ska betala för neddragningar i Danmark
              för att klara deras Kyotoåtagande. Det är någonting som jag verkligen
              vill ifrågasätta.
            </seg>
            <seg n="763e5962">
              Frågan kvarstår dock. Ska jag tolka Andreas Carlgren så som jag
              är oroad över att jag måste göra, nämligen att man ska ta 10 procent
              av den tunga basindustrins tilldelning av utsläppsrätter? Kommer
              de att försvinna nu, i och med att man ska köra osthyvelprincipen
              och ta lika mycket från alla för att ge sken av att man upprätthåller
              något slags låt-gå-politik och fortsätter under samma principer
              som tidigare?
            </seg>
            <seg n="937deeb5">
              Jag måste säga att det inte är någon bra politik vare sig för
              basindustrin eller för klimatet!
            </seg>
          </u>
          <note type="speaker" n="1e213d35">
            Anf. 21 Miljöminister ANDREAS CARLGREN (c):
          </note>
          <u who="unknown" xml:id="i-419dbd7b29043da5-2" n="2b1329e5">
            <seg n="d320fc8a">
              Herr talman! Först vill jag bara säga att jag egentligen inte
              alls angrep. Jag bara konstaterade att innebörden av det som Per
              Bolund sade var just att det nu blir en mer restriktiv tilldelning
              än vad Miljöpartiet medverkade till.
            </seg>
            <seg n="eacc0014">
              Per Bolund hade en rad förklaringar till detta och kom sedan
              med nya angrepp. Låt oss lämna detta, för det kommer inte att
              lösa klimatproblemet. Jag bara konstaterar att innebörden av det
              Per Bolund säger är just att det ser ut att bli en lägre tilldelning
              och därmed lägre klimatpåverkan med det som regeringen nu gör
              än med det som Miljöpartiet medverkade till. Det är helt enkelt
              ett faktum, och det är vi egentligen överens om. Vi behöver inte
              träta om den saken.
            </seg>
            <seg n="1895e508">
              Det handlar om vilka sektorer som ska få den förändrade nivån.
              Per Bolund säger att förutsättningarna har förändrats radikalt,
              och då måste också tilldelningsprinciperna förändras. Jag argumenterar
              dock i stället för att om vi ska behålla så stabila spelregler
              som möjligt vilket jag anser att vi ska, för det kommer att vara
              bäst för både miljön och industrin då ska vi inte både ändra nivån
              och dessutom förändra fördelningsprincipen. Då har vi i mycket
              högre grad förändrat grunden. Det är självklart inte heller ett
              logiskt resonemang att ändra det ännu mer.
            </seg>
            <seg n="8c1e0263">
              Nu vill Per Bolund ge intrycket av att han egentligen skulle
              vilja skydda industrin mer än vad alliansregeringen vill, och
              i stället ger han sig på energisektorn och de nya anläggningarna.
              Han vill dessutom ge intryck av att detta på något sätt skulle
              ha en bättre klimateffekt. Men det där stämmer inte! Industrin
              får inte en radikalt annan tilldelning om vi följer de principer
              som regeringen kommer att föreslå.
            </seg>
            <seg n="e59bd255">
              Jag vill poängtera det som jag säger i interpellationssvaret:
              Vi ska naturligtvis göra hela beredningen, och där ska det exakta
              beslutet tas. Vad jag pratar om är de principer vi ska följa.
              De är angivna av riksdagen, de är angivna av kommissionens beslut
              och de ligger i fördelningsplanen som ni var med och tog fram.
              Vi kommer att följa dem för att förändra spelreglerna så lite
              som möjligt, skapa stabilitet och se till att skydda industrin
              på ett klokt sätt. Det var väl det som var utgångspunkterna när
              ni var med och gjorde planen? Skyddet för industrin har väl inte
              blivit mycket värre till följd av de principer som ni var med
              och tog fram bara för att det är en ny regering.
            </seg>
            <seg n="542172ab">
              Dessutom blir det bättre för energisektorn. Titta till exempel
              på hur det ser ut när det gäller elen och värmen i Sverige! Sverige
              har ett intresse av att vi får nya kraftvärmeanläggningar som
              ger både kraft och värme. Vi behöver värme, och vi behöver utnyttja
              det värmeunderlag som vi skapar i den svenska energisektorn. Värme
              är en produkt som inte kan importeras. Därför är det viktigt att
              vi ser till att också behålla elproduktionen här i landet.
            </seg>
            <seg n="fdfeb804">
              När det gäller Malmö kan man säga att det behövs ett tillskott
              av elproduktionskapacitet i Sydsverige för att förbättra effektbalansen.
              Det är klokt att göra det. Det är en av konsekvenserna av Barsebäcksverkets
              stängning som ju vi också har medverkat till och som jag tycker
              var riktig. Dock ska vi också se till att det finns rätt elförutsättningar
              och rätt värmeförutsättningar efter det beslutet.
            </seg>
            <seg n="f57f76c0">
              Förhållandena i närliggande områden, till exempel Tyskland och
              Danmark, måste vi också beakta när vi tilldelar utsläppsrätterna.
              Det är självklart bra för industrin, men det är också nödvändigt
              för elsektorn. Med en integrerad elmarknad i norra Europa kan
              vi inte ha annorlunda förutsättningar än kringliggande länder,
              för i så fall får vi inte de nya investeringarna i Sverige, utan
              då hamnar de på andra håll.
            </seg>
            <seg n="08b79cf1">
              Detta är alltså ett sätt att både skydda industrin och skapa
              rätt energiförutsättningar och rätt förutsättningar för klimatet.
            </seg>
          </u>
          <note type="speaker" n="551badd9">
            Anf. 22 PER BOLUND (mp):
          </note>
          <u who="per_bolund_d587aa_w" xml:id="i-88711224b1232f42-2" n="4105693f">
            <seg n="97532f57">
              Herr talman! Miljöministern säger att vi inte kan ha andra förutsättningar
              än övriga länder när det gäller elproduktionen. Det är ett väldigt
              underligt påstående. Det är uppenbart att förutsättningarna är
              helt olika. Danmark fick 36 procent av sin elproduktion från vindkraft
              under januari månad i år. Sverige är inte i närheten av den elproduktionen.
              Sverige har vattenkraft, vilket inte Danmark har. Att säga att
              vi ska ha precis samma förutsättningar för elproduktion i de olika
              länderna är ett väldigt underligt påstående.
            </seg>
            <seg n="893ecbe5">
              En 10-procentig neddragning av utsläppsrätterna inom den tunga
              industrin har en helt annan påverkan på den branschen än vad en
              10-procentig neddragning av utsläppsrätterna inom el- och värmeproduktion
              har. Detta verkar regeringen helt vilja strunta i. Man tror att
              effekten blir densamma oavsett var man gör neddragningarna. Möjligtvis
              är det så ur klimatsynpunkt, men ur industrisynpunkt är det inte
              alls så. Det måste man också ta hänsyn till i denna fråga.
            </seg>
            <seg n="f8c532f0">
              Jag måste säga att jag oroas lite grann över att det verkar som
              om regeringen tar väldigt lätt på den här frågan. Det verkar inte
              som om man tycker att den 10-procentiga neddragningen har någon
              större effekt över huvud taget. Jag tror inte att den tunga industrin
              resonerar på det sättet, Andreas Carlgren. Jag tycker att du ska
              ta en diskussion med dem om vad de anser om den här frågan. Det
              verkar verkligen behövas.
            </seg>
            <seg n="b182149c">
              Sedan har vi resonemanget om el- och värmeproduktion i Sverige.
              Vi är självklart överens om att det behövs el- och värmeproduktion
              i Sverige, också i Malmö. Men det är ju inte det som är den intressanta
              frågan, utan det är vilket bränsle man ska använda för att få
              den här el- och värmeproduktionen.
            </seg>
            <seg n="f2106e81">
              Det är det som blir effekten: Ger man en frikostig tilldelning
              av utsläppsrätter till fossil produktion så minskar man förutsättningarna
              för förnybar produktion. Det är ju det som är häpnadsväckande.
              Det finns ingen anledning att göra på det sättet över huvud taget.
              Det skulle gå att genomföra produktionen med hjälp av biobränslen
              i stället. Sverige har gott om biobränslen. Det är också en sak
              som skiljer oss från till exempel Danmark, och det är därför som
              vi bör satsa just på den sektorn, alltså biobaserad kraftvärmeproduktion.
            </seg>
          </u>
          <note type="speaker" n="906079e0">
            Anf. 23 Miljöminister ANDREAS CARLGREN (c):
          </note>
          <u who="unknown" xml:id="i-419dbd7b29043da5-3" n="2b1329e5">
            <seg n="68b14755">
              Herr talman! Först vill jag bara konstatera att jag tycker att
              du, Per Bolund, är utmärkt kunnig när det gäller frågorna om utsläppshandel
              och sambanden med Kyotoprotokollen och därför rolig att debattera
              med, men jag uppfattar det nog så att du avsiktligt missförstod
              när du låtsades att mitt svar gällde att vi alla skulle ha lika
              förutsättningar när det gäller elen och energin över huvud taget.
              Det är självklart att jag pratar om just det vi diskuterar, nämligen
              de förutsättningar som vi skapar genom utsläppshandeln, och då
              är det som jag sade när det gäller förhållandena mellan Sverige
              och Sydsverige å ena sidan och Danmark och Tyskland å andra sidan.
            </seg>
            <seg n="8e1ebe84">
              Jag vill också konstatera att det ligger i förutsättningarna
              för det svar som jag har gett att det är en helhet som ska avvägas
              mellan industrin och energisektorn. Nya förutsättningar skapas
              genom en lägre tilldelning, där vi ännu inte har fått de slutgiltiga
              beskeden av kommissionen. Vi får avvakta det också. Men givet
              att de behandlar Sverige på samma sätt och på lika villkor som
              övriga länder kommer vi också att acceptera en lägre tilldelning,
              om det nu visar sig bli fallet. Vi har ju fortsatt en dialog här.
            </seg>
            <seg n="bf33db11">
              Som jag har sagt hela tiden vill jag, just för att skydda industrin
              i rimlig mån, inte bara skapa helt nya spelregler och inte bara
              bortse från villkoren där. Försök inte låtsas det ens. Det är
              ju därför vi har haft dialogen med kommissionen, och det är därför
              som vi också framöver i så fall ska se till att vi har rimliga
              fördelningsprinciper mellan industrin och energisektorn.
            </seg>
            <seg n="312c1fa1">
              Hur de konkreta besluten kommer att se ut kommer den fortsatta
              beredningen att visa. Då har vi möjlighet att ytterligare finjustera
              avvägningarna, men vi tänker inte avvika från de riktlinjer som
              riksdagen har antagit och som Miljöpartiet har medverkat till
              i mycket högre grad än vad jag själv har gjort.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="e6d4cfd3">
            7 § Svar på interpellation 2006/07:431 om kostnader för speciallivsmedel
          </note>
          <note type="speaker" n="2f8b0eea">
            Anf. 24 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-0" n="2b1329e5">
            <seg n="e1f972d7">
              Herr talman! Catharina Bråkenhielm har frågat mig vilka åtgärder
              jag tänker vidta för att skapa mer rättvisa och åtgärda de brister
              som finns i dagens subventionssystem för speciallivsmedel.
            </seg>
            <seg n="f77b5877">
              Det stämmer såsom Catharina Bråkenhielm påtalar att det i dag
              endast är barn och ungdomar upp till 16 år som har möjlighet att
              få speciallivsmedel subventionerade inom det nationella systemet
              med läkemedelsförmåner. Enligt de aktuella bestämmelserna får
              barn och unga med bland annat ämnesomsättningssjukdomar och intoleranssjukdomar
              speciallivsmedel förskrivna på livsmedelsanvisning. Livsmedlen
              får de köpa via de lokala apoteken. Egenavgiften är 120 kronor
              vid varje inköpstillfälle, och det som skrivs ut täcker behovet
              i högst tre månader.
            </seg>
            <seg n="9feb7835">
              Landstingen har i olika stor omfattning beslutat att bidra till
              även vuxnas kostnader för speciallivsmedel. I vissa landsting
              förekommer förskrivning av speciallivsmedel till vuxna på ett
              likartat sätt som för barn. Andra landsting utger i stället kontantbidrag
              till personer med till exempel glutenintolerans. Varje enskilt
              landsting beslutar i vilken omfattning speciallivsmedel ska subventioneras
              för vuxna. Detta innebär att en person med till exempel glutenintolerans
              kan bli tvungen att betala mer om denne är bosatt inom en del
              av landet jämfört med om han eller hon vore bosatt i en annan
              del av landet.
            </seg>
            <seg n="8ee91e79">
              Det är angeläget att hälso- och sjukvårdens mål om att erbjuda
              vård på lika villkor för hela befolkningen eftersträvas. Regeringen
              är medveten om att det finns viss problematik när det gäller speciallivsmedel
              och subventionen av desamma. Samtidigt är det ofrånkomligt att
              ett lokalt ansvar för sjukvården medför vissa skillnader till
              exempel vad avser avgiftsnivåer, något som för övrigt förekommer
              även vid läkarbesök.
            </seg>
            <seg n="b3c24987">
              Som Speciallivsmedelsutredningen konstaterade erbjuds vissa speciallivsmedel
              till bättre villkor i den reguljära handeln än på apotek.
            </seg>
            <seg n="407059bc">
              Mot bakgrund av riksdagens tillkännagivande följer jag noga utvecklingen
              på området. Den omreglering av apoteksmarknaden som regeringen
              avser att genomföra möjliggör i ett första steg att nya företag
              etablerar sig på apoteksmarknaden, och det kan medföra förbättrade
              förutsättningar även för distributionen av speciallivsmedel och
              för de villkor som erbjuds kunderna där. Regeringen har dock inte
              avsatt några medel för subventionering av speciallivsmedel till
              vuxna i årets budget.
            </seg>
          </u>
          <note type="speaker" n="c2fb5352">
            Anf. 25 CATHARINA BRÅKENHIELM (s):
          </note>
          <u who="catharina_brakenhielm_3cda5a_w" xml:id="i-a58ee06b3b9fc07e-0" n="5e9842fc">
            <seg n="4278a7e3">
              Herr talman! Jag får tacka Göran Hägglund för svaret på den här
              interpellationen.
            </seg>
            <seg n="ce908e11">
              I vårt land har vi ett bra system i dag med ett högkostnadsskydd
              för vanlig medicin, alltså traditionella läkemedel. Man har ett
              maxbelopp för vad de läkemedel som man behöver kommer att kosta
              varje individ eller varje barnfamilj per år. Taket på högkostnadsskyddet
              varierar något mellan olika landsting och olika regioner, men
              det håller sig ändå på en rimlig nivå.
            </seg>
            <seg n="a98b7e7e">
              Men för dem som i stället behöver specialmat som medicin är det
              värre. Där kan kostnaden skena iväg rejält, speciellt om man är
              över 16 år. Man kan också fundera lite över varför brytpunkten
              ligger vid 16 år. Är det inte då som matbehovet är som allra störst?
              Man är fortfarande barn, försörjer sig inte själv och bor hemma.
            </seg>
            <seg n="583ea8a3">
              En stor del av de här människorna är ju dessutom i behov av både
              läkemedel och specialkost och har mångdubbla kostnader. Glutenintoleranta,
              de som inte tål bland annat mjöl, är den största gruppen, men
              det finns ju många andra som är beroende av specialkost för att
              överleva helt enkelt, bland annat de som behöver näringstillskott
              eller sondmat, helt eller delvis. En del av dessa har dessutom
              diagnoser som är kroniska och alltså livslånga man har det hela
              sitt liv. Vi har anorexipatienter, cystisk fibros, dialyspatienter
              och olika cancerpatienter, för att nämna några grupper som är
              ganska hårt drabbade. Då har man både läkemedelskostnader och
              man har sina kostnader för specialkost. Lägger man då till att
              man kanske är sjukskriven eller inte har full arbetsförmåga på
              grund av sin sjukdom så inser man att det här är en mycket utsatt
              och skör grupp, inte minst ekonomiskt.
            </seg>
            <seg n="4d46a961">
              År 1989 upptäckte dåvarande socialminister, Gertrud Sigurdsen,
              att det här inte alls fungerade på ett tillfredsställande sätt.
              För ganska många år sedan nu tillsattes äntligen en utredning
              vars betänkande hette Mat som medicin , och det har nu legat klart
              i ganska många år det också. Där konstaterar man bland annat att
              behandling med speciallivsmedel på goda grunder kan jämställas
              med läkemedelsbehandling och att näringsbehandling kan ha samma
              effekt och dessutom bättre effekt än behandling med läkemedel.
            </seg>
            <seg n="6d579b96">
              En lång rad borgerliga politiker har motionerat, interpellerat
              och ställt frågor om just det här, och jag har läst igenom de
              här dokumenten. Bland annat har nuvarande socialutskottets ordförande
              Kenneth Johansson varit väldigt aktiv i frågan och ett flertal
              gånger krävt en ändring av det här. Jag tycker att det har gjorts
              med rätta, för det är en mycket viktig etisk fråga med ett solklart
              rättvisepatos.
            </seg>
            <seg n="52d7bd66">
              Vi har alltså varit överens över partigränserna, men så en dag
              i september upphörde det här. Det var inte längre så viktigt,
              och det var ingen prioriterad fråga. Vad var det, minister Hägglund,
              som hände? Riksdagen har gjort ett tillkännagivande, men ingenting
              har hänt. Hur viktig är den här frågan för Göran Hägglund, och
              hur kommer vi i så fall att se det?
            </seg>
          </u>
          <note type="speaker" n="f20060b8">
            Anf. 26 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-1" n="2b1329e5">
            <seg n="921fb66a">
              Herr talman! Den nya regeringen har väldigt mycket att ta sig
              an. En av uppgifterna handlar om att bryta en förskräckande hög
              arbetslöshet och ett stort utanförskap som naturligtvis spelar
              roll för enskilda människor och i förlängningen också spelar en
              väldigt stor roll för vilken ekonomi vi har för att kunna genomföra
              angelägna ändringar.
            </seg>
            <seg n="62d1fa51">
              Vi håller på att genomföra ett stort arbete på Socialdepartementets
              område som handlar om att förbättra och förstärka tillgänglighet,
              kvalitet och valfrihet för de enskilda människor som är utsatta.
              Det är en verksamhet som spelar stor roll för människor från vaggan
              till graven. Alla är vi beroende av en väl fungerande hälso- och
              sjukvård.
            </seg>
            <seg n="e562ff79">
              Det finns personer, som interpellanten tar upp, som hamnat i
              den svåra sitsen att de inte tål vissa livsmedel som för oss andra
              är självklarheter. Det innebär fördyrade kostnader. Det är naturligtvis
              mycket angeläget att vi gör vad vi kan för att åstadkomma förbättringar
              för de grupper som har höga kostnader.
            </seg>
            <seg n="456b38ad">
              Allt kan emellertid inte göras omedelbart. Catharina Bråkenhielm
              säger att vi varit överens över partigränserna. Om det hade funnits
              en överenskommelse över partigränserna, och att man med över partigränserna
              också avsåg regeringssidan, hade den tidigare regeringen sannolikt,
              under de tolv år som den satt i den senast omgången, genomfört
              de förändringar som Catharina Bråkenhielm nu i opposition efterlyser.
            </seg>
            <seg n="4a09c1f3">
              Jag är angelägen om att alla ska kunna känna trygghet i sin tillvaro,
              att alla ska kunna överblicka sina kostnader. Vi har under de
              sex månader vi hittills haft på oss inte kunnat utlova några ytterligare
              resurser till dessa områden, och jag konstaterar att inte heller
              Socialdemokraterna under sina tolv år gjorde det.
            </seg>
          </u>
          <note type="speaker" n="820374fe">
            Anf. 27 CATHARINA BRÅKENHIELM (s):
          </note>
          <u who="catharina_brakenhielm_3cda5a_w" xml:id="i-a58ee06b3b9fc07e-1" n="5e9842fc">
            <seg n="831122c4">
              Herr talman! Ministern säger i sitt svar till mig att det här
              är en angelägen fråga och att hälso- och sjukvårdens mål om att
              erbjuda vård på lika villkor för hela befolkningen eftersträvas.
              I samma andetag kontrar han dock med att säga att regeringen för
              tillfället inte har för avsikt att vidta några åtgärder. Hur hänger
              det ihop egentligen, undrar jag.
            </seg>
            <seg n="aed8877f">
              Det svar jag fått på min interpellation kan jag självklart inte
              godta eftersom jag anser att alla människor ska behandlas på ett
              likvärdigt och rättvist sätt, och det gör man inte utifrån detta
              svar. Utredningen Mat som medicin säger att den nuvarande patientavgiften
              i läkemedelsförmånen inte slår rättvist. Ett nytt avgiftssystem
              måste därför föreslås.
            </seg>
            <seg n="e4395d07">
              När socialutskottet för en liten tid sedan behandlade en motion
              i frågan sade ordförande Johansson att frågan om speciallivsmedel
              ska prövas i den kommande budgetmotionen. Är det alltså inte sant?
              Är prövningen redan gjord och förlorad mot andra för borgerliga
              politiker viktigare gruppers behov? Det gäller dem med stor förmögenhet
              som nu kommer att slippa förmögenhetsskatten, och dem som har
              råd att låta städa hemma medan vi övriga får betala med våra skattepengar.
              Är det mot dem de förlorat?
            </seg>
            <seg n="e0da37b3">
              Regeringen har redan lovat bort mycket pengar, och det har gått
              fort. Pengarna har dock inte gått till de mest utsatta grupperna,
              de som är allra skörast, de med de svagaste rösterna. Varför det
              är så vill jag att ministern svarar på i dag.
            </seg>
          </u>
          <note type="speaker" n="29c9df67">
            Anf. 28 Socialminister GÖRAN HÄGGLUND (kd):
          </note>
          <u who="unknown" xml:id="i-af21fa6b12d518e6-0" n="2b1329e5">
            <seg n="79521ae1">
              Herr talman! Jag konstaterar, vad gäller den första frågan, att
              det finns skillnader inom ramen för det som vi är överens om,
              nämligen att vård ska erbjudas på lika villkor för hela befolkningen.
              Detta strävar vi efter. Men jag konstaterar också, och det tror
              jag är ett gemensamt problem oavsett vilka partier vi företräder,
              att eftersom vården meddelas av de olika landstingen i landet
              är det ofrånkomligt att det alltid kommer att finnas vissa skillnader.
              Det tror jag att vi kan vara överens om vare sig vi företräder
              det ena eller det andra partiet. Om vi ska få absolut likhet borde
              vi i så fall förstatliga hela systemet så att staten säkerställde
              det, men det tror jag inte att någon av oss är beredd att föreslå.
              Vi har genom viss lagstiftning slagit fast att likhet ska gälla.
              Sedan kan det finnas ett visst utrymme för lokala variationer,
              något som naturligtvis bör diskuteras i varje enskilt fall.
            </seg>
            <seg n="b71d4736">
              Catharina Bråkenhielm tar också upp att den nuvarande regeringen
              har råd att ta bort förmögenhetsskatten, och jag är glad att hon
              stryker under just detta. Borttagandet av förmögenhetsskatten
              syftar nämligen till att få mer kapital till Sverige, vilket gör
              att det blir mer attraktivt att driva och utveckla företag i Sverige.
              Här tror jag att det går en skiljelinje mellan den nuvarande och
              den tidigare regeringen. För att åstadkomma de nya jobben behövs
              nämligen nya företag samt att de företag som redan finns kan expandera.
              Därför vidtar vi en rad åtgärder på området. Det gör att fler
              människor kommer i arbete, och när fler människor kommer i arbete
              ökar skatteintäkterna. När skatteintäkterna ökar får vi möjligheter
              att förstärka på olika områden. Det vi fick i arv var att flera
              hundratusen människor inte har ett arbete att gå till. Det måste
              vi naturligtvis ta itu med så att vi får resurser till allt.
            </seg>
            <seg n="379b056c">
              När det gäller socialutskottets ordförandes uttalande att frågan
              ska prövas i budgetpropositionen är det självklart att vi i samband
              med budgetpropositionen som bekant kommer en sådan för 2008 efter
              sommaren prövar alla möjliga utgiftsförslag och naturligtvis också
              intäktsförstärkningar för att se vad vi kan göra för att förbättra
              och förstärka.
            </seg>
            <seg n="9ac097de">
              Återigen: Den utredning som Catharina Bråkenhielm hänvisar till
              kom i oktober 1999. Det är snart åtta år sedan. Socialdemokraterna
              hade alltså sju och ett halvt år, eller vad det kan ha varit,
              på sig att genomföra de angelägna förbättringarna. Nu kräver Catharina
              Bråkenhielm att den nya regeringen, som suttit i sex månader,
              ska genomföra dem. Varför genomfördes de inte under Socialdemokraternas
              tid vid makten?
            </seg>
          </u>
          <note n="61306370">
            Anf. 29 FÖRSTE VICE TALMANNEN:
          </note>
          <u who="unknown" xml:id="i-bf565b30165ead1b-0" n="2b1329e5">
            <seg n="511ca6df">
              Låt mig påminna debattörerna om att detta inte är en allmänpolitisk
              debatt, utan debatten handlar om kostnaderna för speciallivsmedel.
              Det är därför bra om vi begränsar oss till det.
            </seg>
          </u>
          <note type="speaker" n="1722321f">
            Anf. 30 CATHARINA BRÅKENHIELM (s):
          </note>
          <u who="catharina_brakenhielm_3cda5a_w" xml:id="i-a58ee06b3b9fc07e-2" n="5e9842fc">
            <seg n="fedec0e0">
              Herr talman! Socialministern säger att vi ska vänta på att marknaden
              ordnar detta, att det blir lite billigare när vi nu säljer ut
              vårt apoteksbolag. Det tycker jag inte riktigt är att föra en
              ansvarsfull politik. Ministern säger också att vi hade lång tid
              på oss att ordna detta. Det hade vi förvisso, men det hjälper
              inte att nu dra upp det. Frågan är vad vi ska göra för dessa människor.
              Jag vill diskutera framtiden, även om detta borde ha genomförts
              för länge sedan.
            </seg>
            <seg n="7f2c7c59">
              Det går för närvarande oerhört bra för Sverige ekonomiskt, och
              om denna grupp hade varit lite högre prioriterad borde det i dagens
              situation finnas utrymme till detta. Jag känner att den borgerliga
              regeringen främst företräder de människor som har det ganska gott
              ställt, de ekonomiskt starka människorna. De behöver inte vara
              fullt så oroliga om de får en högre kostnad på det här området.
              Det är de andra jag talar för, den grupp som inte står på Mynttorget
              med plakat och megafoner och protesterar och försöker få oss politiker
              att lyssna. Det har den gruppen oftast inte kraft och ork till.
              Därför konstaterar jag med sorg i hjärtat att det här inte är
              en så viktig fråga för den borgerliga regeringen. Jag är dock
              inte särskilt förvånad över det.
            </seg>
            <seg n="770c96af">
              Det sägs också att det finns vissa skillnader och att man inte
              kan eftersträva absolut likhet i kostnaderna. Det är inte det
              jag trycker på. Jag säger att det finns skillnader även vad gäller
              läkemedel, men det är rimliga skillnader. Alla kan bära dem, oavsett
              vilket landsting eller vilken region man bor i. I dagsläget är
              kostnaderna för specialmat orimligt höga, liksom kostnaderna för
              mat med näringstillförsel. Kostnaderna springer i väg, och dessa
              grupper behöver oftast bådeoch. De blir därmed hårt belastade.
              Om man dessutom inte är arbetsför på grund av sin sjukdom, eller
              endast till hälften arbetsför, har man det inte lätt. Det är heller
              inte lätt att komma i arbete när man har en kronisk sjukdom. Den
              gruppen är alltså utsatt, och jag skulle önska att den prioriterades.
            </seg>
          </u>
          <note type="speaker" n="d0b5f42d">
            Anf. 31 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-2" n="2b1329e5">
            <seg n="dcf9abba">
              Herr talman! Jag ber om ursäkt och ska försöka hålla mig till
              ämnet.
            </seg>
            <seg n="131d42d7">
              Jag har inte sagt att marknaden ska ordna detta. Jag har sagt
              att jag ser problem här och att det naturligtvis innebär stora
              bekymmer för de enskilda människor som har en merkostnad i jämförelse
              med oss andra som kan äta det mesta. Detta är en angelägen fråga.
            </seg>
            <seg n="fa9e5907">
              Jag konstaterar också att det i landstingen finns olika grader
              av subventioner för dem som drabbas av extrakostnader. Det är
              viktig information i sammanhanget. Vidare konstaterar jag att
              vi efter att ha presenterat endast en budget inte kunnat ta itu
              med frågan. De möjligheter vi har att genomföra de förbättringar
              som ju spelar stor roll för den här gruppen handlar också om vilken
              ekonomi vi har.
            </seg>
            <seg n="1c31c114">
              Catharina Bråkenhielm säger att de partier som i dag är i regeringsställning
              företräder de ekonomiskt starka. Jag tror att många av våra och
              de andra allianspartiernas väljare skulle bli förvånade över den
              beskrivningen. Jag tror att det bland varje partis väljare finns
              människor som har det hyggligt ställt och människor som har det
              väsentligt sämre ställt. Så är det förvisso i mitt eget parti.
            </seg>
            <seg n="52bebdd8">
              Det här är en angelägen fråga. Jag vill ändå vara tydlig med
              att vi ännu inte har några tydliga besked om att vi vid den och
              den tidpunkten kommer att genomföra förbättringar. Men jag har
              också sagt i mitt svar att vi kommer att följa utvecklingen mycket
              noga.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="99f15245">
            8 § Svar på interpellation 2006/07:467 om vårdnadsbidrag och
            jämställdhet
          </note>
          <note type="speaker" n="50251cc6">
            Anf. 32 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-3" n="2b1329e5">
            <seg n="a330f835">
              Herr talman! Carina Adolfsson Elgestam har frågat integrations-
              och jämställdhetsminister Nyamko Sabuni på vilket sätt hon kommer
              att arbeta för att vårdnadsbidragets negativa konsekvenser för
              jämställdheten så långt som möjligt kan minskas.
            </seg>
            <seg n="10abd5fe">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="253aae1b">
              Rätten till arbete, villkoren i arbetslivet och jämställdheten
              är viktiga frågor kopplade till familjepolitiken. Regeringens
              mest prioriterade fråga är att sätta fokus på jobben och minska
              utanförskapet. Jämställdheten på arbetsmarknaden har flera aspekter.
              Det handlar om att komma in på arbetsmarknaden, om att utvecklas
              och behålla sin förankring på arbetsmarknaden samt om möjligheter
              att kombinera arbete och familjeliv.
            </seg>
            <seg n="9748cf08">
              Både kvinnor och män ska kunna kombinera familjeliv med arbetsliv.
              Regeringen vill förbättra förutsättningarna för ett aktivt och
              jämlikt ansvar för föräldraskapet, utan att för den skull ta ifrån
              familjerna deras självbestämmande. Möjligheten för de kommuner
              som så vill att införa ett vårdnadsbidrag är en del i regeringens
              familjepolitiska reform. En annan del är förslaget till jämställdhetsbonus.
              Jämställdhetsbonusen kommer att öka föräldrarnas ekonomiska möjligheter
              att fördela föräldraledigheten mer jämlikt och därmed förbättra
              förutsättningarna för en jämställd och stark relation mellan föräldrarna.
              Den stärker också motiven för kvinnor att behålla sin förankring
              i yrkeslivet och motverkar omotiverade löneskillnader.
            </seg>
            <seg n="30faf1b8">
              Andra reformer som regeringen aviserat och genomför är jobbskatteavdrag
              och sänkta arbetsgivaravgifter i vissa tjänstebranscher. Dessa
              leder till att trösklarna in på arbetsmarknaden sänks och att
              det blir mer lönsamt att gå från deltids- till heltidsarbete.
              Kvinnor är i större utsträckning än män arbetslösa på deltid.
            </seg>
            <seg n="24e510fb">
              Hur vi upplever villkoren i arbetslivet är också beroende av
              hur vi upplever vår livssituation och förmår kombinera familjeliv
              med arbetsliv.
            </seg>
            <seg n="d21e2a23">
              Regeringen kommer inte att utforma vårdnadsbidraget så att det
              innebär ett hinder för att arbeta eller minskar människors ekonomiska
              självbestämmande. Vårdnadsbidraget ska dessutom gå att kombinera
              med förvärvsarbete och ska också kunna tas ut på deltid. Det är
              avgörande att familjepolitiken utformas så att barnfamiljernas
              handlingsutrymme och möjligheter att påverka sin ekonomiska situation
              är stort. Vårdnadsbidraget ska ge föräldrar makt över sina liv.
            </seg>
            <seg n="c6e489f1">
              Jag vill slutligen betona barnperspektivet i debatten om familjepolitiken.
            </seg>
            <seg n="927be95d">
              Barn och familjer är olika, har olika önskemål och behov. Vårdnadsbidraget
              ska ge föräldrarna möjlighet att ta hand om sitt barn i hemmet,
              eller att kombinera detta med förskoleverksamhet eller annan barnomsorgsverksamhet.
              Föräldrarna är de som har huvudansvaret för barnets välbefinnande
              och ska, utifrån familjens livssituation och barnets behov, se
              till barnets bästa. Föräldrarna är också de som känner sina barn
              bäst, och statens roll i sammanhanget är att stödja föräldrarna
              i deras val. För mig och regeringen är det självklart att en modern
              familjepolitik utgår från dessa förutsättningar.
            </seg>
          </u>
          <note type="speaker" n="5fb4df03">
            Anf. 33 CARINA ADOLFSSON ELGESTAM (s):
          </note>
          <u who="carina_adolfsson_elgestam_8cb08a_w" xml:id="i-eb2acca38e19835d-0" n="cd4eda91">
            <seg n="149a91ee">
              Herr talman! Vårdnadsbidrag och jämställdhet går det ihop? Kommer
              vårdnadsbidraget att utjämna könsskillnaden? Eller kommer det
              snarare att förstärka klass- och könsskillnaderna?
            </seg>
            <seg n="6971d786">
              Slutsatsen av socialministerns interpellationssvar är uppenbar.
              Det handlar om en klassfråga. Arbetarklassens kvinnor har alltid
              arbetat på 2000-talet, på 1900-talet och ännu längre tillbaka
              i vår historia. De har alltid bidragit till att försörja familjen.
              De kvinnor som genom århundradena inte har lönearbetat har varit
              de bättre bemedlade. Det svar som ministern har avgett ger mig
              känslan att det är mot ett sådant samhälle vi är på väg. Därför
              vill jag påstå att det är en klass- och könsfråga.
            </seg>
            <seg n="d0d2c683">
              För kvinnor är det viktigaste rätten till arbete och rätten till
              en trygg och säker barnomsorg. Det är det som har varit drivkraften
              för oss socialdemokrater när vi har drivit frågorna om rätten
              till arbete och rätten till bra barnomsorg.
            </seg>
            <seg n="96ac42c0">
              Jag vill tacka ministern för svaret. Jag känner dock en viss
              besvikelse. Jag ställde frågan till jämställdhetsministern och
              får svar av socialministern. Jag har skrivit frågan utifrån ett
              jämställdhetsperspektiv. För mig blir det uppenbart att det på
              något sätt finns en splittring i regeringen när det är socialministern
              som får svara på frågor om jämställdhet.
            </seg>
            <seg n="15da0abb">
              Jag upplever också att svaret pekar på kärnfamiljen och att det
              är så Sverige ser ut. Jag tycker att det är dubbla budskap. Vi
              vet att i dag ca 70 procent av familjerna lever tillsammans, så
              att barnen lever med sina föräldrar. Ca 22 procent lever med en
              förälder. För dem innebär detta ingen valfrihet. En ensam förälder
              skulle som jag ser det inte minst utifrån mina egna erfarenheter
              av att leva som ensamstående mamma aldrig ha möjlighet att försörja
              sig på vårdnadsbidraget. Därför blir det inte lika för alla män
              och kvinnor i hela landet.
            </seg>
            <seg n="17fd4483">
              Det blir uppenbara negativa konsekvenser för jämställdheten.
              Det kommer förmodligen att göra att vi ställer en del av den kvinnliga
              arbetskraften utanför arbetsmarknaden. Det har fått mig att fundera.
              När man har jobbat med vårdnadsbidraget inom regeringen, har man
              då tagit fram några uppgifter om hur många män som är intresserade
              av att stanna hemma och avstå från lönearbete för att ta ut vårdnadsbidrag?
              Det skulle vara intressant om ministern hade ett svar på den frågan.
            </seg>
          </u>
          <note type="speaker" n="6968037c">
            Anf. 34 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-4" n="2b1329e5">
            <seg n="3a98a2e4">
              Herr talman! Jag tror att det är viktigt att ha klart för sig
              att familjer ser olika ut. Det är inte så att jag i mitt tänkande
              har en mall, där alla familjer ser ut på exakt samma sätt. Ibland
              blir jag beskylld för att ha just en sådan mall, men det som jag
              och regeringen gör är att presentera en politik som är flexibel,
              som kan användas på olika sätt beroende på hur den enskilda familjens
              situation ser ut. Barn är olika, föräldrar är olika och familjer
              är olika. Därför duger inte en mall för alla.
            </seg>
            <seg n="b8d976b2">
              Den politik som har bedrivits i Sverige under många år har inte
              precis haft valfrihet eller anpassning till familjens egna behov
              som ledstjärna. Det har varit lite som Henry Ford, som om sina
              T-Fordar sade att man får välja vilken färg man vill, bara man
              väljer svart; det var den färg som Fordfabriken kunde erbjuda.
              Jag tror att utgångspunkten för en modern familjepolitik måste
              vara att familjer är olika. Därför gäller det att erbjuda mer
              än ett verktyg, mer än ett instrument. Jag skulle vilja fråga
              Carina Adolfsson Elgestam om hur det är i hennes värld. Är alla
              lika där? Eller är det så att det finns olikheter? I så fall är
              det kanske bra med en verktygslåda som innehåller lite olika instrument.
            </seg>
            <seg n="d08993fd">
              Carina Adolfsson Elgestam var besviken över att det var jag som
              dök upp och inte Nyamko Sabuni. Det beror på hur man utformar
              frågan. Utformar man frågeställningen på ett visst sätt får man
              svar av en annan minister än den som man kanske avsåg att interpellera.
              Jag har som riksdagsledamot varit med om motsvarande många gånger.
              Det beror förstås på hur man formulerar frågan.
            </seg>
            <seg n="7fc78570">
              Hur många män, frågar Carina Adolfsson Elgestam, vill stanna
              hemma tillsammans med sina barn genom vårdnadsbidraget? Själva
              poängen i vårt tänkande är att vi inte kan veta det exakt. Vi
              kan möjligen komma att göra beräkningar, genomföra enkäter eller
              så. Men vi kan inte veta.
            </seg>
            <seg n="bceae2c2">
              Om man lägger besluten i människors händer i stället för att
              vi på regeringskanslinivå avgör hur människor ska ha det kommer
              det att väljas på lite olika och ibland kanske på lite oväntat
              sätt.
            </seg>
            <seg n="2d54a5b1">
              Det är också viktigt att säga i det här sammanhanget att vårdnadsbidraget
              inte kommer att leda till att kvinnor eller män stannar hemma
              evighetslänge tillsammans med sina barn för att så småningom gå
              i pension.
            </seg>
            <seg n="f0052cf5">
              Jag tror att en modern familjepolitik kommer att erbjuda möjligheter
              för de föräldrar som så vill att stanna hemma lite längre och
              att gå ned lite grann i arbetstid för att kunna tillbringa mer
              tid tillsammans med sina barn. Det valet vill jag ge Sveriges
              småbarnsföräldrar.
            </seg>
            <seg n="68898057">
              Socialdemokraterna är tyvärr emot det. Det är naturligtvis en
              besvikelse hos mig, men det är möjligen mindre viktigt. Man ser
              också i opinionsmätning efter opinionsmätning att det hos Socialdemokraterna
              själva, det vill säga de som röstar på det partiet, finns en ganska
              tydlig majoritet som tycker att vårdnadsbidrag vore bra eftersom
              det återför besluten till föräldrarna. Möjligen inkräktar det
              lite grann på politikernas beslutsmöjligheter. Men jag tycker
              att det är rätt riktning, det återför beslutsmöjligheter till
              föräldrarna själva.
            </seg>
          </u>
          <note type="speaker" n="45d2b216">
            Anf. 35 CARINA ADOLFSSON ELGESTAM (s):
          </note>
          <u who="carina_adolfsson_elgestam_8cb08a_w" xml:id="i-eb2acca38e19835d-1" n="cd4eda91">
            <seg n="7c9c5cce">
              Herr talman! Det är ganska intressanta svar som ministern ger.
              Tyvärr medger inte tiden att vi går in på just det ministern säger
              om pensioner. Det finns all anledning att fundera och återkomma
              angående hur länge man är hemma hos sina barn. Jag tror i och
              för sig att man när barnen börjar bli vuxna kanske vill göra någonting
              annat av sitt liv.
            </seg>
            <seg n="4b1326ac">
              Här sägs att vi socialdemokrater inte har haft någon valfrihet
              för föräldrarna eller har byggt ett sådant samhälle. Jag skulle
              vilja påstå att det samhälle som vi socialdemokrater har byggt
              och under de senaste 80 åren varit med och påverkat har varit
              ganska framgångsrikt. Det gäller inte minst för kvinnorna och
              de reformer som vi har genomfört.
            </seg>
            <seg n="3f621cff">
              Jag vill också påstå att det för familjerna i dag finns en stor
              valfrihet. Vi kan börja med det första. I dag har alla föräldrar
              rätt att vara tjänstlediga från sitt arbete när de har fått barn.
              De har rätt att vara det i upp till tre år utan att de får avsked.
              Det har varit ganska unikt i Sverige och i Norden. I dag har man
              rättighet att vara tjänstledig också i övriga Europa men inte
              på samma sätt som i Sverige.
            </seg>
            <seg n="5873ff34">
              Det är en rättighet, men det har inte alltid varit så. På 1950-talet
              fick fortfarande kvinnor sparken om de blev gravida eller gifte
              sig. Den utvecklingen har vi varit med och påverkat. Jag skulle
              vilja säga att den är framgångsrik och det att det har ökat valfriheten.
            </seg>
            <seg n="6285e97f">
              Vi har infört en föräldraförsäkring där föräldrarna har rätt
              att vara hemma och samtidigt få en inkomst för att de är hemma.
              Jag påstår att det ökar valfriheten och inte tvärtom.
            </seg>
            <seg n="53a98db8">
              Att däremot som Kristdemokraterna och regeringen vilja införa
              att föräldrarna ska få ett bidrag för att de inte arbetar tycker
              jag blir jätteknepigt. Det är det inte minst med tanke på att
              regering gick till val på att fler skulle ut i arbete. Hur kan
              det gå ihop med att man ska betala några i samhället för att de
              inte arbetar? Det blir lite märkligt.
            </seg>
            <seg n="a62c982c">
              Det finns någonting annat som jag skulle vilja fråga ministern
              om. Redan i dag vet vi att alltför många unga kvinnor i fertil
              ålder blir diskriminerade på arbetsmarknaden av arbetsgivarna
              när de söker arbete. Arbetsgivarna misstänker att de kanske tänker
              skaffa barn snart, och då blir det besvärligt för dem som arbetsgivare.
            </seg>
            <seg n="ad887e85">
              Man kan leka med tanken att en person bor i Uppvidinge kommun,
              där jag bor och där man gärna vill ha vårdnadsbidrag, vilket jag
              antar att ministern känner väl till. Den kvinnan som bor i Uppvidinge
              kommun, där man kommer att införa vårdnadsbidrag, söker jobb i
              Växjö kommun. Samtidigt söker en kvinna med liknande kompetens
              som bor i Lessebo kommun, där man förmodligen inte inför vårdnadsbidrag,
              samma arbete.
            </seg>
            <seg n="2edfc0f3">
              Man kan fundera över hur arbetsgivaren tänker. Kommer den arbetsgivaren
              att tänka: Jag anställer nog kvinnan som bor i Lessebo kommun
              där man inte har vårdnadsbidrag. Där är sannolikheten större att
              hon bara tar ut föräldraförsäkringen och ingenting mer. Möjligheten
              finns att kvinnan från Uppvidinge kommun blir diskriminerad i
              det perspektivet just för att den kommunen har vårdnadsbidrag.
            </seg>
            <seg n="1219c003">
              Jag kan känna en liten rädsla för det. Det gäller inte minst
              därför att jag vet att många kvinnor fortfarande får en fråga
              om det när de söker arbete. Kan ministern känna en viss oro för
              att det kan bli skillnad för kvinnor utifrån vilken kommun de
              bor i?
            </seg>
          </u>
          <note type="speaker" n="9cb8b827">
            Anf. 36 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-5" n="2b1329e5">
            <seg n="749dc5eb">
              Herr talman! Först vill jag påtala att jag mycket ogillar det
              språkbruket. Jag hoppas att Carina Adolfsson Elgestam också känner
              det själv. Hon säger: Vi socialdemokrater har byggt samhället.
              Jag värjer mig lite grann mot det. Det är miljontals människor
              som år ut och år in har byggt upp Sverige varje dag. Det går inte
              att tillskriva ett politiskt parti.
            </seg>
            <seg n="83b9b666">
              Det är rätt att Socialdemokraterna har segrat i många val, för
              många för att riktigt passa mig. Svenska folket har valt Socialdemokraterna
              som det största partiet. Men det är inte Socialdemokraterna som
              har byggt Sverige. Det är svenska folket, miljontals kvinnor och
              män, som har byggt det här samhället.
            </seg>
            <seg n="1698f70d">
              Interpellanten räknar upp en rad angelägna reformer. Det handlar
              om tjänstledighet för vård av barn och sådant som har genomförts
              genom åren med föräldraförsäkringens utformning och uppbyggnad
              och som är väldigt angelägna saker.
            </seg>
            <seg n="0cb63b13">
              Vi kan för ett ögonblick ta föräldraförsäkringen som en utgångspunkt
              för ett kort resonemang. Hur kan det komma sig att det är okej,
              till och med bra och någonting som ska applåderas och jag hör
              till dem som vill att det ska vara så att föräldrar, män och kvinnor
              stannar hemma hos sina barn under en kortare eller längre tid
              i samband med barnens födelse?
            </seg>
            <seg n="bab19ca7">
              När det sedan inträffar att föräldraförsäkringstiden har gått
              ut är det plötsligt alldeles oacceptabelt, orimligt, oklokt och
              förfärligt på alla sätt och vis att därefter vilja ha en ordning
              där man som förälder kan gå ned lite grann i arbetstid för att
              kanske jobba sju, sex eller fyra timmar för att kunna tillbringa
              mer tid tillsammans med sina barn. De kanske stannar hemma ett
              par månader till med hjälp av vårdnadsbidraget. Vi vet att det
              finns väldigt starka önskemål från föräldrarna om detta.
            </seg>
            <seg n="361c16a7">
              Hur kan det komma sig att det är fenomenalt bra och viktigt fram
              till en viss tidpunkt, och sedan är det avskyvärt? Det skulle
              jag gärna vilja få utrett. Kanske inte tiden här medger att det
              kan göras här till fullo. Men det tycker jag är en intressant
              ingång.
            </seg>
            <seg n="5397c32d">
              Carina Adolfsson Elgestam tar upp att detta är en regering som
              har gått till val på att ge fler människor möjlighet att komma
              till sin rätt genom att ha ett förvärvsarbete. Det är alldeles
              sant. Jag tar upp i mitt interpellationssvar att det också är
              viktigt att se att unga föräldrar, eller för den delen äldre föräldrar,
              vill ha en möjlighet att kunna kombinera arbetsliv med familjeliv.
            </seg>
            <seg n="5da93317">
              Det är svårt för många småbarnsföräldrar i dag att få tiden att
              gå ihop och få livspusslet, som det brukar heta, att fungera full
              ut. Många söker efter vägar att hitta något sätt att kunna få
              använda de första åren tillsammans med barnen. De går som bekant
              inte i repris. Det är under en kort tid som man har små barn,
              och sedan är den tiden för evigt borta.
            </seg>
            <seg n="90e6d970">
              Jag tror att en modern familjepolitik som ger möjlighet för kvinnor
              och män att stanna hemma under en kortare tid efter att föräldraförsäkringen
              har gått ut eller minska sin arbetstid är någonting som efterfrågas
              av många. Jag inte bara tror det. Jag vet att det efterfrågas
              av en klar majoritet av småbarnsföräldrarna. Jag vill gå det önskemålet
              till mötes.
            </seg>
            <seg n="c29c9e7c">
              I mitt nästa anförande får jag ta upp resonemanget om de skillnader
              som kan uppstå mellan olika kommuner.
            </seg>
          </u>
          <note type="speaker" n="9bd46f6e">
            Anf. 37 CARINA ADOLFSSON ELGESTAM (s):
          </note>
          <u who="carina_adolfsson_elgestam_8cb08a_w" xml:id="i-eb2acca38e19835d-2" n="cd4eda91">
            <seg n="4e9d5001">
              Herr talman! Jag hoppas verkligen att ministern återkommer angående
              diskrimineringsperspektivet i detta, som ytterligare skulle förstärka
              klass- och könsfrågan som jag ser det.
            </seg>
            <seg n="d7183b45">
              Jag skulle vilja börja med att säga att ministern har fel när
              han påstår att det handlar om svart och vitt. Så är det inte.
              Vi socialdemokrater har ingenting emot att familjer väljer att
              jobba sex timmar. Det finns till och med en lagstiftning för det,
              att om du har en heltid i botten har du rätt att gå ned och jobba
              utifrån ett sextimmarsperspektiv ända upp tills barnen är åtta
              år. Det har vi ingenting emot, tvärtom. Vi är väl medvetna om
              detta. Många av oss har små barn och har haft små barn. Vi vet
              att det är svårt att kombinera yrkesliv och familjeliv och få
              det att gå ihop. Det är en erfarenhet som många av oss har direkt
              här och nu och som många av oss också har bakom oss beroende på
              att våra barn har blivit större.
            </seg>
            <seg n="3df91090">
              Vi har ingenting emot att man går ned och jobbar fyra timmar,
              eller till och med att man väljer bort att yrkesarbeta när barnen
              är små. Det har vi ingenting emot. Det vi har något emot är att
              någon annan, småbarnsförälder kanske, som väljer att yrkesarbeta
              ska vara med och finansiera det eller att en ensamstående förälder
              som inte har något val ska vara med och finansiera det via skatt.
              Vi tror på arbetslinjen, att man genom arbete är med och bidrar
              så att vi på det sättet får del av det här. Det tror jag att man
              från regeringens sida måste lära sig att skilja på. Det handlar
              om att vi ser på samhället och hur vi bygger samhället på olika
              sätt. Det är en klass- och könsfråga, och det handlar om att vi
              socialdemokrater vill utveckla föräldraförsäkringen, och även
              barnomsorgen, och se till att människor får en möjlighet att kombinera
              familjelivet och yrkeslivet.
            </seg>
          </u>
          <note type="speaker" n="2ddc7440">
            Anf. 38 Socialminister GÖRAN HÄGGLUND (kd):
          </note>
          <u who="unknown" xml:id="i-891d90c6be0ec437-6" n="2b1329e5">
            <seg n="548b62e8">
              Herr talman! Jag skulle vilja varna för ett resonemang som kan
              leda väldigt långt, det som Carina Adolfsson Elgestam sade på
              slutet om att andra inte ska betala. Skulle vi praktisera det
              tankesättet på sjukvårdens områden skulle det få förfärliga konsekvenser.
              Skulle vi praktisera det när det gäller barnomsorgen i övrigt,
              alltså när det gäller till exempel den kommunala barnomsorgen,
              att de som inte har några barn eller som har vuxna barn minsann
              inte ska vara med och finansiera den, skulle vi få ett förfärligt
              samhälle. Det handlar ju om att vi gemensamt finansierar det som
              vi anser vara till stor nytta för samhället eller till särskilt
              skydd för utsatta.
            </seg>
            <seg n="a0569ac8">
              Carina Adolfsson Elgestam säger också att man inte har något
              emot att människor går ned i arbetstid under en tid. Man har inget
              emot att människor har rätt att vara hemma med barnen på heltid.
              Men det ska inte betalas. Däremot ska naturligtvis barnomsorg
              i övrigt betalas. Här ligger en rättviseaspekt som vi naturligtvis
              skulle kunna veckla ut oss mycket omkring, varför ett barn har
              stöd på 100 000 kronor medan det andra barnet har ett stöd på
              noll kronor. Det tycker inte jag är en rimlig ordning.
            </seg>
            <seg n="145be291">
              Jag återkommer kort till frågan som handlar om skillnaden mellan
              olika kommuner. Vi tycker att kommunpolitikerna ska kunna fatta
              beslut utifrån väljarnas önskemål om hur barnomsorgen utformas.
              Det finns bestämmelser som gör att det ska finnas tillgång till
              kommunal barnomsorg. De reglerna ska vi självklart inte röra.
              Men vi vill ge kommunpolitikerna, och ytterst också barnfamiljerna,
              tillgång till möjligheten att ge stöd till de föräldrar som väljer
              att stanna hemma lite grann efter att föräldraförsäkringen har
              gått ut eller att minska sin arbetstid något för att kunna tillbringa
              mer tid tillsammans med barnen. Det kan komma att se olika ut
              i olika kommuner, men ytterst är det naturligtvis föräldrarna
              som avgör hur de vill ordna de första åren för sig och sina barn.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="9c23c00e">
            9 § Svar på interpellation 2006/07:442 om avgifter på bibliotekslån
          </note>
          <note type="speaker" n="cf5c50db">
            Anf. 39 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-0" n="2b1329e5">
            <seg n="d36ebf7f">
              Herr talman! Leif Pettersson har frågat mig dels om jag avser
              att ta initiativ till ett förslag som syftar till att möjliggöra
              avgifter på bibliotekslån, dels om jag avser att agera för att
              stärka bibliotekens roll i svenskt kulturliv. Frågan är ställd
              mot bakgrund av förslagen i Kulturen 2.0 , det kulturpolitiska
              program som den moderata riksdagsgruppens kulturkommitté lade
              fram för drygt en månad sedan.
            </seg>
            <seg n="a86f927a">
              Låt mig först och främst klargöra att jag som kulturminister
              inte kommer att verka för att lägga fram ett förslag om att avgiftsbelägga
              bibliotekslån, varken för barn eller vuxna. Detta har jag sagt
              tidigare, och jag säger det gärna igen. Den moderata kulturkommitténs
              skrift ska ses som ett inlägg i den kulturpolitiska debatten,
              och jag är uppriktigt glad över den engagerade och livliga diskussion
              om våra bibliotek som den har givit upphov till. Debatten visar
              med all önskvärd tydlighet hur viktig denna kulturinstitution
              är i Sverige. Biblioteken är en grundläggande del av den kulturella
              infrastrukturen och en symbol för ett fritt och öppet samhälle.
              För litteraturen och läsandet är biblioteken en självklar resurs.
            </seg>
            <seg n="29c5633e">
              Samtidigt har debatten också väckt en rad frågor om tillståndet
              för och utvecklingen av folkbiblioteken i landet. Konstigt vore
              ju annars. Bibliotekens roll är inte, och kan inte vara, densamma
              som förr eftersom samhället har förändrats och ställer andra krav
              på vad ett bibliotek ska vara. Många talar i dag om en identitetskris
              för biblioteksväsendet och efterlyser tydligare uppdrag, nationella
              mål och utvecklingsstrategier.
            </seg>
            <seg n="c97a0b0c">
              Självklart vill jag stärka bibliotekens roll i det svenska kulturlivet,
              men jag är däremot inte lika säker på att en nationell bibliotekspolitik,
              formulerad av staten, är det givna svaret på biblioteksväsendets
              behov av utveckling. Biblioteken är trots allt en av de mest decentraliserade
              samhällstjänster som finns. Utvecklingskraften måste därför komma
              underifrån och inte uppifrån.
            </seg>
            <seg n="e1d1bf98">
              Jag tror att det finns olika vägar att stärka bibliotekens roll
              i framtiden.
            </seg>
            <seg n="369ff417">
              Framför allt tror jag inte att man ska vara främmande för att
              tänka i nya banor. Förslaget i Moderaternas kulturprogram att
              alternativa driftsformer ska stimuleras är kanske ett sätt att
              möta framtidens utmaningar. Att utvärdera bibliotekslagen är kanske
              ett annat. Det här är frågor som regeringen sannolikt får anledning
              att återkomma till under mandatperioden.
            </seg>
            <seg n="bc1a8006">
              Jag har i andra sammanhang betonat vikten av barns och ungas
              rätt till kultur. Att strategiskt flytta fram positionerna för
              barn- och ungdomskulturen står högt upp på regeringens dagordning.
              Därför vill jag avslutningsvis särskilt framhålla behovet av utveckling
              av den pedagogiska rollen för biblioteksverksamheterna inom grundskolan
              och gymnasieskolan. För att stödja barns och ungdomars språkutveckling
              med inriktning på att förbättra läs- och skrivmiljöerna i skolan
              kan skolbibliotekens betydelse inte nog understrykas.
            </seg>
          </u>
          <note type="speaker" n="3e5777a1">
            Anf. 40 LEIF PETTERSSON (s):
          </note>
          <u who="leif_pettersson_915a6b_w" xml:id="i-715af46ad0bfe23f-0" n="08665a1a">
            <seg n="9cf36e3c">
              Herr talman! Jag vill inledningsvis tacka kulturministern för
              svaret. Jag noterar naturligtvis med tillfredsställelse den samsyn
              som ministern ger uttryck för när det gäller avgifter på bibliotekslån.
            </seg>
            <seg n="f6371d47">
              Men när jag sedan tar del av hela svaret blir jag i alla fall
              lite konfunderad och tycker att det krävs en del förtydliganden.
              Ministern är som sagt tydlig med sin egen avsikt men är samtidigt
              kritisk till nationell bibliotekspolitik. Vad det här står för
              är för mig svårtolkat. Om det står för ett nej till en detaljreglering
              av bibliotekens verksamhet och utvecklingsarbete håller jag med.
              Biblioteken ska utvecklas utifrån de förutsättningar som finns
              där de verkar. Något annat är inte möjligt. Men om det i stället
              står för att man ska ändra den nuvarande bibliotekslagen, som
              ju garanterar bibliotek i alla våra kommuner och samtidigt säger
              att biblioteken ska vara avgiftsfria, då är jag inte med. Då öppnar
              man ju för just som ministerns säger sig inte vilja göra, nämligen
              att ta ut avgifter lokalt.
            </seg>
            <seg n="f9a81747">
              Bakgrunden till, och innebörden av, mina tvivel står naturligtvis
              att finna i parallellen till andra politikområden. Låt mig ta
              tre exempel. Under valrörelsen uttalade företrädare för framför
              allt Moderaterna med viss emfas att det inte var aktuellt med
              utförsäljning av offentligt ägda sjukhus. Efter valet har regeringen,
              helt i strid med den bild man ville skapa före valet, lagt fram
              förslag som möjliggör storskalig utförsäljning av svensk sjukvård.
              Före valet försäkrade företrädare för partier inom den styrande
              moderatledda regeringen att det inte var aktuellt med stora utförsäljningar
              av allmännyttan. Efter valet har, som bekant, lagar lagts fram
              som möjliggör storskalig utförsäljning av de allmännyttiga hyreslägenheterna.
            </seg>
            <seg n="2de65a1a">
              Före valet försäkrade företrädare för de fyra partier som nu
              ingår i regeringen att det inte var aktuellt att privatisera Vattenfall
              och LKAB. Efter valet är inte alla företrädare lika tydliga.
            </seg>
            <seg n="514f682d">
              Före valet sade både Moderata samlingspartiets ordförande och
              den nuvarande kulturministern att det inte var aktuellt med avgifter
              på lån av böcker i våra bibliotek. Det var ett besked som jag
              tyckte var bra. Men nu efteråt har just den här moderata arbetsgruppen
              tagit fram ett förslag som öppnar för avgifter på lån i biblioteken.
              Det är till och med så att man i en av de kommuner där Moderaterna
              har egen majoritet, Danderyd, förbereder sig för möjligheten att
              ta betalt genom att stryka formuleringarna om avgiftsfria lån
              i sin biblioteksplan.
            </seg>
            <seg n="9813198a">
              I onsdagens riksdagsdebatt om bland annat biblioteken deltog
              ingen företrädare för Moderaterna. Man kan ju fråga sig varför.
              Kan det vara så att det kulturpolitiska manifest som ni har författat
              hade äventyrat den eniga fasaden? De andra tre partierna var ju
              så tydliga inga avgifter på biblioteken. Beskeden kan bara uppfattas
              på ett sätt: Den nuvarande bibliotekslagen ska vara kvar.
            </seg>
            <seg n="e977d18a">
              I debatten i förrgår förblev också en annan fråga som hänger
              ihop med utvecklingen av biblioteken obesvarad. Det var frågan
              om läsfrämjande åtgärder. På det området kan och ska biblioteken
              spela en mycket viktig roll. Läsandet är viktigt, och vi vet också
              att det är ojämnt fördelat mellan kvinnor och män och mellan människor
              med olika social bakgrund. Här kan biblioteken spela en viktig
              roll.
            </seg>
            <seg n="9f5dd96f">
              Jag vill därför sluta med att rikta två frågor till kulturministern.
              Innefattar kulturministerns svar på min interpellation även ett
              löfte om att behålla bibliotekslagens krav på att det ska finnas
              bibliotek i alla kommuner och att lånen ska vara avgiftsfria?
              Har ministern för avsikt att som ett led i bibliotekens utvecklingsarbete
              lägga fram förslag som syftar till att öka läsandet i Sverige?
            </seg>
          </u>
          <note type="speaker" n="34c12646">
            Anf. 41 SIV HOLMA (v):
          </note>
          <u who="siv_holma_e4720b_w" xml:id="i-66d94c8b4212bbc1-0" n="eca2252b">
            <seg n="3f91c965">
              Herr talman! Jag tänkte ta fasta på detta med att stärka biblioteken.
              Kulturministern säger att hon inte är säker på att en nationell
              bibliotekspolitik formulerad av staten är det givna svaret på
              biblioteksväsendets behov av utveckling.
            </seg>
            <seg n="43e3f3e2">
              Vänsterpartiet har en annorlunda syn, och jag har förstått att
              den synen delas också i stora stycken av ett av allianspartierna,
              Kristdemokraterna. Vi hade en debatt här den 11 april. Och jag
              uppfattade det som om även Folkpartiet öppnade för en sådan sak,
              framför allt när jag ställde frågan om man kunde ha en särskild
              utredning, vilket också Svensk Biblioteksförenings ordförande
              Britta Lejon och generalsekreteraren Niclas Lindberg skrev om
              i en debattartikel. Där uppmanade de kulturminister Lena Adelsohn
              Liljeroth, skolminister Jan Björklund och utbildningsminister
              Lars Leijonborg att ta initiativ till en brett sammansatt utredning
              med uppdrag att formulera en nationell biblioteksstrategi. De
              vill att utredningen ska beskriva hur olika institutioner inom
              utbildnings- och biblioteksväsendet ska samverka för att nå gemensamma,
              tydliga och utvärderingsbara mål. De tycker att utredningen också
              ska utvärdera den tio år gamla bibliotekslagen. Det ska utmynna
              i att man tar fram en biblioteksstrategi för bibliotekens roll
              i 2000-talets kunskapssamhälle.
            </seg>
            <seg n="43683bb9">
              Det här är tankegångar som också Vänsterpartiet har motionerat
              om. Jag noterar att kulturministern poängterade vikten av att
              ha ett underifrånperspektiv, att verksamheten ska vara decentraliserad
              och att det inte ska vara ett von oben -arbetssätt. Vi delar den
              åsikten, och därför tycker vi att man skulle kunna tillsätta en
              arbetsgrupp som har ett underifrånperspektiv. Vi tycker att man
              ska bilda en särskild arbetsgrupp bestående av fackfolk och biblioteksanvändare
              som utarbetar ett förslag till idéprogram för 2000-talets bibliotek.
              Vi kan tänka oss att det i arbetsgruppen skulle ingå bibliotekarier
              med olika erfarenheter, författare, mediepedagoger och andra pedagoger,
              IT-folk, representanter för användarna, och då även dyslektiker,
              syn- och hörselskadade med flera.
            </seg>
            <seg n="91af2f50">
              Vänsterpartiet vill också att bibliotekslagen skärps så att den
              verkligen tillförsäkrar alla en biblioteksservice av god kvalitet.
              Kulturministern talar om barn- och ungdomsperspektivet, och det
              tycker vi också är viktigt. Det är viktigt att man har en biblioteksservice
              av god kvalitet för alla, flickor och pojkar, kvinnor och män,
              dyslektiker och snabbläsande bokslukare, svensktalande och personer
              med annat modersmål än svenska.
            </seg>
            <seg n="3bca77bf">
              Min fråga gäller om den nya alliansregeringen skulle kunna tänka
              sig att verka för att vi får en särskild biblioteksutredning.
              Där kan ni också hämta inspiration från de nordiska länderna.
              Jag har förstått att Danmark, Finland och Norge har gjort det
              här arbetet.
            </seg>
          </u>
          <note type="speaker" n="a766c11d">
            Anf. 42 MATS JOHANSSON (m):
          </note>
          <u who="mats_johansson_5c6a7f_w" xml:id="i-8846cb959f7cdcbe-0" n="25621d28">
            <seg n="73fa5b3c">
              Herr talman! Tack, fru kulturminister, för svaren på interpellationen
              som jag tycker var bra. Vi moderater älskar ju biblioteken, och
              vi tycker alltid att det är roligt att diskutera bibliotekens
              framtid. Det är där vi vill lägga vår energi. Med tanke på utvecklingen
              på bibliotekssidan är det framtiden som är intressant. Vi diskuterade
              frågan senast i kulturdebatten vid onsdagens plenum, som påpekades
              här. Jag kan också instämma i den lovsång till biblioteken som
              min allianskollega Dan Kihlström från Kristdemokraterna då framförde.
              Han talade väl, vältalig som han är, om bibliotekens betydelse
              för oss när vi var barn, och det gäller inte minst skolbiblioteken.
              Jag undrar om kulturministern har något mer att säga om regeringens
              planer på kultursatsningar i skolan, och särskilt skolbiblioteken.
              Vi vet ju att skolbibliotekens roll har försvagats under den gångna
              socialdemokratiska regeringsperioden.
            </seg>
            <seg n="8e2a9ac9">
              För egen del har jag diskuterat biblioteken ett antal gånger
              i spalterna den senaste tiden. Anledningen är den debattskrift
              som åberopas i interpellationen, Kulturen 2.0 . Den som är intresserad
              av vad som verkligen står där kan läsa den på den moderata hemsidan
              på nätet, moderat.se.
            </seg>
            <seg n="111852d7">
              Det är alltså riksdagens moderata kulturkommitté som diskuterar
              bibliotekens framtid som 1 av 83 punkter i en moderat kultursyn.
              Vi gör det från en mycket positiv utgångspunkt. Vi skriver: Biblioteken
              är en del av den kulturella infrastrukturen och dess bokutlåning
              är central för kunskapsspridningen.
            </seg>
            <seg n="3724d4ab">
              Det är mycket glädjande att många har velat intressera sig för
              våra tankar. Mer beklagligt är att just den här avgiftsfrågan
              grundas på en avsiktlig missuppfattning från dem som driver kampanj
              mot oss. Det finns nämligen inget förslag i den här skriften om
              avgifter på boklån. Det finns inte en rad om detta i vår skrift.
              Däremot finns det ett resonemang om att biblioteken är en kommunal
              angelägenhet och att subsidiaritetsprincipen talar för att besluten
              ska ligga där. Låt mig vara väldigt tydlig på den här punkten
              eftersom den lätt missuppfattas. Det är på kommunal nivå besluten
              att inte införa avgifter på boklån ska fattas. Jag förstår att
              det kan vara en nyans som inte till fullo uppfattas av den som
              vill missförstå vad vi har skrivit, men rätt ska vara rätt.
            </seg>
          </u>
          <note type="speaker" n="c9b03a07">
            Anf. 43 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-1" n="2b1329e5">
            <seg n="d3a87b3f">
              Herr talman! Jag har fått ett antal frågor som jag ska försöka
              beta av vartefter. Inledningsvis kan vi konstatera att vi är eniga
              om att biblioteken har en stark ställning och är en symbol för
              demokrati och yttrandefrihet, som jag sade i mitt första svar.
              Det är bra. Man kan också säga att utvecklingen inom utbildningen,
              mediesektorn och kommunikationstekniken också i grunden har förändrat
              bibliotekens roll.
            </seg>
            <seg n="04d3e6e3">
              Det är inte särskilt konstigt, och det är nog ganska bra.
            </seg>
            <seg n="4022e122">
              Marknaden har förändrats också. Vi har tillgång till böcker på
              betydligt fler håll än vad vi hade tidigare. Vi har haft interpellationsdebatter
              här om läsfrämjande där vi kunde konstatera att man till och med
              på bensinstationerna nu kan köpa böcker, vilket också är bra.
              Det kanske inte är ett så stort utbud, men de finns där, och förhoppningsvis
              lockar det människor, som kanske inte tycker att det är lika självklart
              att gå in i en bokhandel, att upptäcka läsningen. Ljudböcker har
              kommit. Man når nya grupper genom det.
            </seg>
            <seg n="9357babd">
              Leif Pettersson bad mig om ett förtydligande och så blev det
              en diskussion om sjukhus, bostäder och försäljning av Vattenfall
              och LKAB, vilket mig veterligen inte har föreslagits. Det är bra
              att även Mats Johansson förtydligar att vi inte kommer att föreslå
              avgifter på boklån. Däremot är det redan i dag möjligt för många
              bibliotek och det gör de också av olika skäl att ta betalt för
              annat. Det kan vara kopiering, utlåning av film och annat. Det
              är inget som jag tror att någon av oss har några synpunkter på.
            </seg>
            <seg n="0de740a7">
              Leif Pettersson frågade också om jag kommer att återkomma med
              förslag på vad vi kan göra för att öka läsandet i Sverige. Det
              kan jag säga att jag kommer att göra. Ja.
            </seg>
            <seg n="13d2f685">
              Den andra frågan som Leif Pettersson hade handlade om de avgiftsfria
              lånen. Svaret är att vi inte kommer att föreslå avgifter.
            </seg>
            <seg n="3e9e4508">
              Siv Holma hade idéer om bildandet av en arbetsgrupp med olika
              företrädare som möjligen skulle kunna se över bibliotekslagen,
              och det handlade om ifall vi ska hämta inspiration av de övriga
              nordiska länderna. Det tycker jag är rimligt att man gör. Absolut,
              det finns mycket att lära, inte bara av våra nordiska grannländer
              utan av andra länder, inte minst inom EU. Den internationella
              biblioteksportal som nu håller på att byggas upp mellan EU-staterna
              är ett nytt spännande grepp, tycker jag, för att vi ska kunna
              vidga det.
            </seg>
            <seg n="55b5bd54">
              Skolbiblioteken pratade Mats Johansson om och om att deras roll
              har försvagats. Då kan jag i det här sammanhanget gå tillbaka
              till budgetpropositionen från i höstas. Jag ska läsa delar av
              det. Regeringen anser att alla elever behöver träna sin läsning.
              Det handlar inte bara om att lära sig att läsa utan också om att
              bli en god läsare: att uppslukas av läsandets nöje. Det är därför
              mycket viktigt att alla elever har tillgång till ett skolbibliotek
              där eleverna kan få vägledning in i läsningen och i böckernas
              värld. Lite längre ned i samma stycke står: Förekomsten av skolbibliotek
              har stor betydelse för att främja elevernas intresse för läsning.
              I områden och på skolor där svenska språket har en svag ställning
              bör den språkliga infrastrukturen vara extra väl utarbetad.
            </seg>
            <seg n="a12623b4">
              Det måste väl ändå, hoppas jag, räcka som ett svar när det gäller
              de ambitioner som alliansregeringen har att stärka läsandet, inte
              minst i skolan. Det övriga återkommer jag till.
            </seg>
          </u>
          <note type="speaker" n="0e8052b8">
            Anf. 44 LEIF PETTERSSON (s):
          </note>
          <u who="leif_pettersson_915a6b_w" xml:id="i-715af46ad0bfe23f-1" n="08665a1a">
            <seg n="dd77e21f">
              Herr talman! Det är just precis det som min fråga handlar om
              som Mats Johansson och kulturministern också tar upp här, möjligheten
              att ta ut avgifter på biblioteken. Mats Johansson säger och kulturministern,
              om jag förstår det rätt, instämmer i att det är en fråga som ska
              avgöras lokalt. Enligt min uppfattning ska den bibliotekslag vi
              har i dag fortsätta att gälla där vi säger att lånen på biblioteken
              ska vara avgiftsfria. Det är där som skillnaden ligger.
            </seg>
            <seg n="c61d1322">
              Danderyds kommun är trots allt väldigt styrd av moderater sedan
              väldigt lång tid tillbaka. Där förbereder man just nu den möjligheten.
              Då kan man undra om de har en känsla av att den nuvarande bibliotekslagen
              kommer att förändras. Det var det som min första fråga tidigare
              här gällde, inte om kulturministern stod kvar vid det tidigare
              beskedet.
            </seg>
            <seg n="0e714fae">
              Det vi har sett nu under ett antal år är beklagligt, och det
              tror jag vi alla är överens om. Det är en nedgång i utlåningen
              på biblioteken, och bibliotekens tjänster används inte på det
              sätt som rättmätigt borde ske.
            </seg>
            <seg n="8b8a3de3">
              Man kan fundera på vad det beror på. Där kan jag som socialdemokrat
              vara självkritisk och undra om våra kommunalpolitiker runt om
              i landet verkligen satsar på biblioteken och kulturen på det sätt
              man borde. Den frågan kommer vi att diskutera inom vårt parti
              och försöka få våra politiker lokalt att ta tag i de frågorna
              på ett bättre sätt.
            </seg>
            <seg n="e24496db">
              Det finns exempel på där man har gjort det. Det tydligaste exemplet
              för mig är Kulturens hus i Luleå med det nya biblioteket. Det
              är en fröjd att bara gå in där och se hur man kan exponera böcker
              och med den satsningen få bibliotekslånen att öka på ett mycket
              markant sätt. Det finns nästan inte barnböcker att låna för att
              alla är utlånade. Det är ett otroligt fint exempel.
            </seg>
            <seg n="1f16ac1e">
              Ett annat exempel, och det kanske möjligen kan knyta an till
              svaret på vad alternativa driftsformer står för, är i Söråker
              i Timrå kommun. Där ser kommunen tillsammans med Folkets hus i
              Söråker till att biblioteket är öppet så länge som Folkets hus
              är öppet, det vill säga ibland fram till kl. 1 på natten. Söråkers
              folkets hus används också av landstinget i Västernorrland som
              ett bra exempel på hur man kan utveckla barn- och ungdomskulturen
              i länet. Det är ett resurscentrum, ett utvecklingscentrum för
              just det arbetet där biblioteket har den centrala rollen, men
              där finns också annat naturligtvis.
            </seg>
            <seg n="7d8b2f33">
              Om det finns något mer att säga runt alternativa driftsformer
              så skulle det naturligtvis vara intressant. Ibland är ju alternativa
              driftsformer lika med privatisering. Det har vi varit med om i
              debatten tidigare. Det är inte alltid så att alternativa driftsformer
              har inneburit att vi förnyar och förändrar den offentliga verksamheten.
              I stället ska någon annan huvudman in i det. Om det är det som
              menas är jag naturligtvis inte med på vagnen alls i den frågan.
              Men om vi vill utveckla det på annat sätt är det jättebra.
            </seg>
            <seg n="93e7df6e">
              När det gäller att böcker nu finns överallt var det tur att vi
              gjorde det vi gjorde med bokmomsen så att det har möjliggjort
              för fler människor att köpa böcker.
            </seg>
          </u>
          <note type="speaker" n="6780221f">
            Anf. 45 SIV HOLMA (v):
          </note>
          <u who="siv_holma_e4720b_w" xml:id="i-66d94c8b4212bbc1-1" n="eca2252b">
            <seg n="4f94ee8a">
              Herr talman! Jag vill ta upp de positiva orden kring att man
              kan ha en biblioteksstrategi. I kulturutskottets betänkande, som
              svar på Vänsterpartiets motion, talades det om att regeringen
              för närvarande bereder direktiven till en utredning som ska pröva
              hur de nuvarande kulturpolitiska prioriteringarna och strukturerna
              förhåller sig till dagens samhälle. Jag vill då skicka med kulturministern
              att jag befarar och jag tror att det är fler som befarar att om
              de biblioteksstrategiska frågorna hamnar i den stora kulturpolitiska
              utredningen så finns det stor risk att de frågorna kommer att
              drunkna. Jag får en känsla av att det kommer att bli ett stort,
              vitt och brett område som den kulturpolitiska utredningen ska
              handla om. Det skulle jag vilja skicka med. Vi tycker att det
              behövs en egen utredning för biblioteken.
            </seg>
            <seg n="173e2fc4">
              När det gäller skolbibliotekens roll delar vi kulturministerns
              uppfattning att den är väldigt viktig. Vi har också föreslagit
              en skärpning av skollagen så att den finns med. Förskolebibliotek
              är också viktiga och att de resurserna finns. Det finns många
              kreativa uppfattningar om hur man redan på barnavårdsklinikerna
              kan introducera läsning av böcker via föräldrarna.
            </seg>
            <seg n="9a420960">
              Angående avgifter vill jag också poängtera att när det handlar
              om att skärpa bibliotekslagen så är avgiftsfria boklån väldigt
              centralt för Vänsterpartiet.
            </seg>
          </u>
          <note type="speaker" n="31d59fdc">
            Anf. 46 MATS JOHANSSON (m):
          </note>
          <u who="mats_johansson_5c6a7f_w" xml:id="i-2abaf2eed712bf42-0" n="25621d28" next="i-c42e8436be229b6e-0">
            <seg n="b79220d2">
              Herr talman! Kort vill jag vända mig till Leif Pettersson. Vi
              lär få tjata flera gånger om avgiftsdiskussionen. Jag vill bara
              en gång för alla ha sagt att det inte finns något sådant förslag.
              Jag kommer själv inte att lägga fram något sådant förslag heller.
            </seg>
            <seg n="c43de4ad">
              Det som var positivt i det Leif Pettersson sade var just det
              framtidsinriktade. Jag tycker att det är bra om man kan komma
              bortom etiketten privatisering i förnyelsedebatten. Det finns
              många olika former för förnyelse av biblioteken. Det handlar inte
              främst om ägandet, även om jag också tror att det kan drivas privata
              bibliotek i någon form, privata kulturhus. Det är inte huvudpunkten,
              utan huvudpunkten är hur vi gör med folkbiblioteken och de skolbibliotek
              som finns i dag. Där är inte privatisering en lösning.
            </seg>
            <seg n="d1e0c326">
              Det som dyker upp i minnet är snarare det studiebesök till Dieselverkstaden
              i Nacka som jag gjorde tillsammans med kulturministern då hon
              var riksdagsledamot. Det är ett exempel på en entreprenad där
              de anställda fått ökade möjligheter, ökad rörelsefrihet och ökat
              ansvar. I förlängningen av sådana experiment ligger att det är
              viktigt med kommunalt engagemang för de här frågorna. Det finns
              det uppenbarligen hos de moderata kulturpolitikerna i Nacka, som
              har varit med och jobbat fram det här experimentet. Vi får följa
              det och utvärdera det.
            </seg>
            <seg n="178b1a33">
              Jag instämmer helt i det Leif Pettersson säger om våra kommunpolitiker.
              Det finns nog i alla partier olika grad av intresse för en sådan
              viktig kulturinstitution som biblioteken. Det är just för att
              stimulera den interna debatten i vårt parti, bland våra kommunpolitiker,
              som vi har skrivit den kulturskrift jag har här. När vi är ute
              och talar om kulturpolitik med våra kommunpolitiker gör vi det
              utifrån ett positivt engagemang.
            </seg>
          </u>
          <note n="25410950">
            Anf. 47 GUNNAR ANDRÉN (fp):
          </note>
          <u who="mats_johansson_5c6a7f_w" xml:id="i-c42e8436be229b6e-0" n="25621d28" prev="i-2abaf2eed712bf42-0">
            <seg n="02998a9c">
              Herr talman! Eftersom kulturutskottets ordförande händelsevis
              råkade sprida grovt missvisande uppgifter om ett annat parti vill
              jag till protokollet få antecknat att Folkpartiet sedan mycket,
              mycket lång tid är för avgiftsfria boklån på biblioteken. Det
              står såvitt jag vet i vårt program sedan 1962. Det tidigare partiprogrammet
              kom 1944. Jag är osäker på om det verkligen stod då. Det var ju
              andra problem som i huvudsak hanterades 1944 så jag är osäker
              på om det finns med där. Men jag ska kontrollera den uppgiften.
              Jag tror dock inte det.
            </seg>
            <seg n="3d1a2798">
              Däremot gäller också bibliotekslagen i Danderyds kommun, som
              är den kommun som jag råkar bo i. Därför kan vi efter måttet av
              förmåga bekämpa de tankar som möjligen kan finnas i andra partier
              än i mitt parti om att man skulle ta ut avgifter.
            </seg>
            <seg n="e85abffc">
              Eftersom jag fått ordet vill jag ändå säga att det just nu byggs
              ett nytt stort bibliotek i Danderyds kommun. Det är Moderaterna
              som står bakom detta. Det tycker jag är alldeles utmärkt. Det
              är en stor ombyggnad.
            </seg>
            <seg n="d9983f46">
              Jag har nyligen också besökt andra bibliotek, till exempel det
              bibliotek som finns i Kalix som jag tycker att det är väldigt
              stimulerande att komma in i. Det är en öppen miljö och väldigt
              fint. Ett annat bibliotek som jag kommer att besöka de närmaste
              dagarna ligger i Jakobsberg, i Järfälla kommun. Det är också väldigt
              inspirerande att komma till den typen av bibliotek som samlar
              väldigt många olika aktiviteter.
            </seg>
            <seg n="3dfbc0b6">
              Det som Leif Pettersson är inne på här är att vi alla som är
              politiskt valda måste fundera över om vi verkligen har utnyttjat
              biblioteken som mötesplatsresurs. Vi har anledning att fundera
              själva om vi alltid har gjort allt det som går. Jag tror att det
              är detta som är det viktigaste. För att man ska kunna få folk
              att läsa måste de kunna söka sig till biblioteken, och man kanske
              inte alltid får in dem som bäst behöver komma till biblioteket
              genom att bara locka med boklån.
            </seg>
            <seg n="edcbefa8">
              Jag råkar själv vara ordförande i en lokal hembygdsförening i
              Stocksund. Där använder vi mycket utställningar av olika slag,
              fotoutställningar, teckningstävlingar och så vidare, för att locka
              många att komma dit.
            </seg>
            <seg n="7f0b0844">
              Jag tror också att barnverksamhet är en oerhört viktig del för
              att se till att biblioteken över huvud taget blir levande platser
              för boklån. Ett naturligt sätt att närma sig läsandet blir då
              genom att redan från unga år komma till biblioteket. Det kan ordnas
              läshörnor som man kan besöka redan innan man själv kan läsa. Det
              är också någonting som jag tror att många biblioteksvänner i det
              här landet ägnar sig åt för att stimulera just läsande.
            </seg>
          </u>
          <note type="speaker" n="10095c80">
            Anf. 48 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-2" n="2b1329e5">
            <seg n="c0e7c052">
              Herr talman! Nu är det kul, tycker jag, när ännu fler ger sig
              in i diskussionen. Eftersom jag inte känner till förhållandena
              i Danderyd var det bra att Gunnar Andrén kunde redogöra för detta.
            </seg>
            <seg n="4329105f">
              Frågan om skolbiblioteken, som också var uppe, ligger i allra
              högsta grad hos Jan Björklund. Jag vet att man har gjort uppvaktningar
              där och att han är väl medveten om situationen. Den diskussionen
              kan vi föra tillsammans i en större grupp.
            </seg>
            <seg n="fb464a16">
              Jag instämmer i det som Leif Pettersson sade, att det kanske
              finns skäl till självkritik i många kommuner. Man kan också beklaga
              att utlåningen har gått ned. Samtidigt har ju bokköpen ökat. Vi
              vet att det här inte ser ut som vi alla skulle önska, att det
              är vitt spritt, utan det är de som tidigare läste som nu också
              läser mer. Inte desto mindre tror jag att man ändå har nått nya
              grupper. Enligt vad jag kan se när jag möter människor och diskuterar
              böcker är det många som kanske inte tidigare hade kommit i kontakt
              med böcker, men när de finns på nya platser läser man.
            </seg>
            <seg n="8da54337">
              Kulturens hus i Luleå har jag inte besökt. Det låter spännande,
              liksom Söråkers bibliotek och flera andra exempel som nämndes
              här. Mats Johansson tog upp det besök som vi gjorde tillsammans
              på Dieselverkstaden. Jag har varit där tidigare. Det är otroligt
              spännande, för när besöksantalet och boklånen går ned på många
              bibliotek i landet, vilket är tråkigt men kanske också i viss
              mån ibland förklarligt, har utlåningen ökat på Dieselverkstaden.
            </seg>
            <seg n="40fb373d">
              Det är ett exempel på en alternativ driftsform. Det är ett personalkooperativ
              där man också jobbar mycket medvetet för att nå nya grupper, inte
              minst män och inte minst killar och barn, vilket man också gjort
              väldigt framgångsrikt. Det har väl också blivit något av en annorlunda
              mötesplats, för hela Dieselverkstaden är ju detta. Det är inte
              bara bibliotek utan det är väldigt mycket annat också.
            </seg>
            <seg n="00c184ce">
              När jag var i Åre, bland annat för att studera alpin-VM, kunde
              jag konstatera att Åres bibliotek har flyttat ihop med turistcentret.
              Det har blivit ett jättelyft för biblioteket som har fått fler
              besökare.
            </seg>
            <seg n="36561711">
              Man kan göra väldigt mycket, för intresset för boken är stort
              och alla har inte råd att köpa, även om många gärna vill och många
              har fått större möjlighet att köpa, kanske inte minst tack vare
              att vi har sänkt skatterna. Men det ska naturligtvis också finnas
              möjlighet att låna böcker. Då är nya mötespunkter något alldeles
              utmärkt.
            </seg>
            <seg n="becc16e8">
              Man kan också konstatera att Nacka, som har varit ledande på
              många sätt när det handlar om att hitta nya driftsformer, inte
              bara när det gäller biblioteken utan också på andra sätt, är en
              rätt populär plats även för socialdemokratiska statsråd. Jag kan
              åtminstone räkna upp tre socialdemokratiska tidigare statsråd
              som valt att bosätta sig i det moderatstyrda Nacka. Då måste de
              ändå vara nöjda med den utveckling som där sker.
            </seg>
            <seg n="c8dd5bda">
              Siv Holma tog upp biblioteksfrågorna och den nationella stora
              kulturpolitiska översynen. Vi har inte planer på att biblioteksfrågorna
              ska ingå i den, därför att det är en så pass stor fråga i sig.
              Översynen omfattar ändå tämligen mycket. Direktiven är i stort
              sett klara.
            </seg>
            <seg n="8df6a0a8">
              Det vi nu diskuterar är att eventuellt göra en översyn av bibliotekslagen
              och plocka ihop den med större frågor. Det handlar om litteraturstöd
              och om hur man ska kunna främja läsandet. Det är ingenting som
              vi kommer att hinna med i år, men vi har ytterligare några år
              på oss. Jag hoppas kunna återkomma under nästa år med en mer utvecklad
              strategi för detta. Det beror inte på bristande vilja utan det
              är väldigt mycket annat som vi också vill göra. En del av de frågorna
              kommer vi att diskutera här i dag.
            </seg>
          </u>
          <note type="speaker" n="24c96000">
            Anf. 49 LEIF PETTERSSON (s):
          </note>
          <u who="leif_pettersson_915a6b_w" xml:id="i-715af46ad0bfe23f-2" n="08665a1a">
            <seg n="991811db">
              Herr talman! Jag tror att det är viktigt att vi har en nationell
              politik även på bibliotekens område. Det tycker jag inte minst
              att den här debatten har visat. Skolbiblioteken är ett exempel
              där jag inte tror att kommunerna själva klarar av att helt och
              hållet vända utvecklingen utan en stimulans och en diskussion
              på nationell nivå. Det handlar inte om att detaljreglera. Det
              handlar inte om att ge pekpinnar om vad man nödvändigtvis måste
              göra. Däremot handlar det om att dra upp de yttre ramarna för
              allt. Det är viktigt att vi gör det. Enligt mitt sätt att se på
              det hela måste vi fortsätta att arbeta med den bibliotekslag som
              finns i dag.
            </seg>
            <seg n="822a9f4a">
              Sedan var det frågan om att utveckla alternativa driftformer.
              Jag har inte haft möjlighet att titta på Dieselverkstaden, men
              det låter som ett spännande experiment och en spännande verksamhet.
              För mig ligger det närmast att fundera på folkrörelseinslaget
              i biblioteken. Det finns många folkrörelsedrivna samlingslokaler
              där det finns biblioteksfilialer. Söråker är ett exempel, och
              det fanns andra exempel också. På många ställen går det att integrera
              verksamheten i biblioteken med annat, inte minst den utställningsverksamhet
              Gunnar Andrén visade som ett exempel.
            </seg>
            <seg n="292a3c2c">
              Det finns oerhört mycket att göra, men det krävs att vi faktiskt
              stimulerar detta på nationell nivå. Det behöver inte i första
              hand vara med pengar men med idéer och utvecklingsdiskussioner.
              På det sättet kan vi få en väl fungerande biblioteksverksamhet
              även i framtiden. Tack för debatten.
            </seg>
          </u>
          <note type="speaker" n="17049be6">
            Anf. 50 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-3" n="2b1329e5">
            <seg n="d4a0ebaa">
              Herr talman! Jag tror att det mesta är sagt. Vi är överens om
              stora delar av denna viktiga fråga. Biblioteken har en betydelsefull
              roll. De är mötesplatser. De är viktiga inte bara för läsandet
              utan också för andra kulturella yttringar. Säkert kan mycket mer
              hända på området. Jag hoppas att jag har gjort klart att det som
              frågan ursprungligen gällde, det vill säga avgifter på bibliotekslån,
              inte är något som vi kommer att föreslå. Däremot kommer vi att
              se över hur vi kan förbättra och främja läsandet i Sverige, vad
              vi eventuellt kan göra för att förbättra situationen för skolbiblioteken,
              litteraturstöden och en hel del annat allt i syfte att stärka
              läsandets roll i Sverige.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="d29ecfc3">
            10 § Svar på interpellation 2006/07:451 om danskonsten
          </note>
          <note type="speaker" n="a2026747">
            Anf. 51 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-4" n="2b1329e5">
            <seg n="6515c391">
              Herr talman! Siv Holma har ställt följande sex frågor till mig,
              som på olika sätt berör danskonsten och dess utövare.
            </seg>
            <seg n="4ca3f81d">
              Jag uppskattar och delar i stort Siv Holmas engagemang för den
              professionella dansen. Men till skillnad från Siv Holma anser
              jag inte att en proposition med utgångspunkt i det handlingsprogram
              som Kulturrådet lade fram 2005 nödvändigtvis utgör en förutsättning
              för att åstadkomma en positiv utveckling på området.
            </seg>
            <seg n="2d68bf2f">
              Vad jag kan notera är bland annat att handlingsprogrammet redan
              har lett till att bidragen till fria dansgrupper ökat, att Dansnät
              Sverige har permanentats och att en dansallians har inrättats.
              Vidare har Statens kulturråd tydliggjort sin avsikt att utse dansen
              till ett prioriterat område i Kulturrådets verksamhet för perioden
              20072009. Till detta kan även läggas den internationella utbytesverksamhet
              för danskonstnärer som byggts upp inom ramen för Konstnärsnämndens
              verksamhet.
            </seg>
            <seg n="edb580c4">
              Samtidigt finns ett antal framtidsfrågor som är viktiga för danskonsten,
              och där vill jag tydliggöra min ståndpunkt. Bland annat handlar
              det i olika delar om danskonstnärernas villkor. Jag har nyligen
              i ett svar på en riksdagsfråga från Siv Holma tydliggjort att
              det fördjupade arbetet med frågan om pensionerna för sångare och
              dansare vid de statligt stödda teater-, dans- och musikinstitutionerna
              pågår i enlighet med vad som tidigare aviserats i budgetpropositionen.
            </seg>
            <seg n="554f27fb">
              En annan viktig fråga är naturligtvis danskonstnärernas villkor.
              Siv Holma nämner bland annat verksamheten inom Dansalliansen.
              Jag har själv vid tidigare tillfällen här i kammaren understrukit
              målsättningen att konstnärer ska kunna leva av sitt konstnärskap.
              I det ligger bland annat att den konstnärliga arbetsmarknaden
              kan och bör utvecklas. Jag avser därför att återkomma till riksdagen
              med förslag angående detta.
            </seg>
            <seg n="9ed7cae1">
              Jag vill även peka på kulturens roll inom skolområdet. Myndigheten
              för skolutveckling har tillsammans med Statens kulturråd och Nationellt
              centrum för främjande av god hälsa hos barn och ungdom, NCFF,
              ett gemensamt program för att utveckla dansen i skolan. Alla skolor
              uppmanas att arbeta med dans som fysisk aktivitet eller konstform.
              Det här tycker jag är ett bra sätt att uppmuntra skolorna att
              utnyttja dansens potential i skolarbetet.
            </seg>
            <seg n="43724d24">
              Siv Holma tar även upp frågan om arbetsgivarnas svårigheter att
              leva upp till de kollektivavtal som de tecknat. I den frågan är
              min principiella hållning att arbetsgivarna har att förhålla sig
              till de avtal de själva slutit. Det ankommer inte på staten att
              i den situationen ta på sig arbetsgivarnas ansvar.
            </seg>
            <seg n="50d4a143">
              När det gäller frågan om att inkludera världsdansen som genre
              i det svenska kulturlivet vill jag understryka att det skulle
              vara helt främmande för mig att vara den som skulle peka ut vilka
              konst- och kulturyttringar som ska inkluderas i det svenska kulturlivet.
              Samtidigt är jag övertygad om att svenskt kulturliv berikas av
              ett öppet och aktivt kulturellt utbyte både nationellt och internationellt.
              Scener och arenor där till exempel dans- och världsmusik kan finna
              sin publik är därför betydelsefulla. I det sammanhanget vill jag
              nämna Rikskonserters scen för folk- och världsmusik, Stallet,
              här i Helsingfors som drivs av Riksföreningen för Folkmusik och
              Dans.
            </seg>
          </u>
          <note type="speaker" n="c0efad84">
            Anf. 52 SIV HOLMA (v):
          </note>
          <u who="siv_holma_e4720b_w" xml:id="i-66d94c8b4212bbc1-2" n="eca2252b">
            <seg n="f1ee195d">
              Herr talman! Jag tackar för interpellationssvaret.
            </seg>
            <seg n="87fd165a">
              Jag vill också passa på och gratulera kulturministern för det
              kloka beslutet att upphäva det orättvisa stoppdatumet, den 21
              december, i det så kallade teatermomsbeslutet. Det är ett beslut
              som gladde oss och berörda oerhört mycket.
            </seg>
            <seg n="8ff412b7">
              Herr talman! Kulturministern sade i sitt svar att hon inte tycker
              att en proposition med utgångspunkt i Kulturrådets handlingsprogram
              för dansen Får jag lov? Ett dansförslag är nödvändig för en positiv
              utveckling. Därefter räknade hon upp positiva effekter som handlingsprogrammet
              redan har lett till. Visst har det hänt en del positiva saker,
              och jag vågar påstå att en del av den positiva utvecklingen är
              ett resultat av Vänsterpartiets engagemang inom ramen för samarbetet
              med den socialdemokratiska regeringen och Miljöpartiet.
            </seg>
            <seg n="f5041012">
              Ministern pekar på kulturens roll på skolområdet. I det sammanhanget
              delar Vänsterpartiet ministerns syn på vikten av dansen i skolan.
              Det är ett ytterligare starkt argument för att alla danspolitiska
              åtgärder tas med i en proposition, så att det blir ett samlat
              grepp om danspolitiken. Det skulle stärka statusen.
            </seg>
            <seg n="bb77df2b">
              Vänsterpartiet vidhåller att en proposition skulle innebära än
              mer långsiktighet och framför allt innebära en bättre framförhållning
              för danskonsten och dess utövare. Jag beklagar att kulturministern
              inte delar Vänsterpartiets uppfattning att propositionen har sin
              utgångspunkt i nämnda handlingsprogram. Det vore ett stort och
              viktigt steg framåt.
            </seg>
            <seg n="44ada493">
              Herr talman! Vidare talade kulturministern om olika delar av
              danskonstnärernas villkor, till exempel pensionerna för sångare
              och dansare vid de statligt stödda teater-, dans- och musikinstitutionerna.
              Det pågår ett arbete. Kan kulturministern ge en tidsplan för när
              arbetet med pensionerna är färdigberett? Därefter nämnde kulturministern
              bland annat Dansalliansen och att den konstnärliga arbetsmarknaden
              kan och bör utvecklas. I dessa frågor lovar kulturministern att
              återkomma. Då blir den naturliga frågan: Finns det en tidsplan
              för när? Kulturrådet har begärt medel från arbetsmarknadsbudgeten
              till fortsatt utbyggnad av dans- och teaterallianserna. Kommer
              några besked i den ekonomiska vårpropositionen om att Dansalliansen
              får utökat bidrag för att kunna fullgöra hela sitt uppdrag? Eller
              ska vi vänta till budgetpropositionen i höst?
            </seg>
            <seg n="34a32623">
              Herr talman! En av mina frågor var vad ministern avser att göra
              för att de fria koreograferna ska kunna fullfölja arbetsrättsliga
              åtaganden. För att kunna besvara frågan bör man känna till att
              den fria scenkonsten har blivit lovad en kompensation på 60 miljoner
              uppdelat på tre år med 20 miljoner kronor per år. Den utfästelsen
              har infriats bara ett år. Orsaken är uteblivna löne- och prisomräkningar,
              som man har beräknat den här summan efter.
            </seg>
            <seg n="6c19ca19">
              Vi är väl båda, i regeringen och i Vänsterpartiet, intresserade
              av att det är ordning och reda på arbetsmarknaden. Det är därför
              vi värnar kollektivavtalen eller hur? Det handlar inte om att
              koreograferna har slutit för dyra löneavtal. Det handlar i grund
              och botten om att dansare måste kunna leva på sitt konstnärskap.
            </seg>
          </u>
          <note type="speaker" n="f2b7ce9d">
            Anf. 53 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-5" n="2b1329e5">
            <seg n="145b00b0">
              Herr talman! Jag ska börja med att tacka Siv Holma för erkännandet
              när det gäller den, får jag ändå lov att säga, besvärliga momsfrågan
              besvärlig just därför att vi inte har vetat vad som har gällt.
              Jag är också väldigt glad över att den här frågan har lösts, åtminstone
              vad gäller de retroaktiva pengarna, så att alla institutioner
              har kunnat behandlas lika. Den glädjen kan vi dela.
            </seg>
            <seg n="39b163d4">
              När det gäller pensionerna har jag också fått en skriftlig fråga
              från Siv Holma, och jag kan upprepa det jag skrev i svaret. Jag
              vill understryka att jag vill se en snar lösning av pensionsfrågan
              och att det pågår en beredningsprocess, precis som aviseras i
              budgetpropositionen. Men exakt när den är avslutad kan jag ännu
              inte svara på. Jag kan hoppas att det går relativt fort, men jag
              kan inte lova att den blir klar under året. Jag skulle vilja göra
              det, men jag törs inte. Men jag kommer att göra vad jag kan för
              att vi ska driva på så mycket vi kan så att alla som undrar, och
              som tog upp frågan under förra mandatperioden, får svar på sina
              frågor.
            </seg>
            <seg n="457aeb35">
              När det gäller hur vi kommer att utveckla dansen kan jag säga
              så mycket att jag återkommer i år med olika förslag. Det är inte
              alls säkert ändå, för att upprepa en del av mitt svar, att en
              proposition skulle vara det som är allenarådande. Efter att den
              här rapporten kom har trots allt väldigt mycket hänt.
            </seg>
            <seg n="ff14a172">
              Det handlar om Dansalliansen, som genomfördes. Det är mycket
              möjligt att det var Vänsterpartiet som tryckte på, och jag kan
              tänka mig att Tasso Stafilidis har varit delaktig i detta. Det
              är alldeles utmärkt.
            </seg>
            <seg n="db5169d9">
              Det handlar om arrangörsstöd. Det är också någonting som Kulturrådet
              har arbetat med. Om man jämför tabellerna kan man se att arrangörsstödet
              2002 låg på 2,8 miljoner och att det 2003 hade ökat till drygt
              8,3.
            </seg>
            <seg n="5a88cea3">
              Över huvud taget har insatserna för fria dansgrupper, Dansnät
              Sverige, daglig träning och annat ökat. Det är väldigt bra. Jag
              kan säga så mycket att det även med alliansen kommer satsningar
              för att stärka dansen.
            </seg>
          </u>
          <note type="speaker" n="df94316e">
            Anf. 54 SIV HOLMA (v):
          </note>
          <u who="siv_holma_e4720b_w" xml:id="i-66d94c8b4212bbc1-3" n="eca2252b">
            <seg n="cc6986b6">
              Herr talman! Jag kan börja med att säga att det är en riktig
              gissning att Tasso Stafilidis har haft en nyckelroll i de här
              frågorna. Vi i Vänsterpartiet är nöjda med att vi har lyckats
              nå en del framgångar. Vi vill naturligtvis också kvalitetssäkra
              dem för framtiden.
            </seg>
            <seg n="33b5c6f8">
              Det var ändå en del positiva besked som kulturministern kunde
              lämna.
            </seg>
            <seg n="37e4e28a">
              Jag tänkte ta upp en fråga som jag inte hann med förra gången,
              och den handlar om världsdansen. Där svarar ministern att det
              skulle vara främmande för henne att peka ut vilka konst- och kulturyttringar
              som ska inkluderas i det svenska kulturlivet. Bakgrunden till
              Vänsterpartiets fråga är att världsdansen redan finns som konst-
              och kulturform. Den utgör en växande genre, som berikar danslivet
              i landet. Liksom folk- och världsmusiken kämpar den för att erkännas
              och få ta utrymme i kulturlivet, både som professionell och som
              amatörutövad konstart. Det som saknas är ett erkännande genom
              ett statligt stöd. Det är det vi menar med inkludering i det svenska
              kulturlivet.
            </seg>
            <seg n="771a7ac8">
              Frågan blir då: Kommer kulturministern att verka för att världsdansen
              i framtiden får ett erkännande genom statligt stöd?
            </seg>
          </u>
          <note type="speaker" n="eb5c7fa4">
            Anf. 55 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-6" n="2b1329e5">
            <seg n="3e20ae1f">
              Herr talman! Ja, vi kommer att kvalitetssäkra det arbete som
              pågår för att stärka dansen under den här mandatperioden.
            </seg>
            <seg n="d4391db2">
              När det gäller världsdansen är det inte enkelt. Jag har uppfattat
              att den inte ens finns som sökord. Däremot arbetar man på Stallet
              borta vid Nybroplan mycket med världsmusik och inkluderar också
              världsdans i detta. Men hur långt det arbetet har kommit, vad
              som eventuellt återstår och vad man kan behöva göra för att utveckla
              det kan jag inte svara på i dag. Det får bli någonting som jag
              återkommer till vid ett senare tillfälle.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="bdc6aedc">
            11 § Svar på interpellation 2006/07:459 om pris- och löneomräkning
            för kultursektorn
          </note>
          <note type="speaker" n="d29066fb">
            Anf. 56 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-7" n="2b1329e5">
            <seg n="4ca8c23c">
              Herr talman! Siv Holma har frågat hur jag avser att följa upp
              den översyn som Statens kulturråd har gjort när det gäller villkor
              och riktlinjer för bidragsgivningen till den fria scenkonsten.
              Den andra frågan handlar om vad jag som kulturminister avser att
              göra för att förhindra en fortsatt urholkning av kultursektorns
              anslag, bland annat utifrån resonemang om kostnadssäkring för
              att kompensera för pris- och löneutveckling.
            </seg>
            <seg n="84004906">
              I rapporten konstaterar Kulturrådet bland annat att statens stöd
              till de fria grupperna har ökat men att den kommunala nivåns insatser
              inte har ökat i motsvarande grad. Dessutom konstaterar Kulturrådet
              att det behövs en utvecklad dialog mellan stat och den kommunala
              nivån för att bland annat befintliga resurser ska användas strategiskt.
              Jag utgår från att detta är frågor som Kulturrådet driver vidare
              i sin roll som stabsmyndighet. Ett vitalt och framgångsrikt kulturliv
              förutsätter att både den kommunala nivån, som i många fall är
              huvudman för regionala kulturverksamheter, och den statliga nivån
              tar hänsyn till kostnadsutvecklingen i sina prioriteringar.
            </seg>
            <seg n="edebdc8c">
              Kulturrådet föreslog vidare att det statliga stödet till de fria
              grupperna borde stärkas. Redan i budgetpropositionen för år 2007
              föreslog regeringen en långsiktig förstärkning av anslaget till
              den fria scenkonsten med 10 miljoner kronor samt öppnade för att
              fria grupper kan söka bidrag för tonsättarsamverkan.
            </seg>
            <seg n="5fb67f3b">
              När det gäller den andra frågan, om kultursektorns anslag, vill
              jag påminna om att den nya regeringens kulturbudget ökade 2007
              jämfört med den tidigare regeringens budget. Självklart kommer
              jag även framöver att verka för att kultursektorn ges goda förutsättningar
              för att vidareutvecklas. Ett led i detta arbete är att jag på
              olika sätt vill verka för att statens stöd används på ett strategiskt
              och ansvarsfullt sätt.
            </seg>
            <seg n="d453a942">
              Jag vill dock avslutningsvis framhålla att utvecklingen av de
              statliga kulturanslagen inte enbart baseras på kostnadsrelaterade
              ökningar utan beror på en rad olika faktorer som vägs samman och
              värderas utifrån olika kulturpolitiska aspekter. Den framtida
              anslagsutvecklingen kommer som vanligt att hanteras inom den ordinarie
              budgetprocessen.
            </seg>
          </u>
          <note type="speaker" n="3ecbf860">
            Anf. 57 SIV HOLMA (v):
          </note>
          <u who="siv_holma_e4720b_w" xml:id="i-0e58fd9547cce8b4-0" n="eca2252b" next="i-e6a425e5898cbbef-0">
            <seg n="30531dc1">
              Herr talman! Jag tackar kulturministern för svaret på min interpellation.
            </seg>
            <seg n="d94c2b14">
              Jag vill börja med att för tydlighetens skull framhålla att problemen
              med pris- och löneomräkning för kultursektorn är av ett mycket
              äldre datum än den nya regeringen.
            </seg>
          </u>
          <note n="49b62677">
            Herr talman! Förra året, närmare bestämt den 1 juni 2006, behandlade
            dåvarande kulturutskottet pris- och löneomräkningsfrågor i betänkandet
            2005/06:KrU27. I betänkandet behandlades två motioner från Vänsterpartiet
            och två motioner från de borgerliga partierna.
          </note>
          <u who="siv_holma_e4720b_w" xml:id="i-e6a425e5898cbbef-0" n="eca2252b" prev="i-0e58fd9547cce8b4-0">
            <seg n="cd0988ac">
              I den ena motionen föreslog Vänsterpartiet att det som gäller
              för institutioner och vissa statligt stödda verksamheter som får
              en automatisk anslagsuppräkning i takt med priser och löner, när
              löner stiger, ska breddas till att omfatta all kulturverksamhet,
              inklusive amatörföreningarnas riksorganisationer. I den andra
              motionen föreslogs att även den fria scenkonsten som helhet måste
              kompenseras för den urholkning och underfinansiering som det offentliga
              anslagssystemet orsakar.
            </seg>
            <seg n="b27917fa">
              Herr talman! Pris- och löneomräkningen av stödet till de fria
              grupperna togs också upp av de fyra borgerliga partierna i en
              gemensam motion och i en motion från enbart Kristdemokraterna.
              Jag citerar betänkandet: I de båda motionerna begärs att anslagen
              till de fria grupperna och Teateralliansen ska omfattas av pris-
              och löneomräkning samt att regeringen ska ta ett helhetsgrepp
              kring detta problem på hela kulturområdet. Enligt motionärerna
              fortsätter regeringen att hävda att den gör stora satsningar inom
              området trots att anslagen blir alltmer urholkade. Problemen är
              att vissa anslag inom kultursektorn över huvud taget inte omfattas
              av någon pris- och löneomräkning trots att större delen av anslagen
              går till löner. Det gäller t.ex. anslaget till de fria grupperna
              och till Teateralliansen. Det finns anser motionärerna all anledning
              att kritisera regeringen för dess sätt att handskas med denna
              fråga. Problemet har varit väl känt sedan länge och måste åtgärdas,
              anser motionärerna.
            </seg>
            <seg n="523b2462">
              De borgerliga partierna valde dessutom att gemensamt reservera
              sig. I ställningstagandet skrev man från Moderaterna, Folkpartiet,
              Kristdemokraterna och Centerpartiet: Riksdagen bör därför begära
              att regeringen låter utreda hur statsbidraget till de fria grupperna
              och Teateralliansen kan inflationssäkras på bästa sätt.
            </seg>
            <seg n="0c41da24">
              I debatten i kammaren den 16 juni hävdade den dåvarande folkpartistiske
              utskottsordföranden Lennart Kollmats att Vänsterpartiet hade släppt
              kravet om PLO. Underförstått var det bara de fyra borgerliga allianspartierna
              som man kunde lita på. Vänsterpartiet har med denna interpellation
              bevisat att detta var en grov osanning.
            </seg>
            <seg n="a242c770">
              Kulturministern! Har ni släppt kravet på att värdesäkra statsbidragen
              till den fria scenkonsten? Vidhåller kulturministern det ställningstagande
              som samtliga partier i alliansen var överens om före valet? Blir
              det en utredning om hur statsbidragen till den fria scenkonsten
              och Teateralliansen ska värdesäkras?
            </seg>
          </u>
          <note type="speaker" n="fef65bc1">
            Anf. 58 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-8" n="2b1329e5">
            <seg n="dc5c44e3">
              Herr talman! Precis som Siv Holma sade är frågan om pris- och
              löneomräkning av ett betydligt äldre datum än den nuvarande regeringen.
              Det här är en fråga som har stötts och blötts. Jag vet att Kulturdepartementet
              under tidigare, socialdemokratiska kulturministrar har haft många
              kontakter med Finansdepartementet utan framgång för att lösa den
              här frågan.
            </seg>
            <seg n="be8a8daf">
              Självklart ska det man säger i opposition också gälla. Vår ambition
              är fortfarande kvar. Vi ansåg, som det stod i den reservation
              som Siv Holma tog upp, att anslaget till de fria grupperna och
              Teateralliansen ska omfattas av PLO och att regeringen borde ha
              ett helhetsgrepp över denna fråga. Detta avser vi att genomföra.
              Hur långt vi kommer och vad vi kommer att hinna göra när det gäller
              beredningen inför budgetpropositionen i höst kan jag ännu inte
              riktigt säga, för det är många frågor i luften. Jag kan inte lova
              något på det området.
            </seg>
            <seg n="c01e6b4f">
              Inte desto mindre har vi sagt att det är viktigt med ett större
              stöd och en satsning på fria grupperna, vilket vi ämnar fortsätta
              arbeta för. Det behövs också en fördjupad dialog, inte minst med
              den lokala delen kommuner och regioner som i sin tur också måste
              ta ett större ansvar. Jag tror att statens andel av den offentliga
              finansieringen av de fria teatergrupperna nu uppgår till 5560
              procent. På dansområdet är den 7075 procent. Här behöver man göra
              mer. Jag ska ha en diskussion inom departementet och kanske också
              med Kulturrådet om hur långt man har kommit i den här dialogen.
            </seg>
            <seg n="a64cf936">
              I början av 2000-talet, mellan 2000 och 2004, ökade statens stöd
              till teatergrupperna med nästan 50 procent medan regionernas och
              kommunernas stöd till teatergrupperna ökade med bara 10 procent.
              Det finns alltså en hel del att göra även där.
            </seg>
            <seg n="4dbeb249">
              Detta är ingen lätt fråga. Det kan heller inte bli en självklarhet
              att man alltid ska skriva upp stödet. Vi måste också se till andra
              faktorer. Det har att göra med verksamhet, kulturpolitiska prioriteringar
              och annat som står i regleringsbrevet till Kulturrådet.
            </seg>
            <seg n="6e4d6e11">
              Syftet är naturligtvis att stärka kultursektorn. Visst är det
              så. Att vi kommer att lösa frågan om PLO under det här året eller
              under nästa år kan jag ännu inte lova. Men att vi står fast vid
              den kritik som vi, liksom Vänsterpartiet, riktade mot den tidigare
              regeringen är givet.
            </seg>
          </u>
          <note type="speaker" n="7c42b18e">
            Anf. 59 SIV HOLMA (v):
          </note>
          <u who="siv_holma_e4720b_w" xml:id="i-66d94c8b4212bbc1-4" n="eca2252b">
            <seg n="0a38c8ad">
              Herr talman! Jag vill börja med att säga att vi från Vänsterpartiets
              sida naturligtvis stöder dialogen med kommunerna och landstingen.
              Vi har sett liknande tendenser när det gäller till exempel folkbildningen:
              Staten har hållit sig inom ramarna medan man har gjort stora neddragningar
              på kommun- och landstingsnivå.
            </seg>
            <seg n="58560fd5">
              I svaret redogjorde kulturministern för att Kulturrådet föreslår
              att stödet till de fria grupperna borde stärkas. Därefter hävdade
              kulturministern att alliansregeringen i budgetpropositionen långsiktigt
              förstärkte den fria scenkonsten med 10 miljoner kronor. En mer
              korrekt beskrivning vore väl att redovisa det på följande sätt:
              Den fria scenkonstens temporära ökade tilldelning med 12 miljoner
              år 2006 valde den nya regeringen att reducera med 2 miljoner och
              permanentade den sedan till 10 miljoner.
            </seg>
            <seg n="b7371f7b">
              Ylva Gisslén gjorde en utredning för några år sedan och räknade
              fram att det behövdes 60 miljoner till den fria scenkonsten för
              att man skulle komma på rätt nivå med hänsyn till pris- och löneomräkning.
              Mellan tummen och pekfingret gör jag överslaget att minst hälften
              av den summan återstår innan pris- och löneomräkningen får genomslag.
            </seg>
            <seg n="0f520b46">
              Kulturministern lovar att framöver verka för att kultursektorn
              ska ges goda förutsättningar att utvecklas. I det sammanhanget
              vill hon att statens stöd används på ett strategiskt och ansvarsfullt
              sätt. Jag har fått en del svar på hur tankarna går. Men förutom
              att man gör en pris- och löneomräkning av stöden bör det också
              finnas ett utrymme för politiska reformer. Dessutom blir jag lite
              osäker när det gäller vad som menas med ett strategiskt och ansvarsfullt
              sätt.
            </seg>
            <seg n="abe057e1">
              Principen är naturligtvis att man alltid ska använda de offentliga
              medlen på ett så korrekt och effektivt sätt som möjligt. Men jag
              blir lite fundersam: Innebär detta stora förändringar med omfördelningar
              och så vidare? Jag hoppas att så inte är fallet, speciellt inte
              för den fria scenkonsten, där det också finns önskemål om och
              ett arbete för att man ska kunna få mera långsiktiga bidrag. Det
              talas om treåriga bidrag. Det skulle vara bra om man i de långsiktiga,
              treåriga bidragen också kunde göra en pris- och löneomräkning.
            </seg>
            <seg n="48dd9a63">
              Det som kulturministern säger om att anslagsutvecklingen kommer
              att hanteras inom den ordinarie budgetprocessen tar jag som ett
              viktigt löfte. Det måste betyda att beslut som exempelvis teatermomsbeslutet,
              som regeringen fattade tre dagar före julafton, inte kommer att
              återupprepas. Jag har också med glädje noterat att man har rättat
              till den felaktigheten, och det är vi naturligtvis glada för.
              Men det är lätt att man återupprepar felaktiga beslut i framtiden.
            </seg>
          </u>
          <note type="speaker" n="6a7c8554">
            Anf. 60 Kulturminister LENA ADELSOHN LILJEROTH (m):
          </note>
          <u who="unknown" xml:id="i-6c917bb8aa384061-9" n="2b1329e5">
            <seg n="bde85f2b">
              Herr talman! När det gäller pengarna till de fria grupperna vill
              jag säga att de 12 miljoner som Siv Holma talar om och som fanns
              med i den förra regeringens budget var en engångssatsning. De
              10 miljoner som vi anslår har vi permanentat.
            </seg>
            <seg n="2cf6aac4">
              Jag kan inte göra mycket mera än att gå tillbaka till Kulturrådets
              eget budgetunderlag för 2008. Där har man äskat just 10 miljoner.
              Man har inte äskat mer. Då är det lite märkligt om vi i regeringen
              även om vi nu inte hade så många dagar på oss att ta fram en ny
              budget plötsligt skulle lägga på dubbelt så mycket. Det kanske
              skulle glädja någon, men det skulle alldeles säkert förvåna Kulturrådet,
              som har gjort bedömningen att 10 miljoner skulle vara nog.
            </seg>
            <seg n="cbe25fad">
              Trots att vi representerar två skilda ideologier är vi också
              överens om att man ska använda statens medel på ett ansvarsfullt
              sätt. Det är vi överens om.
            </seg>
            <seg n="539c7d93">
              Därför är den här delen, det vill säga att vi satsade 10 miljoner
              kronor på de fria grupperna i en permanentad satsning med inriktning
              på barn och ungdom, ett sätt att använda skattebetalarnas medel
              ansvarsfullt, tycker jag.
            </seg>
            <seg n="9eb9811d">
              Och så kan jag säga att vi kommer att återkomma i andra fall.
              Vad vi allihop arbetar för i regeringen är nämligen att stärka
              kulturens roll i samhället.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="69c572b3">
            12 § Svar på interpellation 2006/07:445 om Berlindeklarationen
          </note>
          <note type="speaker" n="ca450d41">
            Anf. 61 Statsrådet CECILIA MALMSTRÖM (fp):
          </note>
          <u who="unknown" xml:id="i-bd75b5e175400f69-0" n="2b1329e5">
            <seg n="260e0cfd">
              Herr talman! Ulf Holm har frågat statministern om han vid det
              informella EU-toppmötet i Berlin framförde till de andra stats-
              och regeringscheferna, inklusive Tysklands förbundskansler Angela
              Merkel, att han inte kände sig politiskt bunden av Berlindeklarationen.
              Ulf Holm har också frågat statsministern om han avser att verka
              för att frågor rörande EU:s framtid ska behandlas i offentlighet
              och inte i slutna rum.
            </seg>
            <seg n="86b3f704">
              Statsministern har överlämnat frågan till mig för besvarande.
            </seg>
            <seg n="a4cfe849">
              Berlindeklarationen antogs av EU:s stats- och regeringschefer
              i samband med firandet av att det var 50 år sedan Romfördraget
              undertecknades. Det är en allmänt hållen text, närmast beskrivande
              till sin karaktär. Den innehåller inga nya rättsliga åtaganden
              utan är ett sätt för den tyska förbundskanslern Angela Merkel
              att på ett värdigt sätt markera vad unionen uppnått, vilka principer
              vårt samarbete bygger på och understryka att vi står eniga inför
              framtida utmaningar.
            </seg>
            <seg n="04040217">
              Vad gäller det konstitutionella fördraget arbetar ordförandeskapet
              vidare i enlighet med Europeiska rådets slutsatser från toppmötet
              i juni 2006. Då angavs att ordförandeskapet under första halvåret
              2007 skulle presentera en lägesrapport efter att ha konsulterat
              medlemsländerna. Rapporten ska diskuteras vid toppmötet i juni
              varefter nödvändiga beslut om hur reformprocessen ska fortgå förväntas
              tas.
            </seg>
            <seg n="277d44fa">
              Självklart kommer regeringen att verka för maximal öppenhet kring
              den processen. Vi har redan i flera sammanhang, däribland i kontakter
              med det tyska ordförandeskapet, tydligt understrukit behovet av
              parlamentarisk behandling. Regeringen kommer att fortsätta att
              samråda med riksdagen.
            </seg>
          </u>
          <note n="9ec8f9e2">
            Ordförandeskapet hoppas på en diskussion vid Europeiska rådet
            i juni och att den ska utmynna i en färdplan för den fortsatta
            processen och, om möjligt, ett sammankallande av en ny regeringskonferens
            i fördragsfrågan. Ytterligare information om detta lämnades senast
            i det sammansatta utskottet i riksdagen i frågan den 10 april.
          </note>
          <u who="unknown" xml:id="i-bcf3dcb9cda68f96-0" n="2b1329e5">
            <seg n="dbc3749b">
              Det svenska ordförandeskapet våren 2001 och det nyss avslutade
              finska ordförandeskapet präglades båda av stor öppenhet. Det har
              naturligtvis att göra med den tradition av öppenhet och transparens
              som råder i våra nordiska länder. Det är vår ambition att Sveriges
              ordförandeskap hösten 2009 ska föra den traditionen vidare. Jag
              känner ett stort stöd från riksdagen i den frågan.
            </seg>
          </u>
          <note type="speaker" n="7aabf9c7">
            Anf. 62 ULF HOLM (mp):
          </note>
          <u who="ulf_holm_1dd76d_w" xml:id="i-2f6bb978ad25dcce-0" n="8e5b4516" next="i-d72b86400d62b840-0">
            <seg n="900d1cf0">
              Herr talman! Tack så mycket, EU-minister Cecilia Malmström!
            </seg>
            <seg n="13c45d10">
              Jag vill först beklaga detta inför talmannen. Jag tycker att
              det är väldigt fegt av statsministern att han inte besvarar denna
              interpellation själv. Cecila Malmström var ju tyvärr inte med
              på toppmötet. Och de frågor som jag har ställt om hur statsministern
              har agerat kan rimligtvis bara statsministern själv besvara. Jag
              tycker att det är väldigt märkligt att man kan lämna över frågan
              till ett statsråd som inte varit närvarande, även om Cecilia Malmström
              är väl förtrogen med EU-frågorna i sig det betvivlar jag inte
              alls. Frågeställningarna handlade faktiskt om hur statsministern
              agerade, och där får vi alltså inget svar. Jag vet inte om talmannen
              kan ta upp detta med statsministern vid tillfälle, att han faktiskt
              bör svara på de frågor som ställs till honom om hans agerande.
            </seg>
            <seg n="65c95121">
              När det sedan gäller svaret från statsrådet har jag egentligen
              inte fått något svar på de frågor som jag ställde. Jag ställde
              två konkreta frågor. Jag undrade om statsministern hade framfört
              till Angela Merkel att han inte ansåg att Sverige och han var
              politiskt bundna av Berlindeklarationen. I svaret från statsrådet
              sägs det att man inte är rättsligt bunden. Det var inte det jag
              frågade om. Jag vet att Berlindeklarationen inte är rättsligt
              bindande. Därför fanns det inte heller något formellt samråd med
              EU-nämnden i frågan. Det var en politisk överenskommelse. Och
              där säger statsministern inför svenska medier: Vi är inte politiskt
              bundna. Har då statsministern informerat Angela Merkel och de
              andra stats- och regeringscheferna som var med på mötet om att
              han inte är bunden av detta? Det är det som frågeställningen handlar
              om. Om statsministern ger ett besked på EU-toppmötet och sedan
              ett annat inför svenska medier, för att tillgodose den svenska
              EU-kritiska opinionen, är det väldigt allvarligt.
            </seg>
            <seg n="556b4f94">
              Jag vet att Sverige vid många tidigare tillfällen har kritiserat
              andra länders ministrar för att de har gjort en uppgörelse på
              ministerrådsmöten och sedan sagt någonting helt annat inför deras
              respektive hemländers medier. Det har Sverige kritiserat ganska
              entydigt, från alla politiska partier, men nu verkar statsministern
              göra precis samma sak själv. Det är mycket anmärkningsvärt.
            </seg>
            <seg n="bc381cf1">
              Man besvarar inte heller frågan om öppenheten. Det är klart att
              Sverige vill ha öppenhet i processen. Jag betvivlar inte den ambitionen.
              Men statsrådet säger nu i svaret att det naturligtvis har att
              göra med den tradition av öppenhet och transparens som råder i
              våra nordiska länder. Jaha, det är alltså helt okej att Tyskland
              inte har förstått öppenhetsfrågan. Och då ska vi acceptera det
              därför att det är deras tradition. Det är häpnadsväckande om vi
              ska ha en regeringskonferens eller en diskussion om den framtida
              konstitutionen för EU, som jag hoppas inte blir verklighet, när
              människor inte får veta hur diskussionerna går. Det är ju det
              som är öppenhet.
            </seg>
            <seg n="b829a4e8">
              Traditionen hittills, i fråga om den nya svenska regeringen,
              är att man är väldigt snabb när det gäller att hemligstämpla material.
              Vi känner mycket väl till den tidigare interpellation vi hade
              kring det brev som det tyska ordförandeskapet skickade till Sverige.
              Där kom hemligstämpeln fram väldigt snabbt. När man sedan väl
              hade läst brevet det tog ett par veckor var det tydligen inget
              konstigt med det. Men det är det här som jag inte vill ska bli
              en tradition med den nya regeringen, att hemligstämpeln åker fram
              först. Därmed slipper man en offentlig diskussion och slipper
              redovisa vilka ståndpunkter regeringen för fram i de här diskussionerna.
              Är det så Europas framtid ska byggas är det ett ännu större avståndstagande
              från Miljöpartiet när det gäller den process som nu inleds.
            </seg>
          </u>
          <note n="6e0c2520">
            Anf. 63 TALMANNEN:
          </note>
          <u who="ulf_holm_1dd76d_w" xml:id="i-d72b86400d62b840-0" n="8e5b4516" prev="i-2f6bb978ad25dcce-0">
            <seg n="2be06297">
              Innan jag lämnar ordet vidare vill jag bara för protokollet anmäla
              att talmannen inte kan gå in i aktuell debatt om hur man fördelar
              arbetet inom regeringen. Det är en sak inom regeringen, och eventuella
              synpunkter får framföras utanför kammaren.
            </seg>
          </u>
          <note type="speaker" n="5ea78888">
            Anf. 64 Statsrådet CECILIA MALMSTRÖM (fp):
          </note>
          <u who="unknown" xml:id="i-03f30d614f32a404-0" n="2b1329e5">
            <seg n="9849ef67">
              Herr talman! Precis som Ulf Holm säger är Berlindeklarationen
              inte juridiskt bindande. Den är alltför löst och allmänt hållen.
              Det här var ju, och är, en deklaration i samband med firandet
              av att det var 50 år sedan Romfördraget undertecknades, som vi
              från svensk sida och en majoritet av riksdagen i alla fall tyckte
              var värt att högtidlighålla.
            </seg>
            <seg n="5041e8cc">
              Om man läser Berlindeklarationen, vilket jag vet att Ulf Holm
              har gjort mycket noggrant, ser man att det är ganska svepande
              och allmänna formuleringar om våra gemensamma målsättningar. Det
              tillförs egentligen ingenting nytt, ingenting annat än vad vi
              redan arbetar för i den europeiska unionen. Det är inte heller
              några konkreta målsättningar som på något sätt är nya. Det här
              innehåller några prioriteringar, som jag tror är ganska väl förekommande
              i de allra flesta länder, om de stora utmaningar som vi står inför
              i EU-samarbetet. På det sättet är det inget nytt åtagande som
              man tar på sig. Jag tror att det var det som statsministern menade.
            </seg>
            <seg n="56e3a3dc">
              Naturligtvis är vi politiskt bundna till EU-samarbetet. Vi är
              en aktiv del. Vi vill tillhöra kärnan i Europa. Ulf Holm och jag
              har haft nöjet att diskutera just den formuleringen vid många
              tillfällen i denna kammare. Men det står inga nya åtaganden här,
              som vi inte redan har varit överens om och som inte är prioriteringar
              för denna regering och för EU-samarbetet i sin helhet.
            </seg>
            <seg n="d824d186">
              Vi har också försökt att samråda. Även om det inte, precis som
              Ulf Holm säger, formellt krävdes samråd har vi försökt att vara
              så öppna i samtalen med riksdagen som möjligt i den här frågan,
              vilket då för mig in på fråga 2. Vi samrådde. Och vid flera tillfällen
              har man träffat statsministerns så kallade sherpa Nicola Clase.
              Jag har träffat det sammansatta utskottet. Och vi såg till, som
              den enda regeringen i hela EU, tror jag, att EU-nämndens ledamöter
              fick handlingar inför Berlindeklarationen så att de skulle ha
              möjlighet att ha synpunkter. Jag vet också att Ulf Holm hade synpunkter
              som vi faktiskt framförde. Jag tror att Ulf Holm var ganska glad
              över resultatet, eftersom hans synpunkt togs till vara. Jag tycker
              ändå att vi har försökt att hantera detta på det sätt som är möjligt.
            </seg>
            <seg n="40d88d0a">
              Svaret på den andra frågan är: Ja, vi har framfört till det tyska
              ordförandeskapet vid flera tillfällen, formellt och informellt,
              att vi är måna om att det i den fortsatta processen ges möjlighet
              för en så bred parlamentarisk förankring som möjligt. Vi har ju
              den traditionen i Sverige och den finns i många andra länder att
              vi vill ha, och också ska ha, det här nära samarbetet med riksdagen,
              i det här fallet EU-nämnden och det sammansatta utskottet. Det
              kommer vi att verka för.
            </seg>
            <seg n="86d02b39">
              Men det är ingen hemlighet att det finns olika traditioner i
              de olika länderna, och det vet ju också Ulf Holm. Vi har en så
              kallad nordisk tradition som också finns i en del andra länder.
              Den tyska traditionen är inte lika offentlig. Sedan vårt medlemskaps
              början har vi försökt öppna det hela. Sverige var pådrivande i
              antagandet av den lag som nu finns om öppenhet i och tillgång
              till offentliga handlingar som antogs 2001 under det svenska ordförandeskapet
              i mycket bred enighet.
            </seg>
            <seg n="41cb3bc8">
              Vi fortsätter att driva på på det här området. Men vi kan inte
              gå in i varje lands lagstiftning. Vi kan bara driva på och visa
              på fördelarna med öppenheten. Från vår sida kommer vi tillsammans
              med alla andra länder som också har en öppenhetstradition att
              verka för att detta sker så öppet som möjligt. Vi ska visa på
              de goda exemplen och resultaten.
            </seg>
            <seg n="9a5f1c49">
              Regeringskonferenser är till sin natur slutna. Konventet var
              en helt annan process. Den var öppen och inkluderande, men regeringskonferenser
              är alltså mer slutna. Vi kommer att göra vårt allra yttersta,
              och vi har också försökt göra det hittills, för att ha ett så
              nära samarbete och en så bred öppenhet som möjligt med denna kammare
              och med de organ som riksdagen själv har beslutat om.
            </seg>
          </u>
          <note type="speaker" n="3bd3d0e9">
            Anf. 65 ULF HOLM (mp):
          </note>
          <u who="ulf_holm_1dd76d_w" xml:id="i-65f27804ea690064-0" n="8e5b4516">
            <seg n="53fa171f">
              Herr talman! Det kanske är lite svårt för talmannen att gå in
              och säga till regeringen hur den ska fördela arbetsuppgifterna.
              Det bör dock ändå framföras en protest. Denna interpellation är
              skriven på ett sådant sätt att den verkligen berör hur en minister
              statsministern i det här fallet har agerat på ett möte. Den lämnas
              sedan över till en minister som inte var närvarande på mötet.
              Hon var inte ens i Berlin i det sammanhanget. Detta ter sig väldigt
              konstigt, och man bör protestera mot det förfaringssättet.
            </seg>
            <seg n="f2346dd6">
              Jag går nu över till sakfrågorna. Jag har hittills aldrig fått
              delta på ett möte med EU-ministrarna, men jag kan tänka mig att
              man diskuterade Berlindeklarationen. Jag antar att Angela Merkel
              presenterade den i alla fall. Då måste väl också ministrar statsministern
              i det här fallet säga ifrån om de inte anser sig bundna av deklarationen.
              Man borde ha sagt: Ni får gärna lägga fram den, men vi kommer
              inte att försvara den utåt. Det är precis det som statsministern
              har gjort nu. Han har inför svenska medier sagt att han inte känner
              sig bunden av något som står i deklarationen. Jag kommer inte
              ihåg exakt om det var SVT:s eller TV 4:s nyheter, men jag är säker
              på att vi kan plocka fram det ordentligt. Det är märkligt att
              ministern säger på det sättet och undergräver framför allt sin
              egen trovärdighet. Om det nu är så att statsministern inte känner
              sig bunden av någonting borde han i så fall ha framfört detta
              vid de diskussioner som fördes tidigare.
            </seg>
            <seg n="68273bf8">
              Jag är mycket väl medveten om att regeringen gav tillfälle för
              EU-nämnden att reagera på ett tidigt stadium på detta. Men det
              var ett väldigt allmänt hållet första utkast. När vi fick det
              sista utkastet två dagar före EU-toppmötet var det med beskedet:
              Vi kan inte ändra någonting. Efter det ändrades inte heller någonting.
              Det är kanske inte är riktigt så ett ordentligt samråd ska gå
              till.
            </seg>
            <seg n="d4de14cd">
              Jag saknar fortfarande svar på frågan om statsministern säger
              en sak på EU-toppmöten och en sak inför svenska medier eller inför
              riksdagen. Statsministern har inte heller gett någon återrapport
              till kammaren i detta ärende, vilket annars är tradition. Men
              det finns säkert olika anledningar till det också.
            </seg>
            <seg n="a16e12e2">
              När det gäller fråga 2 sade Angela Merkel i sitt tal att man
              naturligtvis inte kan diskutera allting offentligt. Det var med
              syfte på det nya arbetssätt som det tyska ordförandeskapet har
              jobbat med EU-frågorna på. Man har bilaterala konstellationer
              en och en med ministrar från olika länder för att försöka nå en
              uppgörelse. Det är ett nytt arbetssätt, och det är framför allt
              ett nytt arbetssätt som gör att offentligheten blir drabbad. Öppenheten,
              offentligheten och samrådet mellan respektive lands EU-nämnd och
              parlament kan gå förlorade där.
            </seg>
            <seg n="b89b6764">
              Det är därför Sverige måste protestera mot det nya arbetssätt
              som det tyska ordförandeskapet har börjat lansera nu. Det anses
              ju att detta också ska ligga till grund för hela diskussionen
              om hur man ska gå vidare med EU-konstitutionen, som enligt min
              mening egentligen är politiskt och juridiskt död. Två folkomröstningar
              har ju sagt nej till den, och därmed bör den också ha fallit.
              Men nu har man försökt återuppliva konstitutionen, och jag tycker
              att det då måste råda öppenhet i de diskussionerna. Det var det
              man beslutade i Laeken 2001 man skulle föra EU närmare människorna.
              Det gör man inte i hemlighetsmakeri, utan i öppen och fri diskussion.
              Det är den som drabbas nu.
            </seg>
          </u>
          <note type="speaker" n="36f0880d">
            Anf. 66 Statsrådet CECILIA MALMSTRÖM (fp):
          </note>
          <u who="unknown" xml:id="i-03f30d614f32a404-1" n="2b1329e5">
            <seg n="553d5215">
              Herr talman! Jag tror att statsministern har uppfattat att frågorna
              är av principiell karaktär och att vi därigenom kan diskutera
              dem här tillsammans via mig. Jag tror också att han inte ville
              beröva mig nöjet att få delta i ännu en interpellationsdebatt
              med Ulf Holm.
            </seg>
            <seg n="a4e29921">
              Jag tror att Ulf Holm i sin illvilja till texten och på grund
              av att han inte vill delta i detta övertolkar vad som har sagts.
              Detta är ingen ny juridiskt bindande text. Om var och en av oss
              hade skrivit detta kanske vi hade formulerat det något annorlunda.
              Men det finns ingen formulering i detta som pekar på någonting
              helt nytt utöver de prioriteringar som regeringen i denna kammare
              och i andra sammanhang saluför som sin Europapolitik.
            </seg>
            <seg n="278858c9">
              Det hela landar på slutet av ett antal prioriteringar, ett antal
              gemensamma målsättningar och ett antal värderingar som vi står
              bakom. Naturligtvis står vi bakom detta från den svenska regeringens
              sida, men det är inga nya juridiska åtaganden. Sådan var inte
              karaktären på deklarationen. Jag tror att Ulf Holm ser spöken
              där de faktiskt inte finns.
            </seg>
            <seg n="860a6a6e">
              Precis som Ulf Holm tidigare har sagt har vi efter allra bästa
              förmåga försökt samråda med riksdagen trots att det inte krävdes
              samråd. I samma ögonblick som vi fick utkasten till Berlindeklarationen
              skickade vi över dem för möjlighet att bereda. Regeringen har
              inte heller haft några andra underlag som vi har dolt för riksdagens
              kammare. Vi har skickat över det som vi har haft.
            </seg>
            <seg n="f753b851">
              Vi har både genom Nicola Clase och mig själv och genom utrikesministerns
              och statsministerns besök i EU-nämnden och så vidare försökt vara
              så öppna, tillgängliga och lyhörda som det någonsin är möjligt.
            </seg>
            <seg n="3b82648d">
              Ulf Holm gillar inte alltid det som står i detta, och det kan
              vi kanske prata mer om vid ett annat tillfälle. De prioriteringar
              som lyfts fram är de prioriteringar som vi mycket tidigt pratade
              om i riksdagen och som vi menar bör prägla det framtida EU-samarbetet.
            </seg>
            <seg n="434ee687">
              Den process som sker nu är en följd av att man försöker se vad
              man kan göra av den produkt som kom ut ifrån konventsprocessen.
              Den processen var, precis som vi har sagt, en mycket öppen och
              inkluderande process som ledde till att Frankrike och Nederländerna
              sedan röstade nej. Men 18 länder har ratificerat detta, och flera
              andra länder har sagt att man ändå tycker att det är en bra utgångspunkt.
            </seg>
            <seg n="3278505a">
              Processen är sådan att de länder som inte anser sig kunna stå
              bakom texten Frankrike och Holland och även en del andra länder
              där det finns svårigheter formulerar vilka svårigheter de har
              för att vi ska kunna anta en text. Detta har vi diskuterat flera
              gånger. Vi behöver ett nytt fördrag, bland annat för att kunna
              fatta beslut med större effektivitet och öppenhet och för att
              kunna möjliggöra framtida utvidgningar. Det är en process där
              varje land på något sätt visar sina kort så småningom. Det kan
              inte göras i den stora, offentliga debatten.
            </seg>
            <seg n="3f867b73">
              Sedan kommer en regeringskonferens. I samband med det ska vi
              från svensk sida verka för att ha den så öppen och så inkluderande
              som det någonsin är möjligt med såväl Sveriges riksdag som med
              allmänheten. Det är väl jättebra om Ulf Holm vill bidra till den
              diskussionen.
            </seg>
          </u>
          <note type="speaker" n="138539ec">
            Anf. 67 ULF HOLM (mp):
          </note>
          <u who="ulf_holm_1dd76d_w" xml:id="i-65f27804ea690064-1" n="8e5b4516">
            <seg n="a3263701">
              Herr talman! Precis som Cecilia Malmström säger är det egentligen
              inte innehållet i Berlindeklarationen som är föremål för interpellationen.
              Innehållet har vi både diskuterat och ställt skriftliga frågor
              om.
            </seg>
            <seg n="2b10a3a9">
              Här handlar det mer om processen och om hur statsministern har
              agerat på mötet. Det är det som är det intressanta. Jag anser
              att det är oroväckande för framtiden. Hur ska den nya regeringen
              hantera EU-frågorna framöver?
            </seg>
            <seg n="a19544f2">
              Det kanske också finns en viss oro över hur Tyskland har agerat
              när det gäller sitt nya arbetssätt med EU-frågorna. I vissa fall
              har Angela Merkel varit skicklig, till exempel inför EU-toppmötet
              i början av mars när det gäller klimatfrågorna. Det måste man
              ändå tillstå. Där lyckades hon faktiskt övertyga och prata med
              länder som var emot att man skulle anta några riktlinjer om klimatfrågorna.
              Jag säger inte att allt som det tyska ordförandeskapet har gjort
              är fel.
            </seg>
            <seg n="72d59291">
              Just diskussionen om det konstitutionella fördraget och toppmötet
              i mars i sammanband med 50-årsfirandet gör mig lite orolig för
              att det arbetssättet ska anammas när det gäller den här processen
              och att det blir en hemligstämpel över hela processen.
            </seg>
            <seg n="6ed15f9f">
              Jag hoppas givetvis att den svenska regeringen kommer att agera
              för en öppenhet gentemot riksdagen men också i EU-sammanhang argumentera
              för att det måste finnas en öppenhet i en så viktig process som
              ska gälla EU:s konstitution, grundlag eller vad man nu vill kalla
              den framöver.
            </seg>
            <seg n="d9047410">
              Jag tror att det absolut viktigaste är att vi får detta klart
              för oss.
            </seg>
            <seg n="9b0c6638">
              Jag kan hålla med om att Berlindeklarationen inte direkt är någon
              kioskvältare. Det står inte så mycket nytt i den och det är dessutom
              ett dokument som är mycket dåligt översatt till svenska.
            </seg>
            <seg n="2f04e9a9">
              Det absolut viktigaste är att statsministern inför svenska medier
              sade att han inte känner sig politiskt bunden av någonting som
              står i Berlindeklarationen. Det är den allvarliga och egentliga
              frågan. Hur kan han säga det?
            </seg>
          </u>
          <note type="speaker" n="fdda2d4f">
            Anf. 68 Statsrådet CECILIA MALMSTRÖM (fp):
          </note>
          <u who="unknown" xml:id="i-bd75b5e175400f69-1" n="2b1329e5">
            <seg n="18fca6a2">
              Herr talman! Det finns även för hängivna öppenhetsivrare en tid
              i förhandlingar när man inte kan tillämpa full öppenhet och insyn.
              Så är det överallt. När det gäller väldigt känsliga saker och
              när man kanske behöver sätta press på vissa medlemsländer kan
              man inte i direktsändning försöka definiera exakt var svårigheterna
              ligger. Det gäller i fördragsfrågor till exempel. Det gällde inför
              vissa klimatfrågor för att man så småningom ska få en öppnare
              diskussion och enighet. Så är det ibland. Det är inte något nytt
              att man arbetar på det sättet inom EU. Det förekommer ofta. Det
              är ofta den möjlighet man har när det gäller väldigt känsliga
              frågor.
            </seg>
            <seg n="eec88af8">
              Vi och många andra medlemsländer försöker att ha en så bred offentlig
              process som möjligt. Det har ju verkligen gått åt det hållet de
              senaste tio åren.
            </seg>
            <seg n="fe59b479">
              Det finska ordförandeskapet har ju till och med webbsänt och
              tv-sänt en hel del av rådsmötena. Det kanske inte heller är en
              kioskvältare, men trots allt ett viktigt steg i rätt riktning.
              Vi hoppas att vi kan driva på så att det blir mer permanent.
            </seg>
            <seg n="30db3373">
              Engagemanget i de här frågorna är naturligtvis lite olika beroende
              på vilken förvaltningstradition man kommer från. Det ska man inte
              hymla med.
            </seg>
            <seg n="95f43f8a">
              Jag tror ändå att i just det här skedet, när man utgår ifrån
              det konstitutionella fördrag som föreligger och ser på vad man
              kan behålla, vad som behöver förändras, vad som behöver läggas
              till, vad man behöver komplettera med och vad man kan skippa,
              är situationen inte den att man kan göra det i direktsändning.
            </seg>
            <seg n="3286bd9c">
              Varje land måste få göra detta. Det är mycket känsligt i vissa
              länder. Det är val och det är osäkerheter. En del länder känner
              att de inte själva har landat i sin parlamentariska förankring
              i detta. Det är en process som pågår i Nederländerna till exempel.
              Det ska vi känna respekt för.
            </seg>
            <seg n="d591f1ed">
              Som jag har sagt flera gånger jag vet inte hur många ska vi från
              svensk sida försöka att utifrån det driva den fortsatta processen
              så öppet det någonsin är möjligt.
            </seg>
          </u>
          <note n="87bfc577">
            Överläggningen var härmed avslutad.
          </note>
          <note n="bed4d399">
            13 § Hänvisning av ärenden till utskott
          </note>
          <note n="243152be">
            Föredrogs och hänvisades
          </note>
          <note n="23ca4d72">
            14 § Bordläggning
          </note>
          <note n="97792028">
            Anmäldes och bordlades
          </note>
          <note n="305b2092">
            15 § Anmälan om interpellationer
          </note>
          <note n="847d7edd">
            Anmäldes att följande interpellationer framställts
          </note>
          <note n="56340e39">
            den 13 april
          </note>
          <note n="e2aca540">
            Hans Linde
          </note>
          <note n="fce45466">
            Eva Selin Lindgren
          </note>
          <note n="dbee19d1">
            Lars U Granberg
          </note>
          <note n="1eaeb454">
            Fredrik Olovsson
          </note>
          <note n="7bfc6e87">
            Interpellationerna redovisas i bilaga som fogats till riksdagens
            snabbprotokoll tisdagen den 17 april.
          </note>
          <note n="6f5cacb8">
            16 § Anmälan om frågor för skriftliga svar
          </note>
          <note n="1541eb9d">
            Anmäldes att följande frågor för skriftliga svar framställts
          </note>
          <note n="56340e39">
            den 13 april
          </note>
          <note n="4e372364">
            Carin Runeson
          </note>
          <note n="170be59d">
            Birgitta Eriksson
          </note>
          <note n="f95d6515">
            Agneta Berliner
          </note>
          <note n="87460084">
            Birgitta Ohlsson
          </note>
          <note n="8f68b173">
            Maria Kornevik Jakobsson
          </note>
          <note n="e2aca540">
            Hans Linde
          </note>
          <note n="bc1d4387">
            Carina Hägg
          </note>
          <note n="4c407199">
            Patrik Forslund
          </note>
          <note n="a58326a3">
            Gunilla Carlsson
          </note>
          <note n="5a95ebda">
            Inger Jarl Beck
          </note>
          <note n="e577befe">
            Margareta Cederfelt
          </note>
          <note n="e577befe">
            Margareta Cederfelt
          </note>
          <note n="e577befe">
            Margareta Cederfelt
          </note>
          <note n="4a9255e9">
            Ann-Kristine Johansson
          </note>
          <note n="e577befe">
            Margareta Cederfelt
          </note>
          <note n="da23109a">
            Lars Wegendal
          </note>
          <note n="b8da9fa5">
            Christer Adelsbo
          </note>
          <note n="b8da9fa5">
            Christer Adelsbo
          </note>
          <note n="d3202344">
            Jeppe Johnsson
          </note>
          <note n="6c509b36">
            Göran Lindblad
          </note>
          <note n="7aedbcd2">
            Peter Hultqvist
          </note>
          <note n="bc1d4387">
            Carina Hägg
          </note>
          <note n="bc1d4387">
            Carina Hägg
          </note>
          <note n="bc1d4387">
            Carina Hägg
          </note>
          <u who="unknown" xml:id="i-bcf3dcb9cda68f96-1" n="2b1329e5">
            <seg n="80303477">
              Barbro Westerholm
            </seg>
          </u>
          <note n="87460084">
            Birgitta Ohlsson
          </note>
          <note n="87460084">
            Birgitta Ohlsson
          </note>
          <note n="87460084">
            Birgitta Ohlsson
          </note>
          <note n="756ab903">
            Nina Larsson
          </note>
          <note n="e2aca540">
            Hans Linde
          </note>
          <note n="e2aca540">
            Hans Linde
          </note>
          <note n="912351de">
            Frågorna redovisas i bilaga som fogats till riksdagens snabbprotokoll
            tisdagen den 17 april.
          </note>
          <note n="2857c96d">
            17 § Kammaren åtskildes kl. 12.34.
          </note>
          <note n="c61e12fa">
            Förhandlingarna leddes
          </note>
          <note n="0930301e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
