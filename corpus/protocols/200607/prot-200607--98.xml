<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--98</head>
          <docDate when="2007-04-25">2007-04-25</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2006/07:98
            </seg>
          </u>
          <note>
            Onsdagen den 25 april
          </note>
          <note>
            Kl. 09:00 - 16:14
          </note>
          <note>
            1 § Justering av protokoll
          </note>
          <note>
            Justerades protokollet för den 19 april.
          </note>
          <note>
            2 § Meddelande om aktuell debatt
          </note>
          <note>
            Andre vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om integrationspolitiken
            anordnas torsdagen den 26 april kl. 15.30.
          </note>
          <u>
            <seg>
              Från regeringen skulle integrations- och jämställdhetsminister
              Nyamko Sabuni (fp) delta.
            </seg>
          </u>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt med anledning av händelserna i Rosengård
          </note>
          <u>
            <seg>
              Mot bakgrund av händelserna på Rosengård i Malmö den senaste
              veckan begär Miljöpartiet de Gröna en aktuell debatt. Vi anser
              att det är av största vikt att riksdagen och partierna diskuterar
              det som inträffat, drar lärdom av detta och givetvis vidtar åtgärder.
            </seg>
          </u>
          <u>
            <seg>
              Liknande händelser kan inträffa även på andra orter i Sverige
              och det är därför viktigt att riksdagen vidtar åtgärder i förebyggande
              syfte. Riksdagen kan inte sitta på åhörarläktaren utan måste ta
              tag i situationen. Det behövs en nationell handlingsplan för att
              medverka till mångfald och en god integration i samhället.
            </seg>
          </u>
          <u>
            <seg>
              Miljöpartiets solidaritet finns hos den stora majoritet i Rosengård
              som tar avstånd från våld och skadegörelse, och som vill ha en
              trygg livsmiljö. Vår utgångspunkt är att alla människor som lever
              i Sverige ska ha möjlighet till arbete och trygghet. Regeringens
              politik riskerar att förstärka utanförskapet och öka klyftorna
              i samhället. Staten måste garantera ekonomiskt stöd till kommuner
              som solidariskt ställer upp och tar emot flyktingar, till exempel
              från Irak.
            </seg>
          </u>
          <u>
            <seg>
              Vi utgår från att regeringen i en aktuell debatt i riksdagen
              kan lämna relevant information om hur de ser på situationen och
              vilka eventuella åtgärder regeringen avser vidta.
            </seg>
          </u>
          <note>
            Maria Wetterstrand
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att ett meddelande om ändringar
            i kammarens sammanträdesplan delats ut till kammarens ledamöter.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2006/07:480
          </note>
          <note>
            Interpellation 2006/07:480 Ersättning från a-kassan för personer
            under 25 år
          </note>
          <note>
            Interpellationen kommer att besvaras tisdagen den 15 maj 2007.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2007)69
            </seg>
          </u>
          <u>
            <seg>
              KOM(2007)18
            </seg>
          </u>
          <note>
            6 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Europarådet
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            9 § Verksamheten inom Organisationen för säkerhet och samarbete
            i Europa under år 2006
          </note>
          <note>
            Föredrogs
          </note>
          <note type="speaker">
            Anf. 1 WALBURGA HABSBURG DOUGLAS (m):
          </note>
          <u>
            <seg>
              Fru talman! I dag lägger utrikesutskottet fram sitt betänkande
              som behandlar två skrivelser, en från regeringen om OSSE:s verksamhet
              under 2006 och en från Sveriges delegation vid OSSE:s parlamentariska
              församling. Även om betänkandet är mycket kortfattat och beslutet
              enhälligt är innehållet i skrivelserna viktigt. Sverige spelar,
              som en av 56 ledamöter i OSSE, en betydande roll i dess arbete
              för demokrati och mänskliga rättigheter, liksom för samarbete
              och säkerhet.
            </seg>
          </u>
          <u>
            <seg>
              OSSE:s medlemsstater täcker det geografiska området mellan Vladivostok
              och Vancouver där såväl Kanada och USA som Ryssland ingår. Det
              är en av de få europeiska organisationer där både ryssar och amerikaner
              träffas regelbundet och det enda säkerhetspolitiska samarbetsorgan
              i Europa i vilket alla europeiska stater samt USA och Kanada,
              men också länderna i Kaukasus och Centralasien, deltar på samma
              villkor.
            </seg>
          </u>
          <u>
            <seg>
              OSSE utvecklades redan under det kalla kriget ur den europeiska
              säkerhetskonferensen som grundades 1975. Den parlamentariska församlingen
              inrättades först 1991 och har tre utskott politik, ekonomi och
              mänskliga rättigheter. Dessa växte ur de tre korgarna i slutakten
              av Helsingforskonferensen 1975.
            </seg>
          </u>
          <u>
            <seg>
              OSSE har fältmissioner i många länder med syfte att förebygga
              eller lösa kriser, till exempel den i Kosovo inför den kommande
              självständigheten, samt i Makedonien, Montenegro, Georgien och
              Armenien. Därutöver försöker OSSE hjälpa till att lösa de frysta
              konflikterna i Georgien med Sydossetien och Abchasien, i Armenien
              med Nagorno-Karabach och i Moldavien med Transnistrien.
            </seg>
          </u>
          <u>
            <seg>
              OSSE:s andra huvuduppgift ligger i den mänskliga dimensionen.
              Den ska förhindra spridningen av små och lätta vapen samt bekämpa
              människohandel och trafficking. För det ändamålet har OSSE inrättat
              ett flertal underorganisationer. Det finns ett kontor för demokratiska
              institutioner och mänskliga rättigheter, Odihr, som utöver valövervakningarna
              även anordnar regelbundna konferenser om frågor som rör mänskliga
              rättigheter. Vidare finns en högkommissarie för frågor om nationella
              minoriteter just nu är det Rolf Ekéus samt en representant för
              mediefrihet.
            </seg>
          </u>
          <u>
            <seg>
              Den parlamentariska församlingen leds av Göran Lennmarker, som
              är talman. Sverige har även ett flertal andra viktiga representanter
              i den parlamentariska församlingen. Tone Tingsgård är en av viceordförandena
              och ansvarig för jämställdhetsfrågor, och Cecilia Wigström är
              viceordförande i det tredje utskottet, som sysslar med mänskliga
              rättigheter.
            </seg>
          </u>
          <u>
            <seg>
              OSSE:s parlamentariska församling arbetar hårt för demokratiutvecklingen
              i Centralasien och södra Kaukasus. Göran Lennmarker reser ofta
              till Baku och grannregionerna för att medla i Nagorno-Karabach-konflikten.
              Den parlamentariska församlingen har beslutat att hålla sommarsessionen
              2009 i Kazakstan, trots att regeringen sade nej under ministermötet.
              Den parlamentariska församlingen anser att detta kan vara ett
              sätt att stödja de demokratiska reformerna.
            </seg>
          </u>
          <u>
            <seg>
              Det viktigaste arbetet, förutom arbetet i utskotten, är valövervakningen.
              Där arbetar OSSE:s parlamentariska församling gemensamt med Odihr.
              Det är ett sätt för oss parlamentariker från medlemsländerna att
              aktivt delta i ett demokratiskt arbete, och vi har i den svenska
              delegationen fattat beslut om att varje delegationsmedlem åtminstone
              vartannat år ska försöka delta i minst en valövervakning. Det
              är ett mycket viktigt arbete eftersom det ger valen som övervakas
              demokratisk legitimitet.
            </seg>
          </u>
          <u>
            <seg>
              Valövervakningen sker främst i länderna öster om Wien, vilket
              kritiserats av Ryssland och Vitryssland. Detta upprätthålls dock
              av OSSE:s parlamentariska församling. Under 2006 hölls sju valövervakningar.
              Två val, i Vitryssland och Tadzjikistan, uppfyllde inte OSSE:s
              kriterier för att gälla som demokratiska val och underkändes.
              Tyvärr har det under den senaste tiden uppstått slitningar mellan
              OSSE:s parlamentariska församling och Odihr om arbetsfördelningen
              under valövervakningarna, vilket tillsammans med diskussionerna
              mellan USA och Ryssland om OSSE:s framtida roll sliter hårt på
              arbetet.
            </seg>
          </u>
          <u>
            <seg>
              Sverige spelar en viktig och aktiv roll inom OSSE och i OSSE:s
              parlamentariska församling. Det kan hjälpa genom att se till att
              den goda idén med OSSE, som utöver all politik bereder en viktig
              mötesplats för de europeiska länderna å ena sidan och Ryssland
              och USA å den andra, inte förstörs genom de interna spänningarna.
            </seg>
          </u>
          <u>
            <seg>
              Sverige har även lyckats sätta stödet för en fredlig utveckling
              på Balkan som nummer ett på OSSE:s agenda.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Behandling av personuppgifter inom Försvarsmaktens och Försvarets
            radioanstalts underrättelseverksamhet
          </note>
          <note>
            Föredrogs
          </note>
          <note type="speaker">
            Anf. 2 GUNILLA WAHLÉN (v):
          </note>
          <u>
            <seg>
              Fru talman! Detta betänkande behandlar frågan om personuppgifter
              inom Försvarsmaktens och Försvarets radioanstalts underrättelseverksamhet.
              Det är en synnerligen delikat fråga. Betänkandet innehåller många
              detaljer, och det är inte lätt att pedagogiskt beskriva innehållet.
              Som man kan gissa av namnet, Försvarets radioanstalts underrättelseverksamhet,
              handlar det om ytterst hemlig verksamhet, så hemlig att det är
              svårt att föreställa sig vad de egentligen gör när de går till
              jobbet på radioanstalten.
            </seg>
          </u>
          <u>
            <seg>
              Självklart måste vi skydda vårt land och våra medborgare från
              krig, spioneri och terrorism. Staten ska vara ansvarig för att
              detta skydd finns för oss medborgare. Samtidigt måste man vara
              ytterst varsam med människors rätt att ha sitt privatliv i fred,
              fritt från all form av integritetsstörande verksamhet. Grundprincipen
              måste vara att ingen ska ha rätt att läsa de brev som min moster
              i Luleå sänder till min andra moster i Strömstad, eller avlyssna
              deras telefonsamtal till varandra.
            </seg>
          </u>
          <u>
            <seg>
              Här gäller det att noga överväga mitt behov och min rätt till
              integritet och skydd av privatlivet mot behovet och nödvändigheten
              av skydd för medborgarna och för rikets säkerhet.
            </seg>
          </u>
          <u>
            <seg>
              Vänsterpartiet anser att det är bra att frågan om personuppgiftsbehandling
              inom försvarsunderrättelsetjänsten regleras separat. Vi stöder
              även tanken bakom propositionen, att anpassa försvarsunderrättelsetjänstens
              möjligheter att aktivt bedriva verksamheten på de förändrade villkor
              som den tekniska utvecklingen medfört och att personuppgiftsbehandlingen
              rättsligt anpassas till detta. Vissa delar av förslaget bör dock
              förändras, förtydligas och i somliga fall tas bort.
            </seg>
          </u>
          <u>
            <seg>
              Fru talman! Propositionen anför lagförslag som innebär att regeringen
              meddelar föreskrifter om vilka myndigheter som ska ha direktåtkomst
              till uppgiftssamlingar hos Försvarsmakten och Försvarets radioanstalt.
              Vi i Vänsterpartiet avstyrker detta och menar att besluten ska
              tas av riksdagen. Riksdagens valda ledamöter ska godkänna vilka
              myndigheter som genom egen direktåtkomst ska kunna ta del av insamlad
              information.
            </seg>
          </u>
          <u>
            <seg>
              En viktig aspekt i underrättelsesammanhang är den problematik
              som finns då civila och militära underrättelsetjänster överlappar
              varandra när det gäller såväl befogenheter som aktiviteter. Därför
              är det viktigt att skiljelinjen mellan den militära och den civila
              underrättelseverksamheten blir tydlig. I lagförslaget anges att
              personuppgiftsbehandling av Försvarsmakten och Försvarets radioanstalt
              får ske vid misstankar om bland annat terroristbrott.
            </seg>
          </u>
          <u>
            <seg>
              Vänsterpartiet menar att det är polisen och inte militären som
              ska handha brott och brottsbekämpning. Förslaget innebär enligt
              vår mening att försvarsmyndigheter får tillgång till och kan lagra
              personuppgifter för polisiär verksamhet. Vi avstyrker detta förslag.
              Underrättelseinformation och uppgiftsbehandling för polisiär verksamhet
              ska endast ske under ledning och styrning av polisen. Men det
              kan naturligtvis innebära att polismyndigheten ska kunna ha en
              nära samverkan med militära myndigheter.
            </seg>
          </u>
          <u>
            <seg>
              Fru talman! I propositionen föreslås att personuppgifter ska
              få föras över till andra länder eller mellanfolkliga organisationer,
              utan att det införs en enligt vår mening tillräcklig reglering
              för beaktande av den enskildes rättssäkerhets- och integritetsintressen.
              Det bör därför i lagen införas som förutsättning att det finns
              en adekvat skyddsnivå för personuppgifter i det land eller den
              mellanfolkliga organisation som det handlar om. Sverige måste
              skaffa garantier för skydd av integritet för svenska medborgare.
              Ett utlandssamarbete som innefattar utlämnande av personuppgifter
              bör föregås av ett skriftligt tillstånd från regeringen.
            </seg>
          </u>
          <u>
            <seg>
              Regeringen bör endast ha rätt att meddela föreskrifter om överföring
              av personuppgifter till andra länder eller mellanfolkliga organisationer
              eller att besluta om sådan överföring i ett enskilt fall utan
              hänsyn till gällande sekretess om det är nödvändigt för insatsstyrkornas
              säkerhet i samband med att Sverige deltar i internationella konfliktförebyggande
              insatser eller krishanteringsinsatser.
            </seg>
          </u>
          <u>
            <seg>
              Fru talman! Var och en, varje enskild person, ska ha rätten att
              vid ansökan få veta om hon finns i underrättelsetjänstens register.
              Man ska även ha rätt till rättelse eller borttagande av felaktiga
              uppgifter. Det är bra och det stärker min möjlighet att faktiskt
              ta reda på om jag finns i dessa uppgiftssamlingar och vilka uppgifter
              som myndigheten har om mig.
            </seg>
          </u>
          <u>
            <seg>
              Enligt förslaget ska staten ersätta den registrerade för den
              skada och kränkning av den personliga integriteten som har orsakats
              av en behandling av personuppgifter i strid med de föreslagna
              lagarna och föreskrifterna, som har meddelats. Vänsterpartiet
              ställer sig positivt till detta.
            </seg>
          </u>
          <u>
            <seg>
              När det gäller preskriptionstiden för rätten till skadestånd
              vill vi att förslaget ska utformas annorlunda. Med nuvarande regler
              räknas preskriptionstiden från tidpunkten då den skadebringande
              handlingen utfördes. Detta har lett till att ett antal människor
              inte haft rätt till skadestånd, eftersom de av olika anledningar
              fått reda på informationen då preskriptionstiden gått ut. Den
              situationen kan lätt uppstå eftersom vi här talar om ytterst hemlig
              verksamhet som den enskilde inte haft kännedom om.
            </seg>
          </u>
          <u>
            <seg>
              Vänsterpartiet anser därför att preskriptionstiden för rätten
              till skadestånd ska räknas från den tidpunkt då den skadelidande
              får kännedom om den skadebringande handlingen och inte från tidpunkten
              då den skadebringande handlingen företogs. Detta för att man ska
              få en reell möjlighet till upprättelse och skadestånd.
            </seg>
          </u>
          <note>
            Fru talman! Jag yrkar bifall till reservation 2.
          </note>
          <note type="speaker">
            Anf. 3 KARIN ENSTRÖM (m):
          </note>
          <u>
            <seg>
              Fru talman! Det ärende som vi ska debattera och besluta om i
              dag har rönt betydligt mindre uppmärksamhet i debatten än storebror
              till den här propositionen, som heter En anpassad försvarsunderrättelseverksamhet
              . Det kanske inte är så konstigt, eftersom den här propositionen
              handlar om hur man reglerar vad som gäller för personuppgifter
              som kan komma att behandlas inom Försvarsmaktens och Försvarets
              radioanstalts underrättelseverksamhet, inte hur de har inhämtats.
            </seg>
          </u>
          <u>
            <seg>
              Med detta sagt vill jag ändå betona vikten av att förslagen i
              propositionen genomförs. Behandlingen av personuppgifter måste
              alltid kringgärdas av ett så starkt integritetsskydd som möjligt,
              eftersom det handlar om känsliga uppgifter som använda på fel
              ställe och på fel sätt verkligen kan innebära lidande och besvär
              för den som drabbas.
            </seg>
          </u>
          <u>
            <seg>
              Förslagen i propositionen innebär att de bestämmelser som är
              nödvändiga utifrån ett integritetsskyddsperspektiv regleras i
              lag. Regleringen gäller för vilka ändamål personuppgifter får
              behandlas inom dessa verksamheter och vilka begränsningar som
              ska gälla. Förslagen innebär också att regleringen av personuppgiftsbehandlingen
              anpassas till den tekniska utvecklingen.
            </seg>
          </u>
          <u>
            <seg>
              Lagförslagen är utformade så att de är heltäckande. De ska inte
              behöva korsläsas eller kompletteras med någon annan lag, utan
              de innehåller alla de bestämmelser som ska vara tillämpliga för
              Försvarsmaktens och Försvarets radioanstalts behandling av personuppgifter.
              Flera av de bestämmelserna är likalydande med motsvarande bestämmelser
              i personuppgiftslagen, som ju gäller i stort och har gällt hitintills.
            </seg>
          </u>
          <u>
            <seg>
              I dag finns det bestämmelser om personuppgiftsbehandling i Försvarsmakten
              och Försvarets radioanstalt i en förordning, 2001:703. Utskottets
              majoritet delar regeringens uppfattning att en lagreglering ger
              ett starkare skydd för den enskildes integritet och att de grundläggande
              principerna ska slås fast i lag och inte endast i en förordning.
              Det är en av huvudpoängerna i betänkandet.
            </seg>
          </u>
          <u>
            <seg>
              Utskottet tillstyrker också att de delar av personuppgiftslagen
              från 1998 som är tillämpliga inarbetas i den nya lagen. Det blir
              enklare och bättre för dem som ska tillämpa detta. Det blir mer
              överblickbart och enklare om detta återfinns i en och samma lag.
            </seg>
          </u>
          <u>
            <seg>
              Fru talman! Jag vill också kommentera de reservationer som finns
              i betänkandet.
            </seg>
          </u>
          <u>
            <seg>
              När det gäller vilka myndigheter som ska ha direktåtkomst till
              uppgifterna anser utskottet i likhet med regeringen att verksamheten
              inom Försvarsmaktens militära underrättelse- och säkerhetstjänst
              samt Försvarets radioanstalt är av den arten att det inte är lämpligt
              att i lag detaljreglera vilka myndigheter som ska ha direktåtkomst.
              Däremot kan man reglera det i en förordning. Det ska framgå av
              en förordning, så att det finns tydligt och klart. Det är också
              lättare att ändra i en förordning än att behöva gå tillbaka och
              ändra det i lag.
            </seg>
          </u>
          <u>
            <seg>
              Uppgiftsinsamlingen för polisiär verksamhet beror på att det
              enligt säkerhetsskyddslagen, 1996:627, vid verksamhet hos staten,
              kommunerna och landstingen ska finnas ett säkerhetsskydd mot terroristbrott.
              Det är ett sådant säkerhetsskydd som avses för den militära säkerhetstjänsten
              enligt 10 § i regeringens lagförslag. Verksamheten är till skydd
              för Försvarsmakten. Det är inte någon polisiär verksamhet.
            </seg>
          </u>
          <u>
            <seg>
              En svårare och känsligare fråga är utlämnande av uppgifter till
              andra länder. Precis som regeringen menar utskottet att det svårligen
              kan regleras i lag. När det görs ska det kringgärdas av stark
              sekretess. Det får inte ske om sekretessen hindrar det och det
              ska vara nödvändigt för att Försvarsmakten och Försvarets radioanstalt
              ska kunna fullgöra sina uppgifter. Det ska redovisas för Regeringskansliet
              och Försvarets underrättelsenämnd. Det är vi i utskottet nöjda
              med.
            </seg>
          </u>
          <u>
            <seg>
              När det gäller preskriptionstiden kan jag ha viss förståelse
              för Gunilla Wahléns betänkligheter och reservationen. Men utskottet
              har funnit att det är svårt att genom den här lagen ändra den
              preskriptionslag och de regler som gäller i dag. Därför vill vi
              avslå reservationen.
            </seg>
          </u>
          <note>
            Fru talman! Därmed yrkar jag bifall till utskottets förslag till
            beslut och avslag på reservationerna.
          </note>
          <note type="speaker">
            Anf. 4 STAFFAN DANIELSSON (c):
          </note>
          <u>
            <seg>
              Fru talman! Det är bra att riksdagen med mycket bred majoritet
              nu i nya lagar reglerar behandlingen av personuppgifter hos Försvarsmakten
              och Försvarets radioanstalt. Det är viktiga frågor med bäring
              på landets säkerhet och den personliga integriteten.
            </seg>
          </u>
          <u>
            <seg>
              Lagen behandlar bland annat hur personuppgifter ska hanteras,
              hur personuppgifter kan lämnas ut, enskildas rättigheter och andra
              frågor. En lagreglering ger ett starkare skydd för den enskildes
              integritet. Därför slås de grundläggande principerna nu fast i
              lag till skillnad från dagens läge med en förordning som ger ett
              svagare skydd.
            </seg>
          </u>
          <u>
            <seg>
              Utskottsmajoriteten finner regeringens förslag väl underbyggda
              och tillstyrker dem. Jag yrkar liksom föregående talare bifall
              till utskottets förslag i betänkandet. Jag vill också uttala en
              from förhoppning att även regleringen av själva signalspaningen,
              som just i dessa dagar bereds i utskottet, kan leda till en bred
              samsyn.
            </seg>
          </u>
          <u>
            <seg>
              Försvarsfrågor är liksom integritetsfrågor synnerligen viktiga.
              Det är svåra avvägningar som måste göras. Det är en styrka med
              en bred samsyn. Det vore bra för landet och vår beredskap om vi
              kunde hitta en sådan samsyn även vad gäller själva signalspaningen.
              En del återstår att göra, och frågan ligger hos utskottet. Vi
              får se var det hamnar.
            </seg>
          </u>
          <u>
            <seg>
              Det finns några reservationer. Karin Enström har på ett bra sätt
              behandlat utskottsmajoritetens syn på dem. Jag instämmer i utskottets
              förslag i betänkandet.
            </seg>
          </u>
          <note type="speaker">
            Anf. 5 ALLAN WIDMAN (fp):
          </note>
          <u>
            <seg>
              Fru talman! Det tål att understryka det som Staffan Danielsson
              just sade om de regler som är till skydd för den personliga integriteten.
              Det skydd som ligger i att detta nu inte längre är en förordning
              utan en lag antagen av riksdagen gör de farhågor som en del har
              haft om förslaget om signalspaning något mindre.
            </seg>
          </u>
          <u>
            <seg>
              Detta är en produkt som riksdagen har givit regeringen i uppdrag
              att komma med. Det skedde för ett antal år sedan. Riksdagen underströk
              hur viktigt det var att frågorna reglerades i lagform. Så är det
              när vi i vår regeringsform värnar om till exempel mänskliga rättigheter.
              Som ett särskilt skydd uppställer man krav på att inskränkningar
              bara får göras just i form av lag.
            </seg>
          </u>
          <u>
            <seg>
              Det finns skäl att alldeles kort kommentera de reservationer
              som inlämnats i ärendet och som Karin Enström redan har berört.
              Frågan gäller vilka myndigheter som ska ha en direktåtkomst till
              de uppgifter som tas fram i underrättelsesammanhang. Man kan konstatera
              att detta i dag inte är någonting som hålls hemligt. Det regleras
              i förordningsform av regeringen. Det är öppet för vem som helst
              att ta del av det.
            </seg>
          </u>
          <u>
            <seg>
              Om man uppställer kravet att det i lagstiftningsform ska regleras
              om varje myndighet som ska ges tillgång eller inte längre ha tillgång
              till dessa uppgifter får vi en väldigt trögrörlig statsförvaltning
              utan att vi för den sakens skull vinner något.
            </seg>
          </u>
          <u>
            <seg>
              Vänsterpartiet tar också upp frågan om gränsdragningen mellan
              de polisiära myndigheterna å ena sidan och Försvarsmakten å andra
              sidan.
            </seg>
          </u>
          <u>
            <seg>
              Sedan pekar man på att regleringen även gäller misstankar om
              terroristbrott. Det är precis som Karin Enström sade. Det får
              enbart ske om det handlar om ett planerat, förberett terroristbrott
              som just utgör ett hot mot Försvarsmaktens personal eller materiel.
            </seg>
          </u>
          <u>
            <seg>
              Det är då enligt lag som myndigheten, i likhet med ett stort
              antal andra myndigheter, har en skyldighet att vidta åtgärder
              för att skydda sin personal och sin materiel. Det får alltså inte
              grundas på något brottsbekämpande eller brottsutredande intresse.
            </seg>
          </u>
          <u>
            <seg>
              När det gäller överförande av uppgifter till annat land kan man
              konstatera att lagstiftningsförslaget här inte innebär någon ändring
              i förhållande till den situation som gäller i dag.
            </seg>
          </u>
          <u>
            <seg>
              Precis som nämndes tidigare har Försvarsmakten en skyldighet
              att anmäla till regeringen vilka samarbeten som finns, vilka överföranden
              av uppgifter som sker och till vilka länder. Det ger regeringen
              en möjlighet att tydligt ingripa om man menar att Försvarsmakten
              begår misstag.
            </seg>
          </u>
          <u>
            <seg>
              Jag är lite bekymrad över Vänsterpartiets vilja att inskränka
              överförande av personuppgifter till andra länder i de fall då
              det har betydelse för den svenska insatsstyrkan.
            </seg>
          </u>
          <u>
            <seg>
              Fru talman! Vi lever i en värld där systemhoten mot vårt samhälle,
              vår demokrati och mänskliga rättigheter blir allt svårare att
              förutse och definiera. Om svensk underrättelsemyndighet inte längre
              skulle ha möjligheten att byta uppgifter med andra främmande underrättelsemyndigheter
              skulle vår kunskap om vad som sker runt omkring oss och i vårt
              land drastiskt försämras. Det skulle utan tvivel skada den nationella
              säkerhet som vi dag har.
            </seg>
          </u>
          <u>
            <seg>
              Till sist kommer jag till frågan om preskription. Vänsterpartiet
              vill att preskriptionstiden ska räknas från den tidpunkt då den
              enskilde som kan ha lidit skada av uppgiften får kännedom om den.
              Det kan man tycka är en bra reglering.
            </seg>
          </u>
          <u>
            <seg>
              Initialt kan man säga att det vore omöjligt att i det här sammanhanget
              aktualisera en ändring av regeln. Den är uppstyrd i personuppgiftslagen
              och också i den allmänna skadeståndslagen. Man räknar preskriptionstiden
              från den tidpunkt då skadan upphör att gälla.
            </seg>
          </u>
          <u>
            <seg>
              Jag kan avslutningsvis säga att det ibland i vissa fall innebär
              att den tid som den enskilde har på sig för att väcka talan om
              skadestånd med den reglering som i dag finns blir längre än med
              den ordning som Vänsterpartiet föreslår. Det hänger samman med
              att skadan pågår så länge som uppgiften förekommer hos myndigheten.
              Det är egentligen först när den gallras bort som tiden börjar
              räknas.
            </seg>
          </u>
          <u>
            <seg>
              Detta är svåra avvägningar. Men precis som Karin Enström sade
              finns det inga möjligheter att i det här sammanhanget aktualisera
              frågan.
            </seg>
          </u>
          <u>
            <seg>
              Fru talman! Med detta yrkar jag bifall till utskottets förslag.
            </seg>
          </u>
          <note type="speaker">
            Anf. 6 ROSITA RUNEGRUND (kd):
          </note>
          <u>
            <seg>
              Fru talman! Som sagts av föregående talare råder det en stor
              samstämmighet om betänkandet. Syftet med lagarna är att skydda
              människor mot att deras personliga integritet kränks genom behandling
              av personuppgifter i Försvarsmaktens försvarsunderrättelseverksamhet
              och militära säkerhetstjänst. Det gäller även Försvarets radioanstalts
              försvarsunderrättelse- och utvecklingsverksamhet.
            </seg>
          </u>
          <u>
            <seg>
              För oss kristdemokrater är trygghet viktigt. Därför värnar vi
              en effektiv underrättelseverksamhet. Vi välkomnar att denna verksamhet
              nu lagregleras då regeringens förslag grundar sig på ett omfattande
              utredningsarbete just utifrån integritetsaspekterna.
            </seg>
          </u>
          <u>
            <seg>
              Vi kristdemokrater delar helt utskottets och regeringens uppfattning
              att en lagreglering ger ett starkare skydd för den enskildes integritet
              och att således de grundläggande principerna för behandling ska
              slås fast i lag och inte endast i förordning.
            </seg>
          </u>
          <u>
            <seg>
              Fru talman! Grundlagen ska säkerställa de rättigheter som alltid
              ska finnas för den enskilda människan och skydda dessa rättigheter
              från övergrepp. Grundlagen ska alltså garantera och skydda de
              mänskliga rättigheterna. Sådana rättigheter är framför allt rätten
              till liv, personlig frihet och integritet, åsiktsfrihet, religionsfrihet,
              yttrandefrihet, tryckfrihet, mötesfrihet, föreningsfrihet, demonstrationsfrihet
              och rätten till egendom. Dessa friheter, som tyvärr inte är så
              självklara i många av världens länder, tål att upprepas.
            </seg>
          </u>
          <u>
            <seg>
              Fri- och rättighetsskyddet ska vara relaterat såväl till förhållandet
              mellan det allmänna och den enskilde som mellan enskilda. Tilltron
              till rättssamhället bygger på att människor kan förlita sig på
              att en effektiv brottsbekämpning och en fri och oberoende rättskipning
              ger trygghet för personlig integritet och egendom. Statens uppgift
              är att skapa rättsregler och tillhandahålla sådana resurser så
              att det garanteras.
            </seg>
          </u>
          <u>
            <seg>
              Krig och konflikter mellan såväl enskilda människor som stater
              uppstår just till följd av människans ofullkomlighet. Vår rädsla
              för det okända, vår girighet, avund, maktlystnad, prestige och
              så vidare är ofta orsaker till att konflikter växer och övergår
              i krigssituationer.
            </seg>
          </u>
          <u>
            <seg>
              En framgångsrik säkerhets- och försvarspolitik bygger på tidiga
              varningssystem och förhindrar och förebygger att konflikter leder
              till våldshandlingar och förmår lindra dessa konsekvenser och
              skydda människors liv, frihet och egendom.
            </seg>
          </u>
          <u>
            <seg>
              Som jag tidigare har sagt, fru talman, är rätten till liv en
              grundläggande mänsklig rättighet. Respekten för den är en förutsättning
              för att den enskilda människan ska kunna åtnjuta sina övriga rättigheter.
              Rätten till liv, kroppslig integritet och respekt för den personliga
              värdigheten innefattar även rätten att försvara sig mot angrepp.
            </seg>
          </u>
          <u>
            <seg>
              I vår strävan att genom en effektiv försvars- och underrättelsetjänst
              anskaffa information för att försvara oss från angrepp av fientliga
              makter och extremistiska grupper får vi aldrig kränka de värden
              som vårt försvar är satt att försvara. Därför är integritet för
              den enskilde viktigt, precis som trygghet och skydd för medborgarna.
            </seg>
          </u>
          <note>
            Därmed, fru talman, yrkar jag bifall till förslaget i betänkandet
            och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            11 § Socialtjänstens stöd till våldsutsatta kvinnor m.m.
          </note>
          <note>
            Föredrogs
          </note>
          <note type="speaker">
            Anf. 7 MARGARETA B KJELLIN (m):
          </note>
          <note>
            Fru talman! I dag ska riksdagen debattera socialutskottets betänkande
            SoU10. I detta betänkande behandlas proposition 2006/07:38 Socialtjänstens
            stöd till våldsutsatta kvinnor m.m. 14 motionsyrkanden har väckts
            med anledning av propositionen. De ska debatteras tillsammans
            med 21 motionsyrkanden från den allmänna motionstiden.
          </note>
          <u>
            <seg>
              Socialutskottet ställer sig bakom regeringens förslag till förändring
              i socialtjänstlagen 2001:453. Det är en lagändring som innebär
              ett förtydligande av socialtjänstens ansvar för insatser till
              brottsoffer, främst våldsutsatta kvinnor och barn som bevittnat
              våld.
            </seg>
          </u>
          <u>
            <seg>
              Utskottet ställer sig också bakom regeringens bedömning att det
              krävs en ambitionshöjning och ett helhetsgrepp för att kvalitetsutveckla
              och förbättra socialtjänstens stöd. Utskottet välkomnar därför
              att regeringen har beslutat om utvecklingsmedel till kommunerna
              och att regeringen kommer att ge Socialstyrelsen, Institutet för
              utveckling av metoder i socialt arbete samt länsstyrelserna olika
              uppdrag med anledning av propositionen.
            </seg>
          </u>
          <note>
            Lagändringen föreslås träda i kraft den 1 juli 2007. I betänkandet
            finns elva reservationer.
          </note>
          <u>
            <seg>
              Fru talman! Med denna inledning överlämnar jag betänkandet till
              riksdagen för debatt.
            </seg>
          </u>
          <note type="speaker">
            Anf. 8 EVA OLOFSSON (v):
          </note>
          <u>
            <seg>
              Fru talman! Jag står naturligtvis bakom Vänsterpartiets alla
              reservationer men vill inför omröstningen senare här i kammaren
              yrka bifall till reservation 2 som efterlyser en könsmaktsanalys
              i regeringens förslag när det gäller att förbättra socialtjänstens
              stöd för våldsutsatta kvinnor, till reservation 10 om dödsfallsutredningar
              och till reservation 6 om våld mot funktionshindrade kvinnor.
            </seg>
          </u>
          <u>
            <seg>
              Det är glädjande att riksdagen i dag kommer att ta ett beslut
              som förbättrar stödet till kvinnor som utsätts för våld av närstående
              män och till de barn som far så otroligt illa av att leva i en
              sådan familjemiljö med ständig oro för mammas säkerhet och sin
              egen säkerhet och trygghet.
            </seg>
          </u>
          <u>
            <seg>
              I Vänsterpartiet har vi i flera år drivit kravet och motionerat
              om en ändring av socialtjänstlagen för att stärka skyldigheten
              att ge stöd och skydd till kvinnor och inblandade barn som utsätts
              för mäns våld. Nu kommer ändringen. Ett mer otydligt bör blir
              ett tydligt skall, och det är en viktig markering.
            </seg>
          </u>
          <u>
            <seg>
              Initiativet till utredningen togs redan 2005 av Vänsterpartiet,
              Socialdemokraterna och Miljöpartiet. Jag är glad att utredningen
              nu är klar. Vi stöder förslagen, och jag vet att vi har en total
              enighet om de förslag som vi röstar igenom.
            </seg>
          </u>
          <u>
            <seg>
              Vi ser positivt på att Socialstyrelsen får i uppdrag att stärka
              hur detta ska tillämpas runt om i landet. Vi vet att stödet för
              kvinnor och barn som utsätts för mäns våld ser olika ut i olika
              städer och orter. Det är bra att man ger länsstyrelserna samordningsuppdraget
              att se till att man i varje län gemensamt kan samordna sina insatser
              för att motverka mäns våld mot kvinnor.
            </seg>
          </u>
          <u>
            <seg>
              Men vi saknar en del. Vänsterpartiet har svårt att förstå varför
              man inte bifaller utredningens förslag om dödsfallsutredningar.
              Vänsterpartiet motionerade om detta i höstas, och vi kallar det
              haverikommission. Det handlar om att när kvinnor blir dräpta eller
              mördade i nära relationer på grund av mäns våld ska man utreda
              och se över ordentligt hur alla inblandade har gjort. Det är inte
              för att utse någon syndabock utan för att hitta systemfel eller
              saker som kan förbättras i metoder, rutiner och kanske i lagstiftning.
            </seg>
          </u>
          <u>
            <seg>
              Jag kan inte se att argumentet håller. Vi ska införa detta för
              barn som utsätts för brott och våld, så varför skulle vi inte
              kunna göra det för kvinnor? Låt oss inte vänta med detta!
            </seg>
          </u>
          <u>
            <seg>
              Jag skulle gärna vilja höra vad den ansvariga ministern Maria
              Larsson tycker om dödsfallsutredningar.
            </seg>
          </u>
          <u>
            <seg>
              Det går inte att underskatta kvinnojourernas roll när det gäller
              att ge stöd och skydd till kvinnor som utsätts för mäns våld.
              Det finns oerhört stor kunskap och samlad erfarenhet hos kvinnojoursrörelsen.
              Det är därför lite obegripligt för oss varför Socialstyrelsen
              inte får med att också samverka med kvinnojoursrörelsen i sitt
              uppdrag att förbättra stödet. Man har begränsat det till Sveriges
              Kommuner och Landsting och Nationella Kunskapscentret i Uppsala.
              Vi tror att det skulle vinna på att man också tog till sig kvinnojoursrörelsens
              kunskaper.
            </seg>
          </u>
          <u>
            <seg>
              I många kommuner har kvinnojourerna i många år levt i osäkerhet
              om sin ekonomi framöver och om man ska kunna fortsätta att ge
              stöd till kvinnor som utsätts för mäns våld och även till barnen.
              Ofta har man alltför knappa resurser för att kunna ge ett bra
              stöd eller ha en kontinuerlig bemanning. Inte så sällan saknas
              det helt i ett antal kommuner, och man har också hoppat över att
              samarbeta med grannkommunerna.
            </seg>
          </u>
          <u>
            <seg>
              Det är viktigt för Vänsterpartiet att kvinnojourerna får ett
              stöd. Vi är stolta över att vi har varit med och jobbat fram ett
              stöd. Det är bra att den borgerliga regeringen också vill ge ett
              stöd. Men vad vi saknar är en plan för ett långsiktigt ekonomiskt
              ansvar för kvinnojourernas verksamhet. De har alltför länge fått
              leva år från år. Det är något som Vänsterpartiet har motionerat
              om och yrkat på.
            </seg>
          </u>
          <u>
            <seg>
              Vi tycker att det är viktigt att kommunernas ansvar tydliggörs.
              I den utredning som föregick det här förslaget säger man att det
              är en fråga om lotteri vilken socialsekreterare man får, om den
              socialsekreteraren har tillräcklig kunskap för att kunna bedöma
              risken och ge rätt skydd och stöd åt den våldsutsatta kvinnan.
              Därför tycker vi i Vänsterpartiet att det är jätteviktigt med
              en långsiktig och rejäl kompetenshöjning på bredden och även när
              det gäller spetskunskap ute i kommunerna, i sjukvården, hos åklagare
              och polis. Därför har vi i vårt budgetförslag som vi lade fram
              i höstas också avsatt pengar för att höja kunskaperna hos socialtjänsten
              i kommunerna och för att höja kunskaperna på funktionshinderområdet.
            </seg>
          </u>
          <u>
            <seg>
              Jag vill gärna ta upp mäns våld mot funktionshindrade kvinnor.
              Häromveckan kom det ett pressmeddelande om en utredning hos Handu
              med handikapprörelsen och andra inblandade. Den lyfter verkligen
              fram hur utsatta funktionshindrade kvinnor är. Jag har jobbat
              mycket med det som kommunalråd i Göteborg. Där finns ett samarbete
              mellan ett antal handikapporganisationer och Bräcke Diakoni. Det
              har stöd av Allmänna arvsfonden och heter Dubbelt utsatt. Målet
              för detta arbete är att få ett kunskapscentrum i västra Götaland.
              Detta Dubbelt utsatt visar vad det handlar om.
            </seg>
          </u>
          <u>
            <seg>
              Mäns våld mot kvinnor med funktionshinder har osynliggjorts.
              Det har funnits väldigt lite kunskap om detta. Osynliggörandet
              har handlat om att det finns brister när det gäller stöd till
              kvinnor som utsatts för mäns våld. Men också tanken att funktionshindrade
              kvinnor kan vara utsatta har osynliggjorts. Det har varit lite
              extra svårt att se och synliggöra det.
            </seg>
          </u>
          <u>
            <seg>
              Det finns också ett beroende hos många kvinnor med funktionshinder
              som gör att de hamnar i en extra svår situation. Man kan vara
              beroende av den som utövar våldet. Den man som utövar våldet kan
              använda sig av funktionshindret. Lever man ihop eller är närstående
              till en blind eller synskadad kvinna kan man flytta på saker.
              Är det ett våld om man ställer saker framför någon så att den
              går på dessa, ramlar och skadar sig eller om man sträcker ut ett
              ben som denna kvinna inte ser? Det blir mycket mer subtilt.
            </seg>
          </u>
          <u>
            <seg>
              Man kan ge fel mediciner till människor med funktionshinder som
              man lever ihop med. Det har förekommit att någon har fått hänga
              i en lift när den som lever ihop med den har gått ut, och där
              har man fått sitta. Det finns ett antal saker som drabbar funktionshindrade
              kvinnor väldigt hårt.
            </seg>
          </u>
          <u>
            <seg>
              Därför är det oerhört viktigt att skapa kunskap. Kvinnojourerna
              och de skyddade boendena är dessutom inte tillgängliga för dessa
              kvinnor. Psykiskt funktionshindrade kvinnor tas ofta inte emot
              och är väldigt utsatta. Enligt RSMH, som är den intresseorganisation
              som jobbar med psykiskt funktionshindrade, handlar det om 70 procent.
            </seg>
          </u>
          <u>
            <seg>
              Det är oerhört viktigt att höja kunskapen hos dem som arbetar
              med människor med funktionshinder hos socialtjänsten och hos kvinnojoursrörelsen
              och göra de stödresurser vi har tillgängliga för kvinnor med funktionshinder.
              Det har vi i Vänsterpartiet jobbat med genom att i vår budget
              anslå pengar för att öka tillgängligheten hos jourerna och genom
              att avsätta pengar till att öka kunskapen och föreslå resursjourer,
              till att börja med i storstäderna, för psykiskt funktionshindrade
              och missbrukande kvinnor.
            </seg>
          </u>
          <u>
            <seg>
              Jag vill också väldigt kort säga att vi vill lyfta fram det våld
              som förekommer i samkönade relationer. Det osynliggörs väldigt
              ofta. Man kan inte vända sig till de strukturer som finns. Nu
              kommer det en brottsoffersatsning, men det säger sig inte självt
              att man ser våldet mellan de olika parterna bara för att man jobbar
              med människor som lever ihop med någon av samma kön och för att
              man har en brottsofferverksamhet. Där måste kunskapen öka. Likaså
              måste vi fortsätta att ge stöd till de flickor, och ibland pojkar,
              som drabbas i starkt patriarkala familjer.
            </seg>
          </u>
          <u>
            <seg>
              Till slut vill jag säga att vi har lyft fram en brist som vi
              tycker finns i det här förslaget, och det är att man inte tar
              fram könsmaktsanalysen. Vi tror att man alltid måste peka på den
              underordning som finns när det gäller kvinnor och män som grupper
              i samhället. Den gör att män har mer makt och mer resurser. Mäns
              våld mot kvinnor innehåller väldigt mycket kontroll och makt.
              Ansvaret måste göras väldigt tydligt. Eftersom den som hotar,
              slår och misshandlar alltid har ansvaret tycker vi att det är
              en brist att man inte lyfter upp könsmaktsanalysen tydligare.
            </seg>
          </u>
          <u>
            <seg>
              Detta är en stor och viktig samhällsfråga. Det är en fråga som
              berör alla oss kvinnor. Risken och hotet att utsättas för våld
              begränsar våra liv och våra möjligheter. Våld mot kvinnor finns
              inom alla samhällsgrupper. Även om kvinnor med missbruksproblem
              och funktionshinder är speciellt utsatta sker våldet också i läkarfamiljen.
              Den höga tjänstemannen eller chefen misshandlar sin sambo. Socialsekreteraren
              som själv jobbar med detta kan också vara utsatt. Därför måste
              vi kunna se, upptäcka, ta till oss och ge stöd till kvinnor oavsett
              var de befinner sig när de utsätts för våld och hot. Vi måste
              vara medvetna om att det här handlar om hundratusentals kvinnor
              varje år i Sverige.
            </seg>
          </u>
          <note type="speaker">
            Anf. 9 THOMAS NIHLÉN (mp):
          </note>
          <u>
            <seg>
              Fru talman! I det här betänkandet har Miljöpartiet sju reservationer.
              Vi står självfallet bakom alla våra reservationer, men för att
              vinna tid yrkar jag endast bifall till reservation nr 1.
            </seg>
          </u>
          <u>
            <seg>
              Den proposition som ligger till grund för det här betänkandet
              om stöd till våldsutsatta kvinnor är efterlängtad. Redan när socialtjänstlagen
              gjordes om påtalade vi att en skärpning av lagstiftningen behövdes.
              Tyvärr har alltför många kvinnor och barn fått för lite eller
              för dålig hjälp under åren som gått. Ibland har de inte fått någon
              hjälp alls, eller så har det kunnat röra sig om kränkande insatser
              som motverkat sitt syfte. Så här kan det inte fortsätta. Varje
              kvinna ska känna och kunna lita på att hon får det stöd och den
              hjälp av socialtjänsten som hon har rätt till om hon blir utsatt
              för våld i nära relationer.
            </seg>
          </u>
          <u>
            <seg>
              Därför är det beklagligt att den viktiga ändringen av socialtjänstlagen
              inte blir tillräckligt tydlig med regeringens förslag.
            </seg>
          </u>
          <u>
            <seg>
              Regeringen föreslår i de nuvarande formuleringarna i lagen att
              bör verka för och bör beakta ska bytas ut till verka för och skall
              särskilt beakta. Miljöpartiet anser att de här förändringarna
              av lagtexten fortfarande inte är tillräckligt tydliga, utan att
              det även fortsättningsvis kan finnas tveksamheter och oklarheter
              kring kommunens och socialnämndens ansvar.
            </seg>
          </u>
          <u>
            <seg>
              Miljöpartiet vill i stället att den föreslagna skrivningen ska
              bytas ut mot ett tydligt skall så att vi får en lagstiftning som
              säger: Socialnämnden skall vid behov ge stöd och hjälp till kvinnor
              som är eller har varit utsatta för våld eller andra övergrepp
              av närstående.
            </seg>
          </u>
          <u>
            <seg>
              Det här förslaget till ändring ligger också helt i linje med
              vad utredningen om socialtjänstens stöd till våldsutsatta kvinnor
              föreslog och som en stor majoritet av remissinstanserna ställde
              sig bakom.
            </seg>
          </u>
          <u>
            <seg>
              Regeringen borde också ha följt utredningens förslag när det
              gäller barnperspektivet. Utredningen föreslog begreppet barn som
              upplevt våld i lagtexten i stället för begreppet barn som bevittnat
              våld, som är det begrepp som nu föreslås i propositionen och betänkandet.
            </seg>
          </u>
          <u>
            <seg>
              Vi anser att det hade varit en viktig markering och ett tydliggörande
              att välja utredningens förslag till begrepp. Begreppet bevittna,
              som regeringen vill ha kvar, är för snävt. Ett barn kan ha hört
              saker, sett skador på föräldern, upplevt tvång och förtryck samt
              förälderns skräck. I dessa fall är det uppenbart att barnet kan
              vara i behov av insatser även om barnet inte har bevittnat våldet.
            </seg>
          </u>
          <u>
            <seg>
              Regeringen väljer att beskriva våld mot kvinnor som ett mångfasetterat
              problem inom många olika områden och med olika aktörer. Men propositionen
              glider mot att det handlar om fysiskt genomförd påtaglig misshandel
              som råkar vara riktad mot en kvinna. Det som lagförslaget saknar
              är ett klargörande av att våld mot kvinnor inte bara yttrar sig
              i form av fysiskt våld, utan det yttrar sig i lika stor utsträckning
              som psykiskt våld, sexualiserat våld, hot om våld och andra hot
              och kontrollerande beteenden.
            </seg>
          </u>
          <u>
            <seg>
              Många kvinnor som lever under hot om våld och söker hjälp hos
              socialtjänsten blir nekade hjälp och stöd med motiveringen att
              ingen misshandel har skett. Detta visar att socialtjänsten inte
              alltid förstått mekanismen bakom våld i nära relationer och att
              det ständiga hotet alltid ska inbegripas i begreppet våld mot
              kvinnor. Detta måste bli helt klart för socialtjänsten.
            </seg>
          </u>
          <u>
            <seg>
              Fru talman! Regeringen menar att särskilda grupper av kvinnor
              har särskilda problem, och man blandar på ett olyckligt sätt ihop
              speciell problematik och bakgrund. I propositionen, under rubriken
              Kvinnor med utländsk bakgrund, tycker vi att regeringen späder
              på den diskriminering dold, öppen, institutionell eller strukturell
              som finns i samhället. Ett exempel är följande citat ur propositionen:
              Kvinnor med utländsk bakgrund kan med andra ord behöva hjälp med
              sådant som kvinnor uppvuxna i Sverige klarar på egen hand. Det
              hade varit lämpligare att lyfta fram det som innebär särskilda
              problem, exempelvis språksvårigheter och situationen för asylsökande.
            </seg>
          </u>
          <u>
            <seg>
              Miljöpartiet anser för övrigt att det är olyckligt att man i
              propositionen exemplifierar akuta insatser med en natt i skyddat
              boende, vilket riskerar att leda tanken fel. Det finns redan mängder
              av exempel på socialtjänstemän som är obenägna att förstå behovet
              av vistelser på kvinnojourer och som inte vill ta kostnaden för
              detta. Bättre hade varit att uttrycka att det kan handla om skyddat
              boende under kortare eller längre perioder.
            </seg>
          </u>
          <u>
            <seg>
              När det gäller handlingsplaner delar vi uppfattningen att de
              fyller en viktig funktion. Vi vill dock poängtera att insatser
              som görs och planeras bör ske på tre olika plan, nämligen akuta
              åtgärder, långsiktiga åtgärder och förebyggande åtgärder. Att
              ha ett sådant perspektiv innebär att inställningen till insatserna
              blir av en annan art. Miljöpartiet tycker därför att det behöver
              klargöras att kommunerna bör angripa problemet med insatser på
              alla tre nivåerna akuta, långsiktiga och förebyggande. Detta har
              även Riksorganisationen för kvinnojourer och tjejjourer i Sverige
              lyft fram i sitt remissvar.
            </seg>
          </u>
          <u>
            <seg>
              Regeringen säger att man avvaktar och tänker återkomma när det
              gäller förslaget om att göra dödsfallsutredningar i det fall kvinnor
              mister livet på grund av våld i nära relationer. Ett antal remissinstanser
              menar att det kan vara minst lika viktigt att göra motsvarande
              skyddsutredningar från Socialstyrelsens sida även när mycket allvarliga
              övergrepp mot kvinnor skett utan dödlig utgång. Miljöpartiet delar
              den uppfattningen. Det skulle kunna tillföra mycket viktig kunskap,
              inte minst eftersom kvinnan då själv kan ge sin bild av det stöd
              som stått till buds för henne och redogöra för hur hon själv ser
              på vilket skydd hon behövt.
            </seg>
          </u>
          <u>
            <seg>
              Fru talman! Avslutningsvis vill jag säga att när det gäller våld
              i samkönade relationer blir det problematiskt att kvinnor som
              utsätts för våld i samkönade relationer inbegrips eftersom de
              är kvinnor medan våldsutsatta män i samkönade relationer inte
              gör det. Regeringen hänvisar här till de satsningar som görs kring
              brott inom HBT-området. Vi ser en risk att detta kommer att beröra
              hot och hatbrott och att våld i nära och samkönade relationer
              inte kommer att uppmärksammas tillräckligt i detta sammanhang.
            </seg>
          </u>
          <note type="speaker">
            Anf. 10 MARINA PETTERSSON (s):
          </note>
          <u>
            <seg>
              Fru talman! Varför? Det är frågan som finns hos oss alla. I vår
              mänskliga natur borde våld vara frånvarande, men så är det inte.
              Vi ser det hos mobbare bland våra barn. Vi ser det hos våra ungdomar
              i gäng och mot varandra och vi ser det hos oss vuxna. En av dessa
              våldshandlingar är den som ofta göms undan bakom dörrarna i våra
              hem de hem som rätteligen ska stå för trygghet, kärlek och bra
              relationer.
            </seg>
          </u>
          <u>
            <seg>
              Två tredjedelar av de misshandlade kvinnorna misshandlas inomhus
              och oftast i sina hem. I en studie som Rikskvinnocentrum gjorde
              under ett års tid med våldsutsatta kvinnor fann man i intervjuerna
              med kvinnorna att 67 procent var födda i Sverige, 8 procent i
              övriga Europa och 26 procent i ett utomeuropeiskt land. Av dem
              som hade barn uppgav 78 procent att barnen bevittnat våld, och
              i 28 procent av fallen hade barnen själva utsatts för våld.
            </seg>
          </u>
          <u>
            <seg>
              Fru talman! I vårt betänkande SoU10, Socialtjänstens stöd till
              våldsutsatta kvinnor , innebär lagändringen ett förtydligande
              av det ansvar som socialtjänsten har gentemot dessa brottsoffer,
              dessa våldsutsatta kvinnor och barn som bevittnat våld. Detta
              är ett resultat av den utredning som Socialdemokraterna tillsatte
              och som resulterade i Att ta ansvar för sina insatser. Socialtjänstens
              stöd till våldsutsatta kvinnor av Heléne Fritzon som överlämnades
              i juni 2006.
            </seg>
          </u>
          <u>
            <seg>
              Den nuvarande regeringen ansluter sig till utredarens förslag,
              och i regeringens förslag finns följande citat: Genom att skärpa
              bestämmelsen så att socialnämndens skyldighet att ge stöd och
              hjälp framgår ännu tydligare än i dag görs en sådan markering.
              Ett tydligare synliggörande av socialtjänstens ansvar för våldsutsatta
              kvinnor och barn som bevittnar våld förväntas påverka attityder
              och därmed undanröja de brister som finns i bemötande av samt
              stöd och hjälp till dessa brottsoffer.
            </seg>
          </u>
          <note>
            Genom att ordet bör ändras till skall i lagen tydliggörs kommunernas
            ansvar för de 25 000 svenska kvinnor som årligen misshandlas.
          </note>
          <u>
            <seg>
              Fru talman! De våldsutsatta kvinnorna i vårt land är tiotusentals,
              och när man räknar barnen till dessa kvinnor får man fram ett
              skrämmande antal barn som bevittnat våld i sitt eget hem. Att
              fly från sitt hem i rädsla för sin pappa eller närstående kan
              ge en del barn posttraumatisk stress och fysisk och psykisk ohälsa.
              Dessa barn behöver hjälp, samtal, uppföljning och stöd.
            </seg>
          </u>
          <u>
            <seg>
              Vad kan vi då göra mer för att hjälpa dessa barn och deras mödrar
              i det akuta skedet efter en våldshandling då behovet av samtal
              är som störst och då de oftast befinner sig på en kvinnojour?
            </seg>
          </u>
          <u>
            <seg>
              Låt mig ge ett exempel på förbättrat omhändertagande av barn
              som utsatts för våld eller bevittnat våld i hemmet. Kvinnojouren
              Frideborg har av Länsstyrelsen i Västra Götalands län beviljats
              medel för ett ettårigt projekt för att förbättra omhändertagandet
              av barn som utsatts för eller bevittnat våld. De har anställt
              en barnpedagog som kommer att ge barnen på jouren särskild uppmärksamhet,
              ge krisstöd med strukturerade samtal samt stödja mödrarna i deras
              föräldraroll. De tar även emot barn för samtal enskilt eller i
              grupp från Mölndal och Härryda och som har denna problematik.
              Till detta har de fått en lokal som inreds för samtal samt för
              skapande verksamhet av olika slag. Detta är en bristvara i vårt
              välfärdssamhälle i dag, och här är barnen som brottsoffer bortglömda
              till stor del. Insatser som denna kommer att ta betydande resurser
              från våra kommuner och de statliga pengar som regeringen nu säger
              ska komma långsiktigt. Kommer de pengarna att räcka till?
            </seg>
          </u>
          <u>
            <seg>
              Fru talman! I detta betänkande slås socialtjänstens ansvar fast.
              Socialtjänsten får i uppgift att ta fram stöd för tillämpningen
              av lagstiftningen, och IMS får utveckla bedömningsinstrument för
              socialtjänstens ansvar.
            </seg>
          </u>
          <u>
            <seg>
              Länsstyrelserna i samarbete med Socialstyrelsen ska utarbeta
              bedömningskriterier för tillsynen. Och man säger från regeringen
              att det är angeläget med förbättrad kunskap och metodutveckling
              för socialtjänstens arbete.
            </seg>
          </u>
          <u>
            <seg>
              Men hur ser verkligheten ut i våra kommuner? Sanningen är att
              det i våra kommuner saknas skyddat boende för våldsutsatta, det
              saknas handlingsplaner, och det saknas politiska drivkrafter att
              i den utsträckning som behövs stötta frivilligorganisationerna.
              Detta lagförtydligande behövs. Socialtjänsten efterlyser utbildning
              och bättre kunskaper, arbetssätt och bedömningskriterier i sitt
              arbete.
            </seg>
          </u>
          <u>
            <seg>
              Detta lagförslag är bra, men det krävs uppföljning av lagen som
              kräver så stora insatser från alla våra kommuner. Och kommer de
              statliga pengarna att räcka till? Det är frågan.
            </seg>
          </u>
          <u>
            <seg>
              Fru talman! Skyddat boende är i den värst utsatta situationen
              en räddning för kvinnan och barnen. I små kommuner är det ofta
              kvinnojourer som har en lägenhet som kan vara just det akuta skyddet
              för en utsatt kvinna och hennes barn. Dock är det ofta små ekonomiska
              medel som står till buds, och få kvinnojourer har anställd personal.
              De frivilligas insatser kan sträcka sig så långt som att ha jourtelefonen
              flera veckor i sträck. Att de får ett separat kontor, en mötesplats
              avskild från lägenheten som är skyddat boende, kan vara en önskan,
              men det handlar också om att kunna ge barnen som vistas där meningsfyllda
              aktiviteter som skingrar deras oro och att få till stånd detta
              nära samarbete med socialtjänsten som utgår från varje enskilt
              barns behov just i det akuta skedet när våldshandlingen har skett.
              Låt oss hoppas att kvalitetsvillkoren i fråga om de skyddade boendena
              finns med för de utsattas skull.
            </seg>
          </u>
          <u>
            <seg>
              Fru talman! Det våld som utövas är både fysiskt och psykiskt.
              Sexuellt våld är också ett sätt att undertrycka kvinnan till total
              passivitet, underlägsenhet och förnedring. Våldsverkaren har ofta
              under lång tid fjärmat kvinnan från vänner och annat socialt umgänge.
              Hon är ensam och utlämnad. Då ska alla kvinnor veta att de i alla
              våra kommuner ska nå hjälp och få den.
            </seg>
          </u>
          <u>
            <seg>
              I Stockholm våldtas eller misshandlas varje dag 24 kvinnor, och
              i landet är det närmare 90 kvinnor. Det är landstingens Centrum
              för folkhälsa som presenterar dessa skrämmande siffror i en rapport.
              Medan denna kammardebatt pågår kan det vara fyra kvinnor som förnedras
              och misshandlas. Vi parlamentariker har alla en uppgift. Vi har
              fått en handbok från Europarådet med en uppmaning att vi alla
              har en viktig uppgift att anta lagar som slår fast att våld i
              hemmet är ett allvarligt och oacceptabelt angrepp mot den mänskliga
              värdigheten. Vi ska bestraffa dessa brott, vi ska tillhandahålla
              skydd för de mest sårbara, också i privatlivet, vi ska stärka
              våldsoffrens rättigheter och främja förebyggande åtgärder och
              handlingsprogram för att öka den allmänna medvetenheten i syfte
              att en gång för alla förändra människors inställning till detta
              svåra problem.
            </seg>
          </u>
          <u>
            <seg>
              Europarådets kampanj 20062008 har som syfte att vi alla gemensamt
              har ett ansvar att bryta tystnaden runt dessa frågor om kvinnovåld
              och barns utsatthet och på ett handfast sätt bekämpa våldet i
              våra svenska hem. Det får inte fortsätta att vara så att gärningsmannen
              i 72 procent av samtliga anmälda misshandelsbrott mot kvinnor
              är en bekant, en närstående eller den livskamrat som man valde
              för kärlekens skull en gång tidigare i sitt liv.
            </seg>
          </u>
          <u>
            <seg>
              Fru talman! Vi har valt att inte reservera oss i detta betänkande,
              men vi förbehåller oss rätten att återkomma i frågan.
            </seg>
          </u>
          <note type="speaker">
            Anf. 11 MAGDALENA ANDERSSON (m):
          </note>
          <u>
            <seg>
              Fru talman! 3 miljarder är oerhört mycket pengar ofattbart mycket.
              Det är 3 000 miljoner. Så mycket beräknar Socialstyrelsen att
              kostnaderna för samhället för våld mot kvinnor i nära relationer
              är 3 000 miljoner kronor varje år, år efter år. Det är lika mycket
              pengar som krävs för att sköta en vanlig medelstor svensk kommun.
              Med ett annat mått mätt: För 3 000 miljoner kronor skulle man
              kunna anställa ungefär 10 000 fler undersköterskor i Sverige.
            </seg>
          </u>
          <u>
            <seg>
              Fru talman! Det finns fler siffror som är värda att tas upp.
            </seg>
          </u>
          <note>
            Brå, Brottsförebyggande rådet, rapporterar att 24 000 fall av
            misshandel riktad mot kvinnor anmäldes under 2005.
          </note>
          <u>
            <seg>
              Misshandeln mot kvinnor har ökat med 20 procent under de senaste
              tio åren. Till en del beror det på att kvinnor i större utsträckning
              än tidigare verkligen anmäler den misshandel som de har varit
              utsatta för, men det faktiska våldet har också ökat.
            </seg>
          </u>
          <u>
            <seg>
              Brå säger också att mörkertalet när det gäller våld mot kvinnor
              är stort. Brå har gjort olika specialstudier och undersökningar,
              och utifrån dem beräknar man att det nog bara är bortåt 2025 procent
              av allt våld mot kvinnor i nära relationer som anmäls till polisen.
              Om det stämmer, och det är väl ingen som har anledning att misstro
              Brå, skulle det betyda att det är 100 000 kvinnor i vårt land
              som utsätts för våld varje år.
            </seg>
          </u>
          <u>
            <seg>
              Det är över 9 000 personer i vårt land som lever med skyddad
              identitet. Bortåt 1 200 av dem har både skyddad identitet och
              kvarskrivning, alltså att den verkliga adressen inte framgår i
              folkbokföringsregistret utan går till skattekontoret på den ort
              där dessa personer tidigare bodde.
            </seg>
          </u>
          <u>
            <seg>
              En annan undersökning från Brå visar att ansökningarna om besöksförbud
              nästan har fördubblats sedan millennieskiftet. Det var drygt 10
              000 ansökningar om besöksförbud förra året, och fyra av fem sökande
              är kvinnor. De allra flesta sökande har inget annat stöd från
              samhället, utom det från eventuellt resterande familj och vänner.
            </seg>
          </u>
          <u>
            <seg>
              Fru talman! Dagens betänkande handlar till stor del om att ändra
              socialtjänstlagen och att skärpa kraven på kommunerna. Det är
              något som vi från alliansen diskuterade och föreslog i denna kammare
              för snart ett år sedan. Jag minns det väl, och jag var med under
              debatten. Men vi fick inte gehör för vår reservation då. Förslaget
              i dag är därför extra välkommet och inte mindre nödvändigt även
              om det kommer ett år senare.
            </seg>
          </u>
          <u>
            <seg>
              Alla kommuner har nämligen inte den beredskap som krävs för att
              kunna erbjuda det stöd och skydd som behövs för våldsutsatta kvinnor.
              Men det behövs. Och med skärpta krav kan utsatta kvinnor och deras
              barn få ett bättre stöd. I dag finns det handlingsplaner i 70
              procent av kommunerna, av skiftande kvalitet kan man säga. Det
              räcker inte. Det behövs överallt.
            </seg>
          </u>
          <u>
            <seg>
              Stödet handlar om skyddat boende men också om andra stödåtgärder,
              inte minst det personliga stöd och den hjälp som behövs för de
              nätverk som kvinnan fortfarande har kvar, om hon har något.
            </seg>
          </u>
          <u>
            <seg>
              Fru talman! Män är inte djur. Men vissa män uppträder och beter
              sig som om de saknar mänskliga egenskaper empati, känslor, förmåga
              att reflektera. De har brister i förmågan att uttrycka sig på
              annat sätt än med hjälp av våld. Dessa män kommer inte att sluta
              slå, inte utan att något händer dem. Därför är det viktigt att
              det också läggs kraft på att nå dessa män, att man under deras
              fängelsevistelse, och helst innan det har gått så långt, arbetar
              med insatser för de män som utövar våld för att få dem att ta
              ett eget aktivt ansvar för att den våldsspiral som de är inne
              i ska upphöra och för att man ska få dem som slår att ta ansvar
              för sina handlingar och för vad de har gjort och bryta det mönster
              som de är inne i. Om vi inte gör det kommer det att finnas ännu
              en kvinna, kanske också barn, som kommer att drabbas igen. När
              fängelsevistelsen är över är det dags för en ny kvinna och mer
              våld. Det måste få ett slut. Då behövs också en satsning för att
              få männen att sluta slå och ta ett ansvar.
            </seg>
          </u>
          <u>
            <seg>
              I höst kommer regeringen att presentera en nationell handlingsplan
              för att motverka mäns våld mot kvinnor. Där kommer frågan om fler
              och bättre åtgärder riktade mot männen upp också. Det är nödvändigt,
              tror jag. Vi ska aldrig släppa fokus på offren. De behöver allt
              stöd och all hjälp vi kan ge. Men vi måste också se till att det
              inte blir fler offer. Och det gör vi bara genom att också fokusera
              på männen.
            </seg>
          </u>
          <u>
            <seg>
              Fru talman! Regeringen tar upp många problem i sin proposition.
              Det handlar om särskilt utsatta kvinnor, de som är extra sårbara
              och utsatta. Det är kvinnor med missbruksproblem, kvinnor med
              funktionshinder, kvinnor med utländsk bakgrund, kvinnor som har
              drabbats av hedersrelaterat våld och äldre kvinnor.
            </seg>
          </u>
          <u>
            <seg>
              Att äldre kvinnor utsätts för våld är inte något man brukar prata
              om, men det är ett av våra stora och dolda problem. Brottsoffermyndigheten
              räknar med att 16 procent av kvinnorna över 65 år utsätts för
              våld och övergrepp. Det är också alldeles ofattbart. Regeringens
              stimulansbidrag för att utveckla kvaliteten i vården och omsorgen
              om äldre ska man kunna använda till förebyggande hembesök, någonting
              som i detta sammanhang är alldeles extra välkommet, vill jag säga.
            </seg>
          </u>
          <u>
            <seg>
              Fru talman! Det är över 9 000 personer som har skyddade personuppgifter
              i Sverige. De har oftast lämnat ett mycket våldsamt liv. Det är
              våld, förföljelser och hot som har gjort att de har tagit det
              största steg man kan ta för att skydda sig. De lämnar allt, hela
              sitt sociala liv. De lever med brutna kontaktnät och alldeles
              utlämnade till bara de egna förmågorna. Den utredning om ett förstärkt
              skydd för personer som utsätts för hot och förföljelse som kommer
              att presenteras nästa år är för de här människorna nästa års viktigaste
              handling från regeringen, tror jag.
            </seg>
          </u>
          <u>
            <seg>
              Fru talman! Från moderat sida delar vi regeringens bedömning.
              Det krävs en ambitionshöjning för att motverka vissa mäns våld
              mot kvinnor. Därför välkomnar vi de satsningar som nu kommer att
              göras. Jag yrkar härmed bifall till förslagen i socialutskottets
              betänkande och avslag på motionerna.
            </seg>
          </u>
          <note type="speaker">
            Anf. 12 EVA OLOFSSON (v) replik:
          </note>
          <u>
            <seg>
              Fru talman! Jag vill först ändå understryka att det är oerhört
              viktigt att ta upp våld mot äldre, men jag tror inte att det räcker
              med förebyggande hembesök. Det allra viktigaste är att äldreomsorgens
              personal har kunskap om detta och hur de ska bete sig.
            </seg>
          </u>
          <u>
            <seg>
              Det jag egentligen ville ta upp och fråga om är att jag inte
              riktigt förstår att man när det gäller våld i samkönade relationer
              faktiskt nöjer sig med att hänvisa till pengarna till en brottsofferjour
              för människor som är homosexuella. Det här är ju dubbelt. Dels
              måste de erkänna för omgivningen om de kanske inte har gjort det
              att de är homosexuella, dels har vi de fördomar som man möter
              om man är i en relation där kvinnor lever med kvinnor: Kan du
              inte klara dig ändå? Kan du slå kvinnor? Eller om det förekommer
              våld: Det kan du väl fixa själv. Det är ytterst svårt för män
              som råkar ut för våld och misshandel i en relation. Jag tror att
              de ofta får rådet att slå tillbaka i stället för att man faktiskt
              tar det här på allvar. Jag tror att det är väldigt svårt att gå
              och be om hjälp.
            </seg>
          </u>
          <u>
            <seg>
              Då behövs inte bara en brottsofferjour för homosexuella, utan
              all verksamhet som kommer i kontakt med människor som utsätts
              för våld ska också ha kunskap om våld i samkönade relationer.
              Det gäller sjukvården och socialtjänsten. De här människorna ska
              ha samma möjligheter som andra. Det ska finnas en tanke, en fråga.
              Det är väldigt sällan man berättar. Man skäms. Jag tror att skammen
              och skulden hos den som blir slagen kan vara minst lika stor,
              kanske ännu större därför att det kopplas till fördomarna mot
              homosexualitet.
            </seg>
          </u>
          <u>
            <seg>
              Jag skulle gärna vilja veta om ni inte ser behovet av andra insatser
              än just denna brottsofferjour, insatser som gör att de stödresurser
              vi har, sjukvården, socialtjänsten och andra faktiskt ska ha kunskaper
              om våld i samkönade relationer. Vi lyfter ju fram att det borde
              gå med till Socialstyrelsen hur man ska jobba med att förstärka
              stödet. Men det förslaget avstyrks.
            </seg>
          </u>
          <note type="speaker">
            Anf. 13 MAGDALENA ANDERSSON (m) replik:
          </note>
          <u>
            <seg>
              Fru talman! Jag tror att man måste fundera lite grann på varför
              vi har de här kvinnojourerna och varför det inte överallt är kommunen
              som har kommunal jourverksamhet. Till stor del beror det faktiskt
              på att många kvinnor över huvud taget inte vill ha kontakt med
              kommunen, med tjänstemän eller med myndigheter. Man känner att
              man vill prata med någon som är helt utanför, någon som inte kan
              sätta dit mig eller anmäla mig och mina barn. Man känner att det
              är någon utanför man ska vända sig till. Och jag har den allra
              största respekt för att många kvinnor känner på det sättet.
            </seg>
          </u>
          <u>
            <seg>
              När man då diskuterar med kvinnojourer säger de som jag har talat
              med att vi vill hjälpa så många människor vi kan, men vi har en
              begränsning. Det är att vi är till för kvinnor. Om det kommer
              en man hit som har blivit utsatt för våld i sitt samkönade förhållande
              är det säkert väldigt viktigt för just den här mannen att han
              får hjälp, men de kvinnor som vi har hos oss mår inte bra då.
              Därför får vi se till att vi koncentrerar oss på det som vi är
              mest proffs på, och det är att hjälpa kvinnor.
            </seg>
          </u>
          <u>
            <seg>
              Brottsofferjourerna har ju i sitt arbete att man stöder både
              män och kvinnor hela vägen. Därför är det ganska rimligt när det
              gäller de ideella verksamheterna att brottsofferjouren är den
              som man som man i ett samkönat förhållande vänder sig till. Jag
              har alltså inget emot det.
            </seg>
          </u>
          <note type="speaker">
            Anf. 14 EVA OLOFSSON (v) replik:
          </note>
          <u>
            <seg>
              Fru talman! Nu tycker jag att Magdalena Andersson blandade ihop
              korten lite. Jag frågade inte och sade aldrig att kvinnojourerna
              skulle ta emot män som utsatts för våld. Det jag sade var att
              den som utsätts för våld i samkönade relationer och som vänder
              sig till en socialsekreterare för att få stöd ska ha rätt att
              vänta sig kunskap om att det förekommer våld i samkönade relationer.
            </seg>
          </u>
          <u>
            <seg>
              Sjukvården ska också ställa frågan till en man som är misshandlad
              och kunna se att det här kanske är något som har hänt i den relationen,
              för det är väldigt annorlunda att bli misshandlad av den man lever
              med också för en man än att någon slår en på käften ute på stan.
              Man har ju en känslomässig relation och lever hela vardagslivet
              i samma hem som den som utsätter en för hot och våld när det är
              våld i nära relationer.
            </seg>
          </u>
          <u>
            <seg>
              Du svarade inte på frågan varför ni inte tycker att vi ska höja
              kunskapen överallt. Vi har nämnt polis och annat, men det ligger
              hos justitieutskottet. Sjukvården och socialtjänsten ligger hos
              vårt utskott. Det handlar om att människor som är homosexuella
              ska kunna bli bemötta med samma kunskap och få samma hjälp när
              de behöver söka stöd. Personalen ska både kunna se och bemöta
              på ett riktigt sätt, men även i vissa fall kunna fråga. Det här
              handlar inte om våld av den du lever med, för då gäller det något
              helt annat.
            </seg>
          </u>
          <u>
            <seg>
              Du gav inte svar på den frågan. Jag skulle aldrig i mitt liv
              komma på idén att säga att kvinnojourerna skulle ta emot män i
              samkönade relationer. Det är inte det som det handlar om.
            </seg>
          </u>
          <note type="speaker">
            Anf. 15 MAGDALENA ANDERSSON (m) replik:
          </note>
          <u>
            <seg>
              Fru talman! Jag tog upp kvinnojourerna därför att Eva Olofsson
              i sin första replik till mig tog upp just brottsofferjourerna
              och var förundrad över att vi hänvisar till dem i betänkandet.
            </seg>
          </u>
          <u>
            <seg>
              Sedan kan jag instämma i delar av det Eva Olofsson säger när
              det gäller till exempel socionomutbildningen. Självklart behöver
              kvaliteten höjas. Vi är några stycken i den här salen som har
              suttit i utredningen om en nationell handlingsplan för den sociala
              barn- och ungdomsvården. Där poängterar vi att det är oerhört
              viktigt att se över socionomutbildningen med tanke på barnkunskap,
              lagkunskap och annat. Många utbildningar behöver ses över i vårt
              land. Det är jag övertygad om.
            </seg>
          </u>
          <u>
            <seg>
              När det gäller diskriminering har förslaget om att slå ihop ombudsmännen
              kommit. Det tror jag är oerhört viktigt. Det blir starkare sanktioner
              överlag mot dem som bryter mot all form av diskriminering. Det
              är vi ganska överens om i den här kammaren. Diskriminering av
              någon ska över huvud taget inte förekomma, fru talman.
            </seg>
          </u>
          <note type="speaker">
            Anf. 16 MARIA KORNEVIK JAKOBSSON (c):
          </note>
          <u>
            <seg>
              Fru talman! Centerpartiet och jag ställer oss bakom och välkomnar
              regeringens förslag till ändring i socialtjänstlagen, som innebär
              ett förtydligande av socialtjänstens ansvar för insatser till
              brottsoffer, främst våldsutsatta kvinnor och barn som bevittnar
              våld.
            </seg>
          </u>
          <u>
            <seg>
              En rad andra åtgärder medföljer lagändringen i syfte att bygga
              en heltäckande struktur som stärker stödet till våldsutsatta kvinnor
              och barn som bevittnat våld. Det handlar bland annat om stöd för
              tillämpningen av lagstiftningen, förbättrat kunskapsstöd och förstärkt
              tillsyn. För att detta ska bli möjligt satsas nu 120 miljoner
              kronor.
            </seg>
          </u>
          <u>
            <seg>
              Fru talman! Att i en nära relation uppleva våld och hot är något
              av det mest kränkande en människa kan råka ut för. Bakom fasaden
              av ett lyckligt förhållande händer de mest vidriga saker. Vi vet
              att det oftast är svårt för kvinnan att berätta om vad hon utsätts
              för. Skam blandas med skuld och rädsla. Det kan vara skammen att
              få hugg och slag av den person hon har valt att dela sitt liv
              med, som hon älskar och kanske har skaffat barn ihop med. Det
              kan vara skulden att det kanske är hennes fel. Det är kanske hon
              som har gjort fel.
            </seg>
          </u>
          <u>
            <seg>
              Självkänslan och självförtroendet får sig en rejäl knäck. Skulden
              är oftast ännu större om det finns barn i förhållandet. Det handlar
              om att inte kunna skydda sina barn. Det handlar om att ställa
              sig i vägen så att åtminstone inte barnen får slag. Och så är
              det rädslan. När kommer nästa slag? När kommer det värsta eller
              det sista slaget?
            </seg>
          </u>
          <u>
            <seg>
              Mäns våld mot närstående kvinnor är ofta systematiskt och kontinuerligt.
              Kvinnan försätts i en beroendeställning till mannen. Skulle kvinnan
              berätta att hon vill bryta relationen intensifierar ofta mannen
              våldet. Det här kan många gånger leda till svåra sociala problem.
              En social isolering kan bli ett måste. Ingen får veta. Om anhöriga
              kommer kanske de ser tydliga tecken, och barnen kanske berättar.
              För att inte arbetskamraterna ska se och förstå tvingas kvinnan
              ofta att sjukskriva sig.
            </seg>
          </u>
          <u>
            <seg>
              Med denna vardag och verklighet blir det viktigt att människor
              runt om, professionella, kamrater och släktingar, finns där när
              kvinnan kommer till den punkt där hon bestämmer sig för att lämna
              mannen. Då behöver hon hjälp och stöd för att orka och våga ta
              sig ur relationen. Det är också viktigt att kvinnan känner att
              stödet och hjälpen finns där hela vägen. Annars kan det vara lätt
              att gå tillbaka till en vardag som man känner till. Det kan oftast
              vara lättare än att hamna ensam i ingenting. De flesta teorier
              talar om att upprepa mönster, om hur svårt det är att bryta invanda
              mönster även om de är dåliga. Man är trygg i det man är van vid,
              även om man längtar och strävar efter förändring.
            </seg>
          </u>
          <u>
            <seg>
              Det är viktigt att kvinnan får ett skyddat boende för sig och
              sina barn, hjälp med eventuella praktiska saker och stödsamtal.
              Men det är också viktigt med ekonomisk trygghet, att under en
              kortare tid få försörjningsstöd även om det finns tillgångar i
              familjen. Här har kommunerna och socialtjänsten en möjlighet att
              tänja på gränser och använda gummibandet.
            </seg>
          </u>
          <u>
            <seg>
              Kvinnojourer och ideella organisationer är oerhört viktiga. Precis
              som i alla andra sammanhang är det viktigt att man ser till den
              enskildes behov och var den enskilde är just nu.
            </seg>
          </u>
          <u>
            <seg>
              Betänkandet tar också upp vikten av kunskap när det gäller våld
              mot funktionshindrade kvinnor. Här har det visat sig att vi har
              stora kunskapsluckor. Hedersrelaterat våld är också ett eget område.
              Våld i samkönade förhållanden kan gälla både kvinnor och män,
              men det är inte lika kanske mindre från kvinna till kvinna. Men
              om en kvinna är utsatt för våld, oavsett vilken grupp man tillhör,
              en minoritet, är grundprincipen densamma.
            </seg>
          </u>
          <u>
            <seg>
              Fru talman! Att det på sikt ska finnas rehabiliteringscentrum
              för våldsutsatta kvinnor tycker Centerpartiet är bra. Om en person
              råkat ut för en fysisk skada är det självklart att personen får
              rehabilitering, men om skadan sitter i själen är det inte lika
              självklart. Det är mycket som kan ha gått sönder. Det tar ofta
              tid att få tillbaka självkänslan och självförtroendet. Det finns
              några få försök och början till försök, och där dessa har prövats
              har goda resultat visats.
            </seg>
          </u>
          <u>
            <seg>
              Fru talman! Centerpartiet och jag ser fram emot den övergripande
              handlingsplan som regeringen har påbörjat för att motverka mäns
              våld mot kvinnor. Men det allra viktigaste i problemet mäns våld
              mot kvinnor är barnen i dessa relationer. Det är viktigt att se
              dem som brottsoffer. Det är ett steg för barnets möjlighet till
              läkning. Vi vet i dag att barn som sett sin mamma bli slagen har
              upplevt slaget som sitt eget. Det är viktigt att barnet får bearbeta
              sina upplevelser här och nu för sin fortsatta utveckling. Att
              lita på vuxna är en del. Att gå ut i livet och inte ha tillit
              är ett svårt handikapp. Allt detta kan ske individuellt eller
              i grupp. Marina Pettersson från Socialdemokraterna berättade om
              hur Härryda och Mölndal har valt att arbeta. Det är viktigt att
              vi ser och hittar de goda exemplen.
            </seg>
          </u>
          <u>
            <seg>
              Det är också viktigt att få ett slut på detta kränkande våld,
              att arbeta förebyggande. Det kan inte vara i sakens natur att
              bara för att vi ser det och skaffar fram handlingsplaner accepterar
              vi att det fortsätter. Det viktigaste är ändå att få slut på våldet.
              För att bryta familjemönstren är det viktigt att vi följer barnen
              även in i deras framtid. Barnen ska under olika perioder och skeenden
              i livet få hjälp med att bearbeta sina minnen och mönster. De
              ska få förebyggande vård även om det har gått fem sex år. Om något
              händer ska man titta tillbaka.
            </seg>
          </u>
          <u>
            <seg>
              Fru talman! Vi har ett stort, tungt och viktigt arbete framför
              oss, nämligen att få slut på mäns våld mot kvinnor. Därmed yrkar
              jag bifall till förslaget i betänkandet.
            </seg>
          </u>
          <note type="speaker">
            Anf. 17 MARIA LUNDQVIST-BRÖMSTER (fp):
          </note>
          <u>
            <seg>
              Fru talman! Jag vill börja med att yrka bifall till förslaget
              i betänkandet och avslag på motionerna.
            </seg>
          </u>
          <u>
            <seg>
              Enligt Brottsförebyggande rådet anmäldes 2005 24 000 fall av
              misshandel riktad mot kvinnor. Den anmälda misshandeln har ökat
              med 20 procent de senaste tio åren, och i drygt 75 procent av
              fallen är den utsatta kvinnan bekant med gärningsmannen. Varje
              år mördas i genomsnitt 16 kvinnor av en man som de har haft eller
              har en nära relation med. Många kvinnor vågar aldrig polisanmäla
              brotten, och mörkertalet är stort.
            </seg>
          </u>
          <u>
            <seg>
              Fru talman! Våld mot kvinnor är inte bara en jämställdhetsfråga.
              Folkpartiet menar att det först och främst är en fråga om mänskliga
              rättigheter. Våld mot kvinnor är också ett folkhälsoproblem. Våldet
              medför både fysiska och psykiska skador, sjukskrivningar och medicinering.
              Våldet drabbar också alla de barn som lever med våld och bevittnar
              våld. Vi ska ha klart för oss att våld i nära relationer förekommer
              i alla samhällsskikt, i alla etniska grupper och i samkönade parrelationer.
            </seg>
          </u>
          <u>
            <seg>
              Fru talman! Kunskap om hur en kvinna i ett misshandelsförhållande
              systematiskt bryts ned psykiskt är fundamentalt för att förstå
              och hjälpa de utsatta kvinnorna men även barnen som bevittnar
              våld. Enligt siffror från Rädda Barnen är det mellan 100 000 och
              200 000 barn i Sverige som bevittnar våld i den egna familjen,
              och barnen far mycket illa. I de fallen måste det finnas ett tydligt
              barnperspektiv. Barnet är i de sammanhangen ett offer för psykisk
              misshandel. Det är glädjande att det i det här betänkandet som
              vi i dag debatterar tydliggörs att barn i dessa sammanhang är
              offer för brott. Det handlar om en stor vanmakt och en ständig
              rädsla i fråga om barnet. Vuxenvärlden sviker.
            </seg>
          </u>
          <note>
            Fru talman! I det betänkande som vi nu behandlar innebär ändringen
            av 5 kap. 11 § i socialtjänstlagen ett förtydligande av socialtjänstens
            ansvar för insatser till brottsoffer, våldsutsatta kvinnor och
            barn som bevittnar våld, något som Folkpartiet tidigare påtalat
            och anser vara helt nödvändigt.
          </note>
          <u>
            <seg>
              Folkpartiet delar regeringens bedömning att det krävs en kvalitetsutveckling
              och förbättring av socialtjänstens stöd. Regeringen kommer att
              dela ut utvecklingsmedel till kommunerna. Uppdrag har getts till
              Socialstyrelsen, Institutet för utveckling av metoder i socialt
              arbete och länsstyrelserna. Bedömningskriterier ska utarbetas
              av Socialstyrelsen, och länsstyrelsernas tillsyn ska tydliggöras
              och skärpas. Regeringen betonar att det är viktigt att få mer
              tydliga och enhetliga riktlinjer i hela landet när det gäller
              bedömningskriterier. Mer kunskap och mer metodutveckling behövs.
            </seg>
          </u>
          <u>
            <seg>
              Handlingsplaner för att möta våldsutsatta kvinnor har utarbetats
              i många kommuner och landsting, men tyvärr blir de många gånger
              enbart en pappersprodukt. I hälso- och sjukvården och även inom
              socialtjänsten har vi lärt oss att ställa frågan om förhållandet
              till alkohol, men att ställa den raka frågan till en kvinna blir
              du slagen är tydligen inte lika lätt. Varför är det så? Jo, många
              som ställer frågan vittnar om att de inte vet hur de ska agera
              vid ett jakande svar.
            </seg>
          </u>
          <u>
            <seg>
              Fru talman! Regeringen lägger också fokus på våldsutsatta kvinnor
              med funktionshinder. Brottsförebyggande rådet, Handikappombudsmannen
              och Myndigheten för handikappolitisk samordning har fått i uppdrag
              att kartlägga våld mot funktionshindrade.
            </seg>
          </u>
          <u>
            <seg>
              Folkpartiet delar regeringens mening att fokus också ska läggas
              på våldsutsatta kvinnor med missbruk, med psykiska funktionshinder,
              med utländsk bakgrund, kvinnor som har drabbats av hedersrelaterat
              våld samt äldre kvinnor.
            </seg>
          </u>
          <u>
            <seg>
              Totalt satsar regeringen nu 120 miljoner kronor under kommande
              år för insatser till kvinnor som utsätts för våld och andra övergrepp
              av närstående och till barn som bevittnar våld. En satsning görs
              också vad beträffar särskilda insatser för män som utövar våld.
            </seg>
          </u>
          <u>
            <seg>
              Fru talman! Det gläder mig och Folkpartiet att våld mot äldre
              kvinnor har fått uppmärksamhet i denna proposition. Våldet mot
              äldre är en vit fläck för de flesta. Äldre som utsätts för familjevåld
              i form av fysiska och psykiska övergrepp är en bortglömd och osedd
              grupp. Det kan handla om en 75-årig kvinna som bor med sin man
              som misshandlar henne. Det kan vara en mamma som har en son med
              psykiska besvär eller missbruksproblem som misshandlar henne.
              Ibland handlar det om äldre vårdkrävande som misshandlas på sitt
              boende.
            </seg>
          </u>
          <u>
            <seg>
              I många fall är det inte det fysiska våldet som är det allvarligaste
              eller det mest dominerande. Det kan handla om psykisk misshandel
              i form av hotelser, försummelse, osynliggörande eller ekonomiskt
              utnyttjande.
            </seg>
          </u>
          <u>
            <seg>
              Man kan fråga sig, fru talman, varför våld mot äldre är ett dolt
              problem, och varför samhället har blundat för detta och därför
              inte erbjudit hjälp till dem som drabbats.
            </seg>
          </u>
          <u>
            <seg>
              Vi måste bli bättre på att identifiera riskfaktorer, till exempel
              att identifiera människor som är hjälplösa och beroende, som inte
              kan försvara sig eller föra sin talan. Blåmärken, benbrott och
              käkfrakturer är inte alltid åldersrelaterade.
            </seg>
          </u>
          <u>
            <seg>
              Våld mot äldre är komplicerat och svårt att diagnostisera. Därför
              måste olika yrkesgrupper och verksamheter både skaffa kompetens
              på området och samarbeta.
            </seg>
          </u>
          <u>
            <seg>
              Fru talman! Det är hög tid att rikta strålkastarljuset på våldet
              mot äldre. Vi får inte värja oss mot detta faktum. Därför känns
              det glädjande att regeringen understryker vikten av ökad kompetens
              inom området. Jag och Folkpartiet ser fram emot den hearing som
              utskottet kommer att ha kring våld mot äldre kommande höst.
            </seg>
          </u>
          <note type="speaker">
            Anf. 18 ROSITA RUNEGRUND (kd):
          </note>
          <u>
            <seg>
              Fru talman! Jag vill också säga välkommen till statsrådet Maria
              Larsson. Det är väldigt roligt att hon är här tillsammans med
              oss i debatten.
            </seg>
          </u>
          <u>
            <seg>
              Vi kristdemokrater ställer oss bakom det betänkande som vi i
              dag debatterar. Jag yrkar bifall till förslaget i betänkandet
              och avslag på reservationerna.
            </seg>
          </u>
          <u>
            <seg>
              Fru talman! Våld mot kvinnor har länge setts som en privatsak,
              men på senare år har problemet alltmer dryftats i medierna och
              i samhällsdebatten och fått en uppmärksamhet som visar att våld
              mot kvinnor är ett samhällsproblem. Det är också en kostnad för
              samhället, förutom problemen för den enskilde individen.
            </seg>
          </u>
          <u>
            <seg>
              Det betänkande som vi i dag debatterar sätter barnen i fokus.
              Tyvärr är det i dag så att barnens utsatthet och behov inte med
              automatik tillgodoses. Det seminarium som i dag hålls här i riksdagen
              sätter fokus på männen och förebyggande arbete. Det är ett steg
              i rätt riktning som visar att det är nödvändigt att arbeta utifrån
              olika arenor. Men det är också viktigt att se helheten.
            </seg>
          </u>
          <u>
            <seg>
              Fru talman! I slutet av februari hade jag förmånen att vara på
              en stor konferens i Rwanda, och jag fick där berätta om hur vi
              i Sverige arbetar med socialtjänstlagens implementering. I hela
              världen debatteras just nu hur kvinnor är utsatta för våld, men
              det är så få länder som lyckas. Man ser de flådiga konferenserna,
              men de når sällan kvinnan i den lilla byn. Jag tror att vi i Sverige
              har mycket att lära ut när det gäller implementeringen.
            </seg>
          </u>
          <u>
            <seg>
              Trots att våld mot kvinnor den senaste tioårsperioden har stått
              högt på den politiska agendan genom lagändringar och forskning
              är sanningen den att allt fler kvinnor blir kränkta och att allt
              fler känner sig otrygga. Att vi nu har en regering som visar att
              man ser allvarligt på situationen och tar ett helhetsgrepp är
              en utmaning i sig, som förpliktigar. Som ledamot kommer jag självklart
              att följa utvecklingen väldigt noga.
            </seg>
          </u>
          <u>
            <seg>
              Vi kan inte och ska aldrig acceptera att tiotusentals kvinnor
              varje år misshandlas i det egna hemmet av en man som de har en
              nära relation till. Undersökningar visar att risken för misshandlade
              kvinnor att hamna i en depression är stor och att närmare en tredjedel
              av de kvinnor som har blivit utsatta för våld har funderat på
              att ta sitt liv.
            </seg>
          </u>
          <u>
            <seg>
              En nolltolerans mot våld mot kvinnor måste skapas och implementeras
              i hela samhället. Kompetens om vålds- och sexualbrott mot kvinnor
              måste öka inom samtliga myndigheter. Samarbetet mellan rättsväsendet
              och berörda myndigheter behöver intensifieras och utvecklas, och
              handläggningen måste bli effektivare.
            </seg>
          </u>
          <u>
            <seg>
              Jag kan inte låta bli att nämna det pm som vi har fått från utredningstjänsten
              som visar hur otroligt mycket som har gjorts under en tioårsperiod
              och hur mycket som finns skrivet. Ändå ser situationen ut som
              den gör. Det är precis som att man skulle vilja stryka allting
              och börja utifrån ett vitt blad med all den kunskap vi har bakom
              oss. Men här gäller det att intensifiera arbetet utifrån det som
              redan har gjorts.
            </seg>
          </u>
          <u>
            <seg>
              Fru talman! Vi kristdemokrater har länge påtalat att utbildning
              av polis, åklagare och domare behöver öka och att kunskaperna
              om orsakerna till våldsbrott mot kvinnor och om hur våldet påverkar
              offret ska vara ett prioriterat område.
            </seg>
          </u>
          <u>
            <seg>
              Vi såg häromdagen i ett TT-meddelande att polismyndigheterna
              nu kommer att intensifiera sitt arbete och ta just våld mot kvinnor
              på allvar. Det gäller också bemötande och kunskap.
            </seg>
          </u>
          <u>
            <seg>
              Landets kvinnojourer och mansjourer är en stor tillgång och resurs.
              Därför är det glädjande att det ekonomiska stödet ökar. Det ska
              inte vara så att de små kvinnojourerna, som ofta drivs med hjälp
              av ideella krafter, ska stå med mössan i hand och be om medel
              till det som är kommunernas skyldighet enligt socialtjänstlagen,
              nämligen att bistå kvinnor och barn som är i behov av hjälp och
              skydd.
            </seg>
          </u>
          <u>
            <seg>
              Kommunerna måste ta ett större ansvar både finansiellt och genom
              att säkerställa kompetens i den egna kommunen. Det räcker inte
              att kommunerna enbart finansierar en jourlägenhet. Det måste finnas
              personal som följer upp de här kvinnorna och ser till barnens
              situation. Jag tycker att den proposition som är lämnad till riksdagen
              tar upp det på ett föredömligt sätt.
            </seg>
          </u>
          <u>
            <seg>
              Barnen är speciellt utsatta, och den lagändring som föreslås
              i betänkandet är ett steg i rätt riktning. Lagändringen innebär
              ett förtydligande av socialtjänstens ansvar för insatser till
              brottsoffer, främst våldsutsatta kvinnor och barn som bevittnat
              våld.
            </seg>
          </u>
          <u>
            <seg>
              Det är också viktigt att det inom kommunerna finns personer med
              särskild kompetens för att man ska kunna hjälpa dessa kvinnor
              och barn.
            </seg>
          </u>
          <u>
            <seg>
              En kvinna som har blivit utsatt för våld behöver inte bara ett
              tryggt omhändertagande utan också ett kunnigt bemötande med möjlighet
              till fortsatt stöd och hjälp för att hon ska kunna förändra sin
              och sina barns situation. Precis som jag har sagt tidigare hoppas
              jag att kommunerna nu tar sitt ansvar och ser till att varje fall
              följs upp ordentligt. Att det nu ska utarbetas bedömningskriterier
              som är tydliga och enhetliga över hela landet är välkommet och
              absolut nödvändigt.
            </seg>
          </u>
          <u>
            <seg>
              Propositionen tar också upp det så kallade vistelsebegreppet.
              Det är en fråga som vi har tagit upp mycket när det gäller hemtjänsten.
              Men vistelsebegreppet är också en problematik och kan leda till
              konflikt och sämre långsiktighet när det gäller hjälp till utsatta
              kvinnor. Vi kristdemokrater har framhållit att en långsiktig uppföljning
              är viktig och att konflikter mellan kommuner inte ska förekomma
              utan ska kunna lösas. Min fråga till statsrådet är därför hur
              hon ser just på vistelsebegreppet och dess betydelse när det gäller
              våld mot kvinnor.
            </seg>
          </u>
          <u>
            <seg>
              Fru talman! Det är särskilt allvarligt när värnlösa drabbas av
              våld. Jag tycker att Eva Olofsson på ett föredömligt sätt tog
              upp frågan om våld mot funktionshindrade kvinnor. Funktionshindrade
              kvinnor är överrepresenterade bland dem som drabbas av sexuella
              övergrepp och sexuellt våld. En del av dessa kvinnor vittnar om
              hur vissa män erotiserar deras handikapp, och kvinnan har svårt
              att sätta gränser och söker kärlek och omtanke. Kvinnor som utsätts
              för sexuella övergrepp får allt svårare att värna om sin integritet
              och blir därför ett lätt offer.
            </seg>
          </u>
          <u>
            <seg>
              Fru talman! Betänkandet behandlar också motioner som lyfter fram
              många viktiga områden. Jag ser fram emot den nationella handlingsplan
              som har aviserats, där även problematiken med hedersrelaterat
              våld kommer att ingå.
            </seg>
          </u>
          <note type="speaker">
            Anf. 19 Statsrådet MARIA LARSSON (kd):
          </note>
          <u>
            <seg>
              Fru talman! Jag känner Carina och Gunnel. I verkligheten heter
              de något helt annat. De bär berättelsen om hur svårt det är att
              leva med en man som slår och hur svårt det är att bryta upp från
              en man som slår. Det finns många kvinnor, och många av oss känner
              någon som lever i den här utsattheten.
            </seg>
          </u>
          <u>
            <seg>
              De flesta män i vårt land misshandlar naturligtvis inte kvinnor.
              Låt mig säga det först. Men det är ändå förskräckande många män
              som misshandlar kvinnor. Enligt Brottsförebyggande rådet anmäldes
              24 000 fall av misshandel riktad mot kvinnor under år 2005. Det
              är förstås toppen på ett isberg. Utifrån specialstudier och brottsofferundersökningar
              uppskattar Brå att endast mellan 20 och 25 procent av våldsutövandet
              mot kvinnor i nära relationer anmäls till polisen. Det har vi
              vetat länge, men vi har inte tacklat det på rätt sätt, och vi
              har inte arbetat på ett effektivt sätt.
            </seg>
          </u>
          <u>
            <seg>
              Den här debatten berör ett allvarligt och komplicerat samhällsproblem.
              Det handlar om brottslighet, om hot mot kvinnors liv och hälsa.
              Det handlar om de barn som tvingas se sin mamma bli slagen och
              misshandlad av någon de känner. Det är en folkhälsofråga, och
              det är också en jämställdhetsfråga.
            </seg>
          </u>
          <u>
            <seg>
              Jag vill inleda med att tacka för utskottets välvilliga behandling
              av regeringens förslag. Jag vet att ni alla som är här i dag anser
              att våldsutsatta kvinnor och deras barn behöver få bättre hjälp
              och stöd. En del av de frågor som har ställts kanske jag besvarar
              i mitt anförande. Resterande får vi återkomma till i replikväxlingarna.
            </seg>
          </u>
          <u>
            <seg>
              Propositionen, som i dag ligger på riksdagens bord i form av
              ett betänkande, är ett steg på vägen mot ett fullgott stöd och
              skydd för våldsutsatta kvinnor. Regeringens politik omfattar flera
              åtgärder, bland annat inom jämställdhetspolitiken och inom rättsväsendet.
              Regeringen har nyligen sjösatt en utredning som ska komma med
              konkreta förslag för att förbättra skyddet för förföljda kvinnor
              det som ofta blir nästa steg när en kvinna har brutit upp.
            </seg>
          </u>
          <u>
            <seg>
              Vi avser också att på olika områden initiera reformer som kan
              öka jämställdheten mellan män och kvinnor. En kraftig resursförstärkning
              görs genom att jämställdhetspolitiken tillförs 400 miljoner kronor
              för år 2007. Det är en tiofaldig ökning av anslaget. Satsningen
              ska användas till en handlingsplan för att bekämpa mäns våld mot
              kvinnor men också till forskning om kvinnors hälsa.
            </seg>
          </u>
          <u>
            <seg>
              Fru talman! Kvinnor och de barn som bevittnar våld utsätts för
              en fruktansvärd kränkning. Inte sällan handlar det, som vi vet,
              om återkommande och utdraget lidande, där kvinnan tvingas in i
              en beroendeställning som det är svårt att ta sig ur utan hjälp.
            </seg>
          </u>
          <u>
            <seg>
              Stödet till våldsutsatta kvinnor har utvecklats under senare
              år, men det räcker inte. Långt ifrån alla kommuner har möjlighet
              att erbjuda ett fullgott stöd, till exempel skyddat boende. Den
              statliga utredningen om socialtjänstens stöd till våldsutsatta
              kvinnor konstaterar att det finns ungefär 160 kvinnojourer i landets
              290 kommuner, dit ungefär 50 000 kvinnor vände sig under 2005.
              Det betyder att det är många kommuner, minst 130, som inte kan
              erbjuda skyddat boende. Det här problemet vill regeringen göra
              något åt. En våldsutsatt kvinna och hennes barn måste få det stöd
              och den hjälp de behöver oavsett i vilken kommun de bor.
            </seg>
          </u>
          <u>
            <seg>
              Alliansregeringens proposition består av flera åtgärder i samspel.
              Ambitionen är att stimulera målinriktade, strukturerade och samordnade
              insatser på den lokala nivån. Frivilligorganisationernas arbete
              kan inte nog värderas. Kvinnojourer, brottsofferjourer och kunskapen
              där måste stödjas och tas till vara. För att stödja genomförandet
              av denna ambitionshöjning satsas totalt 120 miljoner kronor årligen
              för år 2007 och 2008. Av dessa pengar går 109 miljoner kronor
              till kommunerna.
            </seg>
          </u>
          <u>
            <seg>
              Vad är det då vi föreslår lagstiftningsmässigt, och vad är det
              för uppdrag som ges? För det första föreslår regeringen en skärpning
              av socialtjänstlagen från att kommunen bör ge den våldsutsatta
              kvinnan stöd och hjälp till att kommunen skall göra det. Stöd
              och hjälp kan handla om olika saker ekonomiskt bistånd och också
              skyddat boende. Där kan naturligtvis en samverkan mellan kommuner
              ske. Men varje kommun har uppgiften att kunna hänvisa till ett
              skyddat boende. Merparten av det ekonomiska stöd som går till
              kommunerna bör användas för att stödja de ideella organisationerna,
              kvinnojourer och brottsofferjourer.
            </seg>
          </u>
          <u>
            <seg>
              För det andra måste kommunernas kunskaper om att erbjuda rätt
              hjälp till våldsutsatta kvinnor också bli bättre. Utvecklingen
              av ett mer heltäckande och mer strukturerat stöd från socialtjänsten
              ska därför understödjas. Socialstyrelsen kommer att få i uppdrag
              att ta fram vägledning till hjälp för socialtjänstens arbete utifrån
              den nya lagen.
            </seg>
          </u>
          <u>
            <seg>
              Vidare kommer Institutet för utveckling av metoder i socialt
              arbete, IMS, att ta fram verktyg till socialtjänstens arbete.
              På det sättet tror vi att skillnaderna mellan olika kommuner kan
              minska. Bedömningarna om vilka insatser en våldsutsatt kvinna
              och hennes barn behöver kan därmed bli mer enhetliga.
            </seg>
          </u>
          <u>
            <seg>
              För det tredje kommer länsstyrelsen att få i uppdrag att samordna
              länsövergripande frågor som syftar till att motverka våld mot
              kvinnor och barn. Tillsynen förstärks av socialtjänstens arbete
              med våldsutsatta kvinnor. Det här tillförs länsstyrelsen särskilda
              medel för.
            </seg>
          </u>
          <u>
            <seg>
              Mäns våld mot kvinnor är ett mångfasetterat problem som kräver
              åtgärder inom flera områden, och vi måste lära oss att förstå
              och behandla de mekanismer som gör att våldet uppstår. Insatser
              som riktar sig till våldsutövande män är därför en oerhört central
              och viktig del i arbetet med att bekämpa och förebygga mäns våld
              mot kvinnor. Bara så kan vi långsiktigt lösa problemet. Regeringen
              har i budgetpropositionen för 2007 avsatt särskilda medel för
              att förbättra insatserna för våldsutövande män.
            </seg>
          </u>
          <u>
            <seg>
              Fru talman! Mäns våld mot kvinnor är en prioriterad fråga för
              regeringen. Och socialtjänsten har en betydelsefull roll i det
              här. I och med regeringens proposition ges förutsättningar för
              stöd och skydd till våldsutsatta kvinnor men också till de barn
              som bevittnar våld. Barn som bevittnar våld måste betraktas som
              brottsoffer. Och socialtjänstens insatser måste också omsluta
              barnen, både när det gäller skyddat boende och när det gäller
              gruppverksamhet för barn som behöver andra vuxna som förklarar
              och berättar, som behöver träffa andra barn i samma utsatta situation.
              Gruppverksamhet för den här gruppen barn har visat sig vara väldigt
              framgångsrik. Detta finns på mycket få ställen i landet. Vi behöver
              få det som en arbetsform.
            </seg>
          </u>
          <u>
            <seg>
              Regeringen vill naturligtvis nu också verka för att den nya lagstiftningen
              ska bli verkningsfull och efterlevas, därav den ökade tillsynsskyldigheten
              för länsstyrelserna och uppföljningsansvaret för länsstyrelserna.
            </seg>
          </u>
          <u>
            <seg>
              Den här propositionen innebär en ny politisk markering av hur
              viktigt det är att brottsoffer det är både våldsutsatta kvinnor
              och barn som bevittnar våld får det stöd och den hjälp de behöver.
              Att en våldsutsatt kvinna inte får det stöd och den hjälp hon
              behöver kan inte accepteras. Det kan inte heller accepteras när
              det gäller barnen. Och den här rätten ska finnas oavsett var i
              landet de bor. Genom att skärpa bestämmelsen i socialtjänstlagen
              lyfter vi fram och tydliggör socialtjänstens skyldighet att ge
              stöd och hjälp.
            </seg>
          </u>
          <u>
            <seg>
              Carina, Gunnel och alla andra kvinnor som lever i denna utsatta
              situation ska kunna känna sig trygga i att de kan få stöd och
              hjälp, och deras barn som bevittnar våld ska veta att det finns
              vuxna utanför familjen som kan erbjuda skydd och också stöd och
              hjälp.
            </seg>
          </u>
          <u>
            <seg>
              Det här är ett steg framåt mot en ökad trygghet för kvinnor och
              barn. Mer kommer att göras, och mer behöver göras. Men det här
              är ett steg på vägen, och jag skulle vilja säga att det är ett
              oändligt viktigt steg. Min förhoppning är naturligtvis att riksdagen
              ska ställa sig bakom förslagen.
            </seg>
          </u>
          <note>
            I detta anförande instämde Chatrine Pålsson Ahlgren och Rosita
            Runegrund (båda kd) samt Maria Kornevik Jakobsson (c).
          </note>
          <note type="speaker">
            Anf. 20 THOMAS NIHLÉN (mp) replik:
          </note>
          <u>
            <seg>
              Fru talman! Som Maria Larsson kanske noterade i mitt anförande
              är vi från Miljöpartiet kritiska till att regeringen inte valde
              att gå på utredningens förslag när det gäller lagtextförändringar.
              Utredningens textförslag hade också ett väldigt starkt stöd av
              nästan samtliga remissinstanser.
            </seg>
          </u>
          <u>
            <seg>
              När Socialdepartementet och Maria Larsson presenterade det här
              förslaget via ett pressmeddelande den 16 januari uppfattade de
              flesta att regeringen just hade gått på utredningens förslag.
              I pressmeddelandet säger man så här: Regeringen föreslår därför
              en skärpning i socialtjänstlagen från att kommuner bör ge den
              våldsutsatta kvinnan stöd och hjälp till att kommunerna skall
              göra det.
            </seg>
          </u>
          <u>
            <seg>
              Det upprepade också Maria Larsson nu under sitt anförande.
            </seg>
          </u>
          <u>
            <seg>
              Utredningens förslag var precis så här. De föreslog att det skulle
              heta: Socialnämnden skall vid behov ge stöd och hjälp till kvinnor
              som är eller har varit utsatta för våld eller andra övergrepp
              av närstående. Men regeringens förslag, enligt propositionen,
              låter så här: Socialnämnden skall särskilt beakta att kvinnor
              kan vara i behov av stöd och hjälp.
            </seg>
          </u>
          <u>
            <seg>
              Detta är för oss en väsentlig skillnad på lagtextskrivning. Och
              den här kritiken delar vi även med andra organisationer, bland
              annat Amnesty. Mina frågor till Maria Larsson är då: Kan Maria
              Larsson förstå att det uppstod lite missförstånd efter det här
              pressmeddelandet, att många trodde att ni skulle gå på utredningens
              förslag? Och varför valde regeringen att frångå utredningens förslag
              till förändring av lagtexten?
            </seg>
          </u>
          <note type="speaker">
            Anf. 21 Statsrådet MARIA LARSSON (kd) replik:
          </note>
          <u>
            <seg>
              Fru talman! När en lagtext ska manglas är det alltid många som
              ska ha ett ord med i laget. Så är det naturligtvis också i det
              här fallet. Det här är en text som har granskats av många, och
              många har haft ett ord med i laget. Det finns jurister, och det
              finns politiker. Här finns många inblandade.
            </seg>
          </u>
          <u>
            <seg>
              När det handlar om den text som i dag ligger på riksdagens bord,
              och som är förslaget i propositionen, skulle jag vilja säga att
              den mer än väl svarar mot det som också var utredningens intentioner.
              Det finns ingen skillnad därvidlag. Och de förändringsförslag
              som Thomas Nihlén lägger fram i sin reservation skulle egentligen
              inte göra någon skillnad rent tillämpningsmässigt.
            </seg>
          </u>
          <u>
            <seg>
              Vi måste ju ändå komma ihåg att socialtjänstlagen och det här
              ryms inom socialtjänstlagen inte är en absolut rättighetslagstiftning
              på samma sätt som exempelvis LSS är, utan det handlar om att man
              här gör en biståndsbedömning. Med den här skrivningen och med
              den tillsynsfunktion som vi har via länsstyrelserna, med tydligt
              uppdrag, svarar det mot de intentioner som fanns i utredningen.
            </seg>
          </u>
          <note type="speaker">
            Anf. 22 THOMAS NIHLÉN (mp) replik:
          </note>
          <u>
            <seg>
              Fru talman! Maria Larsson är då övertygad om att regeringens
              förslag till skrivning är bättre än utredningens. Den uppfattningen
              delar inte vi. Som vi ser det är det inte bara jurister som ska
              läsa det här, utan det är naturligtvis även socialnämndens tjänstemän
              och chefer och så vidare. Vi tycker att det hade varit bättre
              om det hade stått ett klart och tydligt skall och inte att man
              skall särskilt beakta och kan vara i behov av.
            </seg>
          </u>
          <u>
            <seg>
              Men jag har en fundering. Hur tänker regeringen och Maria Larsson
              kontrollera och följa upp att den här förändringen i lagtexten
              verkligen får den effekt som man önskar, att de stora brister
              som finns i dag försvinner eller blir betydligt mindre?
            </seg>
          </u>
          <u>
            <seg>
              I propositionen har jag inte kunnat hitta någon text om någon
              direkt samlad uppföljning av de här förändringarna. Däremot kan
              man läsa att Socialstyrelsen ska ta fram ett vägledningsstöd för
              tillämpningen. IMS ska utveckla bedömningsinstrument och kunskapsstöd.
              Länsstyrelserna ska stödja länsövergripande samordning och förstärka
              tillsynen av socialtjänsten. Och regeringen tänker tillsätta en
              utredning om socialtjänstens statistik.
            </seg>
          </u>
          <u>
            <seg>
              Jag har en fundering, och jag skulle gärna vilja ha ett svar.
              Kommer Maria Larsson om ett eller två år att kunna stå här och
              svara på frågan om det har skett någon förändring eller förbättring
              när det gäller socialtjänstens stöd till våldsutsatta kvinnor,
              med anledning av den här nya texten i lagstiftningen?
            </seg>
          </u>
          <note type="speaker">
            Anf. 23 Statsrådet MARIA LARSSON (kd) replik:
          </note>
          <u>
            <seg>
              Fru talman! Det är flera saker vi gör. Hela propositionen talar
              ju om att det är en ambitionshöjning, och det är en politisk markering
              av att vi tycker att det måste finnas kraftfullare insatser. Det
              är en skyldighet att göra allt vad man kan.
            </seg>
          </u>
          <u>
            <seg>
              Det är inte så att det bara är en lagtext som förändras. Här
              ges nu uppdrag för att ta fram metodverktyg för ett strukturerat
              arbete ute i socialtjänsten. Det tror jag är väldigt betydelsefullt,
              inte minst för mindre kommuner där en socialsekreterare har att
              hantera väldigt många olika sorters problematik. Jag tror att
              ett metodverktyg är mycket betydelsefullt för arbetets utveckling.
              Vi gör också ökade insatser på tillsynsområdet just för att kunna
              följa upp det här.
            </seg>
          </u>
          <u>
            <seg>
              Jag skulle vilja säga att statistikinsamling inte är oviktigt
              i sammanhanget, inte heller det arbete som vi funderar på att
              sjösätta vad gäller mer av kvalitetskriterier på socialtjänstens
              arbete. Det är en bristvara att vi har så bristande kunskap om
              kommunal verksamhet över huvud taget i dag, inte minst inom socialtjänstens
              ansvarsområde.
            </seg>
          </u>
          <u>
            <seg>
              Det här är en viktig del att kontinuerligt följa upp. Det handlar
              om en kontinuerlig tillsyn av länsstyrelserna, men vi behöver
              också mäta på samma sätt i alla kommuner, och också kunna följa
              förbättringsutvecklingen. Det hoppas jag naturligtvis ska vara
              för handen efter två års användning av lagstiftningen.
            </seg>
          </u>
          <note type="speaker">
            Anf. 24 MARINA PETTERSSON (s) replik:
          </note>
          <u>
            <seg>
              Fru talman! Jag har här regeringens riktlinjer för fördelningen
              av medlen till kommunerna, de övergripande målen för satsningen.
              Det står att våldsutsatta kvinnor som söker stöd och hjälp ska
              få det, oavsett i vilken kommun de bor, och att socialtjänstens
              stöd till våldsutsatta kvinnor och barn som bevittnat våld ska
              förbättras och kvalitetsutvecklas. Kommunernas arbete ska vara
              mer målinriktat, strukturerat och samordnat.
            </seg>
          </u>
          <u>
            <seg>
              Då är min fråga till Maria Larsson: När anser regeringen att
              alla våra kommuner i Sverige ska kunna erbjuda skyddat boende
              till alla behövande? Det handlar om handikappade, kvinnor från
              samkönade relationer, äldre som unga, missbrukare, offer för människohandel.
              När ska regeringen stämma av målet? När ska det vara uppfyllt?
            </seg>
          </u>
          <note type="speaker">
            Anf. 25 Statsrådet MARIA LARSSON (kd) replik:
          </note>
          <u>
            <seg>
              Fru talman! Det är precis det som är ambitionen, att alla kvinnor
              som kommer och söker sig till socialtjänsten eller via en kvinnojour
              ska kunna få hjälp och stöd. Vi vet att det inte ser ut så i dag.
              Efter tolv år av socialdemokratiskt maktinnehav har det inte nämnvärt
              förbättrats. Nu vill vi göra en ambitionshöjning. Den hoppas jag
              att vi är politiskt överens om för att kunna få en måluppfyllelse
              där naturligtvis målet måste vara nolltolerans mot män som slår.
              Det är det första. Det är där som ytterligare insatser behöver
              sättas in så män över huvud taget inte slår kvinnor, att den typen
              av kränkning inte förekommer i vårt land.
            </seg>
          </u>
          <u>
            <seg>
              Jag tror att vi har talat lite för lite om den typen av förebyggande
              verksamhet. Här kommer det att ske ytterligare satsningar. De
              är väldigt viktiga i sammanhanget, för det är bara så vi långsiktigt
              kan lösa problematiken och få ned antalet kvinnor som blir slagna.
              Därmed kommer också behovet efter hand att minska.
            </seg>
          </u>
          <u>
            <seg>
              Långt ifrån där är vi i dag, men målsättningen med den här propositionen
              är ju att kvinnor oavsett var de bor ska kunna känna sig trygga.
              Detta är socialtjänstens ansvar, delvis redan i dag, men nu gör
              vi en skärpning av lagtexten samtidigt som vi tillför resurser
              för att markera att man måste utveckla metoder och måste ha tillgång
              till ett skyddat boende. Om man är en liten kommun kan det ske
              i samverkan med en annan kommun, men man ska kunna hänvisa till
              ett skyddat boende.
            </seg>
          </u>
          <u>
            <seg>
              Via uppföljningen får vi kunskapen. Vi har inte satt en tid för
              det, men vi kommer självklart att följa upp det via de tillsynsmyndigheter
              som står till förfogande. Det här är ett eftersatt område där
              det inte finns tillgång till statistik, tyvärr. Vi behöver förbättra
              kunskapsinhämtandet.
            </seg>
          </u>
          <note type="speaker">
            Anf. 26 MARINA PETTERSSON (s) replik:
          </note>
          <u>
            <seg>
              Fru talman! Jag fick inte svar på min fråga om när regeringen
              ska stämma av att målen har uppfyllts. Det är faktiskt du, Maria
              Larsson, som har ansvaret nu. Då får du kliva ur oppositionsrollen
              och ta tag i de frågor som du ansvarar för.
            </seg>
          </u>
          <u>
            <seg>
              Maria Larsson ska svara på de frågor som jag ställer. Då upprepar
              jag frågan: När ska regeringen stämma av målet? Och vad ämnar
              regeringen göra om inte målet uppfylls, om det skyddade boendet
              inte byggs ut som lagstiftaren har menat? Vad händer då?
            </seg>
          </u>
          <note type="speaker">
            Anf. 27 Statsrådet MARIA LARSSON (kd) replik:
          </note>
          <u>
            <seg>
              Fru talman! Jag kan inte upphöra att förvånas över efterfrågan
              på målformuleringar. Det har tydligen inte uppenbarats under tolv
              års regeringsinnehav att inga mål sattes upp och att inga mål
              följdes upp. Det måste vara den stora bristen att så lite hände.
            </seg>
          </u>
          <u>
            <seg>
              Nu har vi lagt fram propositionen. Jag är glad att vi kan ha
              så stor politisk enighet om den. Målen är, som mycket väl framgår
              av propositionen, inte tidsbestämda på det sätt som Marina Pettersson
              nu efterfrågar. Det sker däremot en kontinuerlig uppföljning som
              kommer att ge oss den nödvändiga kunskapen om hur utvecklingen
              kommer att se ut.
            </seg>
          </u>
          <u>
            <seg>
              Det kan finnas skäl att återkomma med fler åtgärder. Det är precis
              det som Nyamko Sabuni nu funderar över när det gäller handlingsplanen.
              För det här är inte den enda insats som görs, och det måste ses
              i ett sammanhang. Handlingsplanen kommer att ytterligare förstärka
              det förebyggande arbetet mot män som slår. Vi har flera andra
              saker som kommer att komplettera bilden, insatserna, resurserna
              och lagstiftningen.
            </seg>
          </u>
          <u>
            <seg>
              Vi avser att börja mäta det som görs ute i kommunerna så att
              vi får kunskapen om hur det ser ut. Det är ju det som är bristen
              i dag, att den sammanfattande kunskapen där något mäts på samma
              sätt i alla kommuner inte finns tillgänglig. Därför kan man inte
              heller i dagsläget sätta ett mål. Det är orimligt. Kunskapsläget
              möjliggör inte ett målsättande på den nivå som Marina Pettersson
              efterfrågar just nu. Men det är många satsningar som görs på ett
              sätt som är väldigt tydligt och som är en signalgivare ut till
              socialtjänstens verksamhet.
            </seg>
          </u>
          <u>
            <seg>
              Vi vill se en förbättring på det här området. Det är oacceptabelt
              att vi har en så dålig rättssäkerhet för kvinnor i dag och för
              barn som bevittnar våld. Här tar vi steg för steg i den riktningen
              för att se till att man kan få ett bra bemötande, ett bra omhändertagande,
              bra stöd, skydd och hjälp den dag man behöver det. Men den främsta
              målsättningen är att minimera att våld över huvud taget utförs
              mot kvinnor.
            </seg>
          </u>
          <note type="speaker">
            Anf. 28 EVA OLOFSSON (v) replik:
          </note>
          <u>
            <seg>
              Fru talman! Först vill jag säga att jag tycker att det är väldigt
              roligt att statsrådet Maria Larsson är med i den här diskussionen.
              Däremot när det gäller beskrivningen tror jag att det är mycket
              riktigare att säga att vi är överens om mycket, inte allt, och
              nu bygger vidare på vad väldigt många kvinnor, i kvinnorörelsen
              men också politiker, främst kvinnor, har jobbat för i många år.
              Det tycker jag är en riktigare beskrivning än att säga att det
              inte hände något de senaste tio åren. För det tycker inte jag
              är en sann bild. Det här var en privatfråga för ett antal år sedan
              som man skulle lösa inom hemmets väggar. Vi har kommit en bra
              bit på väg.
            </seg>
          </u>
          <u>
            <seg>
              Jag skulle vilja ställa några frågor. Hur ska vi se till att
              det långsiktiga stödet till kvinnojourerna säkras? De lever nästan
              från år till år ur hand i mun, och man har ofta för lite pengar,
              inte minst för lite pengar så man inte kan ge stöd till medföljande
              barn. I min hemkommun Göteborg har vi fixat det när det gäller
              barn och ökat stödet så man kan ge det, men så ser det inte ut
              överallt.
            </seg>
          </u>
          <u>
            <seg>
              Jag tänkte också ställa en fråga när det gäller stöd till funktionshindrade
              kvinnor som utsätts för mäns våld. Det räcker inte med att säga
              att det ska finnas skyddat boende. Boendet måste vara tillgängligt.
              Personalen måste ha kunskap om funktionshinder och kunna samarbeta
              med funktionshinderverksamheten. För vissa grupper som psykiskt
              funktionshindrade kvinnor och en annan grupp, missbrukande kvinnor
              som kanske är de mest utsatta, platsar inte på kvinnojourerna
              för att man inte kan ha dem ihop med barn och andra kvinnor i
              en traumatisk situation. Då måste vi bygga upp något särskilt.
            </seg>
          </u>
          <u>
            <seg>
              Vi har föreslagit att man ska utbilda personalen, lägga pengar
              på det och på resursforum för psykiskt funktionshindrade och missbrukande
              kvinnor och bidra till att göra kvinnojourerna tillgängliga. Det
              är inte lätt för kvinnojoursrörelsen att börja hitta pengar och
              få tillgänglighet. Jag skulle vilja veta vad statsrådet vill göra
              på de områdena.
            </seg>
          </u>
          <note type="speaker">
            Anf. 29 Statsrådet MARIA LARSSON (kd) replik:
          </note>
          <u>
            <seg>
              Fru talman! Ja, Eva Olofsson, det långsiktiga stödet till kvinnojourerna
              är väldigt angeläget för att man ska känna trygghet och kunna
              bygga upp sin verksamhet. Stödet kommer från flera parter. Staten
              är en bidragsgivare, men det finns också ett kommunalt ansvar
              att sörja för att socialtjänstens verksamhet fungerar väl.
            </seg>
          </u>
          <u>
            <seg>
              Kombinationen mellan det offentligas verksamhet och de ideella
              organisationernas är oumbärlig och ovärderlig i det här arbetet,
              och samarbetet där emellan måste fungera väl. Detta är centralt
              för att vi ska kunna ge ett bra bemötande, ett bra omhändertagande
              och ett bra skydd åt kvinnor.
            </seg>
          </u>
          <u>
            <seg>
              Jag instämmer alltså verkligen i vikten och betonandet av långsiktigheten.
              Det är ett ansvar som faller på kommunerna. Enligt mitt förmenande
              skärper vi detta ansvar med den förändring i lagstiftningen som
              vi nu gör. När det gäller de statliga insatserna ger vi inledningsvis
              ett stöd på 120 miljoner för 20072008. Det stödet ska betraktas
              som en långsiktig satsning.
            </seg>
          </u>
          <u>
            <seg>
              Frågan om funktionshindrade är en svår problematik, men det är
              väldigt viktigt att det fungerar. Precis som Eva Olofsson säger
              finns det ett kompetensbehov, och det hoppas jag delvis ska kunna
              tillgodoses med hjälp av det metodverktyg som tas fram till socialtjänstens
              personal. Detta är viktigt och bör kunna omfatta även kvinnojourernas
              personal. Den här typen av kompetensverktyg är ju användbara i
              både den ena och den andra organisationen. Jag tror att det blir
              ett viktigt instrument och att just de här grupperna, som vi kanske
              inte alltid har uppmärksammat, kan uppmärksammas och få en bra
              kunskapsbakgrund.
            </seg>
          </u>
          <u>
            <seg>
              Helt kort vill jag också kommentera att tillgänglighetsproblemen
              är stora, och när det gäller detta har vi en handikappolitisk
              plan. Men det får vi ta i nästa replikskifte.
            </seg>
          </u>
          <note type="speaker">
            Anf. 30 EVA OLOFSSON (v) replik:
          </note>
          <u>
            <seg>
              Fru talman! Vi skulle vilja att man, gärna i samverkan med kommunerna,
              gav ett långsiktigt statligt stöd så att kvinnojourerna kunde
              leva ett mer stabilt och framåtplanerande liv. Det har vi lagt
              fram som förslag från Vänsterpartiet.
            </seg>
          </u>
          <u>
            <seg>
              Metodstödet är bra, men när det gäller våld mot funktionshindrade
              kvinnor är det inte bara socialtjänstens personal som behöver
              kunskap. Kvinnojourernas personal behöver också kunskap om funktionshinder.
              Många människor med funktionshinder har dessutom personliga assistenter,
              hemtjänstpersonal och all möjlig personal som ju, om de har kunskap
              om detta och vet vad de ska göra, kan reagera och ställa frågor
              och även ge stöd.
            </seg>
          </u>
          <u>
            <seg>
              Det är också de mest utsatta som har det sämsta stödet. Det är
              en av de största frågorna. Vi måste hitta lösningar för de missbrukande
              kvinnorna och de psykiskt sjuka kvinnorna. Där måste vi nog bygga
              upp speciella lösningar som har mer att göra med hur vi jobbar
              på missbruksområdet och med stöd till psykiskt funktionshindrade.
              Där tror jag faktiskt att det behövs ett stöd.
            </seg>
          </u>
          <u>
            <seg>
              Sedan vill jag kort ställa frågan om varför statsrådet och regeringen
              säger nej till dödsfallsutredningar. Det fanns ett förslag som
              handlade om att när kvinnor mördas eller dräps av mäns våld i
              nära relationer så skulle man titta efter inte för att hitta syndabockar
              utan för att hitta förbättringsområden och kunna motverka och
              få ned antalet mördade kvinnor i nära relationer. Det handlar
              om nästan en i veckan i Sverige i dag. Varför säger man nej till
              detta? Man är lite försiktigt positiv, men man vill vänta. Jag
              förstår inte varför man inte sätter i gång dödsfallsutredningar
              för kvinnor som är utsatta för våld.
            </seg>
          </u>
          <note type="speaker">
            Anf. 31 Statsrådet MARIA LARSSON (kd) replik:
          </note>
          <u>
            <seg>
              Fru talman! Jag glömde förut att jag hade en replikmöjlighet
              kvar, men nu kan jag ju ta frågan i lugn och ro.
            </seg>
          </u>
          <u>
            <seg>
              Jag håller helt med om att det finns ett kompetensbehov när det
              gäller funktionshindrade, och jag hoppas att en del av detta ska
              kunna åtgärdas med metodverktyget.
            </seg>
          </u>
          <u>
            <seg>
              Frågan om funktionshindrades tillgång eller tillgänglighet till
              kvinnojourer handlar om en större problematik, nämligen om att
              undanröja enkelt avhjälpta hinder till offentliga lokaler över
              huvud taget. Här ligger en stor utmaning, och insatserna där är
              naturligtvis väldigt kostsamma. Men vi måste få fart på det arbetet.
              Kvinnojourerna är naturligtvis en viktig del av de institutioner
              som måste vara tillgängliga.
            </seg>
          </u>
          <u>
            <seg>
              När det gäller dödsfallsutredningar har regeringen alldeles nyligen
              lagt en proposition på riksdagens bord som handlar om dödsfallsutredningar
              på barn i fall där man kan misstänka att omständigheterna har
              varit sådana att man bör göra en utredning. Detta har ännu inte
              behandlats i riksdagen, och det kan man säga är steg ett. Vi vill
              med anledning av detta få i gång det arbetet först. Det betyder
              inte att vi ställer oss avvisande. Det är en klar övertolkning
              av vårt budskap när det gäller dödsfallsutredningar för kvinnor.
              Vi har tagit steg ett när det gäller detta, och vi började med
              barnen. När vi ser utfallet av det arbetet hoppas vi kunna återkomma
              också när det gäller kvinnor.
            </seg>
          </u>
          <note type="speaker">
            Anf. 32 ROSITA RUNEGRUND (kd) replik:
          </note>
          <u>
            <seg>
              Fru talman! Jag ställde tidigare en fråga till statsrådet om
              vistelsebegreppet. Problematiken finns inom hemtjänsten, och till
              exempel semesterkommuner har problem när det gäller kostnadsutvecklingen.
            </seg>
          </u>
          <u>
            <seg>
              I propositionen lyfte man upp en problematik, och det är just
              de små kommunernas utsatthet. Det finns också problem med att
              tillgodose behoven hos kvinnor med funktionshinder och missbrukande
              kvinnor, till exempel på grund av brist på bostäder. Men även
              kostnadsansvaret är en del i att man inte kan lösa detta kommunerna
              emellan.
            </seg>
          </u>
          <u>
            <seg>
              Jag kommer från en liten kommun som inte har en egen kvinnojour.
              Tre kommuner arbetar tillsammans, och man tar också emot kvinnor
              från den stora staden. Det gör att resurserna till kvinnorna runt
              om begränsas väldigt mycket.
            </seg>
          </u>
          <u>
            <seg>
              Jag vill alltså höra hur statsrådet ser på vistelsebegreppet.
              Kommer det att komma rekommendationer om hur kommunerna ska gå
              till väga för att lösa detta sinsemellan? Blir det någon form
              av möjligheter till olika avtal? Vi vet ju att socialtjänstlagen
              är tydlig i att man kan samarbeta. Men jag vill ändå höra vad
              statsrådet säger om vistelsebegreppet.
            </seg>
          </u>
          <note type="speaker">
            Anf. 33 Statsrådet MARIA LARSSON (kd) replik:
          </note>
          <u>
            <seg>
              Fru talman! Det här är ett stort problem för många kvinnor, också
              för kvinnor som inte vill eller vågar stanna kvar i sin gamla
              kommun. Det finns alltså skäl att titta på frågan. Jag kan tala
              om att vi faktiskt har påbörjat ett arbete inom Regeringskansliet
              med att ta fram direktiv till en utredning som ska se över vistelsebegreppet
              i stort i socialtjänstlagen. Även den här typen av problematik
              inkluderas i det som förhoppningsvis ska bli en översyn av vistelsebegreppet.
            </seg>
          </u>
          <note type="speaker">
            Anf. 34 ROSITA RUNEGRUND (kd) replik:
          </note>
          <u>
            <seg>
              Fru talman! Jag välkomnar det. Oftast har man sett väldigt smalt
              på just vistelsebegreppet och sagt att det finns enkla lösningar.
              Men vi vet i dag att det inte finns några enkla lösningar när
              det gäller vistelsebegreppet. Det behövs klara riktlinjer. Vi
              ser ju att detta drabbar väldigt många olika grupper i samhället
              och även kvinnor som misshandlas.
            </seg>
          </u>
          <u>
            <seg>
              Jag vill tacka statsrådet för beskedet.
            </seg>
          </u>
          <note type="speaker">
            Anf. 35 Statsrådet MARIA LARSSON (kd) replik:
          </note>
          <u>
            <seg>
              Fru talman! Tack, Rosita Runegrund, och tack för en god debatt.
              Jag hoppas att beslutet i eftermiddag blir positivt. Därmed menar
              jag att vi har lagstiftat på ett sätt som kan innebära ett stärkt
              skydd för kvinnor som utsätts för våld men också för barn som
              bevittnar våld.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Diskriminering
          </note>
          <note>
            Föredrogs
          </note>
          <note type="speaker">
            Anf. 36 HANS BACKMAN (fp):
          </note>
          <note>
            Fru talman! I dag ska kammaren behandla betänkande AU11, Diskriminering
            . I betänkandet har 21 motionsyrkanden i diskrimineringsfrågor
            väckts under allmänna motionstiden. Frågorna gäller bland annat
            allmänna åtgärder mot diskriminering, diskriminering av äldre,
            diskriminering av transpersoner, diskriminering på grund av etnisk
            tillhörighet, diskriminering av funktionshindrade, frågor om rekrytering
            med mera och ansvaret för rättegångskostnader i diskrimineringsmål.
          </note>
          <u>
            <seg>
              Utskottet framhåller att diskriminering är ett brott mot grundläggande
              mänskliga rättigheter och principen om alla människors lika värde.
              Diskrimineringen inskränker människors lika möjligheter att forma
              sina egna liv. Den styrs av mekanismer som är likartade oavsett
              grunden för diskrimineringen, och den kränkning som en diskriminerad
              människa känner får förmodas vara likartad oavsett diskrimineringsgrund.
              Diskrimineringskommitténs förslag om en sammanhållen diskrimineringslagstiftning
              och en samlad ombudsmannafunktion speglar ett sådant förhållningssätt.
            </seg>
          </u>
          <note>
            Utskottet avstyrker bland annat av det skälet samtliga behandlade
            motionsyrkanden. Reservationer har lämnats av företrädare för
            Socialdemokraterna, Vänsterpartiet och Miljöpartiet.
          </note>
          <u>
            <seg>
              Härmed överlämnar jag betänkandet till debatt.
            </seg>
          </u>
          <note type="speaker">
            Anf. 37 LUCIANO ASTUDILLO (s):
          </note>
          <u>
            <seg>
              Fru talman! Debatten i dag handlar inte om huruvida diskriminering
              finns eller inte finns. Den finns.
            </seg>
          </u>
          <u>
            <seg>
              Ibland drabbar den äldre. Inte minst ser vi det i arbetslivet
              där man, när man kommit till åren, inte får samma chans att behålla
              ett jobb eller komma tillbaka till ett jobb som andra. Det är
              därför arbetslösheten bland äldre är högre än bland yngre.
            </seg>
          </u>
          <u>
            <seg>
              Ibland drabbar den kvinnor, just bara därför att de är kvinnor.
              Andra gånger drabbar den funktionshindrade på grund av fördomar,
              eller så drabbar den människor som har ett konstigt namn eller
              ett lite annorlunda utseende.
            </seg>
          </u>
          <u>
            <seg>
              Det finns bara ett fåtal människor och organisationer som ifrågasätter
              om diskriminering över huvud taget finns. Några förvirrade själar
              i Svenskt Näringsliv försöker publicera rapporter där de hävdar
              att diskriminering över huvud taget inte finns och att det finns
              andra orsaker till att det ser ut som det ser ut i vårt land.
            </seg>
          </u>
          <u>
            <seg>
              Debatten i dag handlar inte heller om en tävlan i hur illa vi
              tycker om diskrimineringen. Den är fruktansvärd, oavsett vem den
              drabbar. Den innebär en kränkning, en kränkning av det grundläggande
              människovärdet.
            </seg>
          </u>
          <u>
            <seg>
              Fru talman! Det debatten handlar om i dag är vad vi vill göra,
              vilka politiska ambitioner vi är beredda att förverkliga för att
              komma åt den diskriminering som finns i vårt land. Vi socialdemokrater
              menar att den borgerliga regeringen på bred front gör reträtt
              i det viktiga arbetet mot diskriminering. Vi ser det i vårpropositionen,
              som presenterades av Anders Borg för ungefär en vecka sedan. Det
              enda av betydelse som fanns där var att man ska slå samman lagstiftningen
              och ombudsmännen till ett ämbete. Det är bra, tycker vi.
            </seg>
          </u>
          <u>
            <seg>
              Vi ser de faktarapporter som skickas ut från Regeringskansliet,
              där man i höstas hade diskriminering som en av de viktigaste och
              första rubrikerna. Nu har den trillat ned, längst ned.
            </seg>
          </u>
          <u>
            <seg>
              Vi ser det också i dag, när vi behandlar dagens betänkande. Det
              finns 21 motionsyrkanden som är väckta under den allmänna motionstiden.
              Den borgerliga regeringens företrädare här i riksdagen avslår
              samtliga. De avslår dem som handlar om åldersdiskriminering, dem
              som handlar om funktionshinder och alla dem som handlar om lika
              villkor för människor födda i ett annat land. Vi står givetvis
              bakom alla de här yrkandena, men jag vill särskilt lyfta fram
              och yrka bifall till reservation 7.
            </seg>
          </u>
          <u>
            <seg>
              Jag ska citera ur betänkandet vad utskottsmajoriteten skrivit
              där. Utskottet vill dock betona att staten inte i onödan ska pålägga
              företagen ytterligare reglering. Lite längre ned står det: Utskottet
              kan därför inte ställa sig bakom motionsförslagen och vill i sammanhanget
              påminna om att regeringen i budgetpropositionen meddelat sin avsikt
              att på fyra år minska de svenska företagens regelbörda med 25
              %.
            </seg>
          </u>
          <u>
            <seg>
              Där går skiljelinjen. I de där meningarna avslöjar borgerligheten
              sin ambition på det här området. Häri ligger skillnaden: människovärdet
              eller marknadsvärdet.
            </seg>
          </u>
          <u>
            <seg>
              Alliansen väljer marknadsvärdet. När man pratar om diskriminering
              hänvisar man till krångliga regler för företag. Vi tycker att
              det är pinsamt.
            </seg>
          </u>
          <u>
            <seg>
              Vi socialdemokrater, miljöpartister och vänsterpartister har
              flera olika förslag här där vi driver på och säger: Låt människovärdet
              gå före marknadsvärdet!
            </seg>
          </u>
          <u>
            <seg>
              När ni senare i debatten får höra våra borgerliga kolleger från
              arbetsmarknadsutskottet komma upp här och prata sig varma om hur
              fruktansvärd diskrimineringen är, eller när de går upp här och
              berättar om de insatser som de är beredda att vidta på det här
              så viktiga området, kom då ihåg de här två meningarna. Kom då
              ihåg att man inte i onödan ska pålägga företagen ytterligare reglering.
              Kom då också ihåg att man ska minska på regelkrånglet. Vi säger
              att människovärdet alltid går före marknadsvärdet.
            </seg>
          </u>
          <note>
            Vi socialdemokrater yrkar bifall till reservation 7.
          </note>
          <note>
            I detta anförande instämde Ann-Christin Ahlberg, Lars Lilja och
            Jennie Nilsson (alla s).
          </note>
          <note type="speaker">
            Anf. 38 TORBJÖRN BJÖRLUND (v):
          </note>
          <u>
            <seg>
              Fru talman! Diskriminering är ett av de stora och kanske ett
              av de mest svårlösta problem vi har att hantera i dag i samhället.
              Diskriminering i arbetslivet är det vi ska diskutera här och nu
              i dag. I det här betänkandet lyfts många viktiga aspekter fram,
              och i mångt och mycket är vi eniga mellan partierna om problematiken,
              men vi är inte alltid eniga om hur vi löser problemen. Jag tänker
              lyfta fram några aspekter som vi i Vänsterpartiet tycker är viktigare
              än andra.
            </seg>
          </u>
          <u>
            <seg>
              Jag ska börja med att yrka bifall till två reservationer, nämligen
              nr 3, som är gemensam för s, v och mp, och reservation 9, som
              är vår egen. Jag står naturligtvis bakom alla dem som jag har
              skrivit under, men jag lyfter bara fram de här två.
            </seg>
          </u>
          <u>
            <seg>
              I grunden är det så att det är kunskap och strukturellt, organiserat
              arbete som är nyckeln till att motarbeta diskriminering. Att arbeta
              med utbildning och att upprätta handlingsplaner på olika nivåer
              är därför en av de viktigaste bitarna i arbetet med att motarbeta
              diskrimineringen. Det har egentligen ingen betydelse om det gäller
              äldre, handikappade, homosexuella eller vilken grupp som helst.
              Nedskrivna planer är ett viktigt instrument. Uppföljning är naturligtvis
              viktig, men utan en klar inriktning för hur man ska jobba kommer
              man inte att komma fram på ett bra sätt.
            </seg>
          </u>
          <u>
            <seg>
              En av de grupper som inte nämns i lagstiftningen i dag är transpersoner.
              Begreppet är en paraplyterm för olika relationer till genus, könsidentitet
              och könsuttryck, och det är inte relaterat till sexualitet. De
              flesta i den här gruppen har i dag ett svagt rättsligt skydd,
              och det är viktigt att detta ändras. I betänkandet hänvisas till
              att majoriteten vill vänta in beredningen av kommitténs förslag.
              Vi anser att detta inte alls behövs. Det finns redan i dag möjlighet
              att förändra detta. Beslutet behöver tas nu. De här personerna
              vill inte vänta längre på sin rättighet.
            </seg>
          </u>
          <u>
            <seg>
              Diskriminering på grund av etnisk tillhörighet är ett stort problem,
              kanske det största. Föreställningen att människor med utländsk
              bakgrund inte är lika mycket värda på arbetsmarknaden är tyvärr
              vanligare än man tror i arbetslivet. Arbetslösheten bland personer
              med utländsk bakgrund är två tre gånger högre än för dem med svensk
              bakgrund.
            </seg>
          </u>
          <u>
            <seg>
              Brott mot diskrimineringslagstiftningen måste bland annat av
              den anledningen få kännbara konsekvenser. Graden av kränkning
              ska vara vägledande för hur kännbara konsekvenserna ska vara för
              arbetsgivarna, inte avsikten bakom.
            </seg>
          </u>
          <u>
            <seg>
              Vi anser därför att man skyndsamt måste se över möjligheterna
              till sanktioner mot arbetsgivare som diskriminerar. Det är dags
              att integrera svenska arbetsgivare i det nya mångkulturella Sverige.
              Arbetsgivarna måste förstå vilken kompetens människor med en annan
              etnisk bakgrund än svensk besitter och vilket resursslöseri det
              är att i vårt land inte anställa dessa personer.
            </seg>
          </u>
          <u>
            <seg>
              Nämnden mot diskriminering har en viktig roll. Fackliga organisationer
              som har kollektivavtal med en arbetsgivare bör kunna vända sig
              direkt till nämnden. En lagändring behöver komma till stånd som
              ger de fackliga organisationerna primär talerätt, i kraft av att
              de med sin nära anknytning till sina medlemmar har lättare att
              bedöma när ett ärende behöver föras vidare. I dag måste de gå
              omvägen över Diskrimineringsombudsmannen.
            </seg>
          </u>
          <u>
            <seg>
              Det är också så att forskningen på det här området tyvärr är
              bristfällig, framför allt när det gäller rättsväsendet. Regeringen
              har i och med nedläggningen av Arbetslivsinstitutet skurit av
              en möjlig väg till mer och bättre forskning när det gäller diskriminering
              i rättsväsendet. Den menar att forskning ska skötas av marknaden,
              i konkurrens.
            </seg>
          </u>
          <u>
            <seg>
              Min tilltro till att denna forskning kommer att kunna hanteras
              den vägen är mycket liten. Frågan är hur intressant det egentligen
              kommer att vara att forska på det här området när det finns mer
              lukrativ forskning att ägna sig åt än denna.
            </seg>
          </u>
          <u>
            <seg>
              Vi i Vänsterpartiet vill att man överväger möjligheten att inrätta
              ett forskningscentrum för forskning kring etnisk diskriminering
              i rättsväsendet.
            </seg>
          </u>
          <u>
            <seg>
              Funktionshindrade är en ofta utsatt grupp, inte minst på arbetsmarknaden.
              Det är bra att liggande förslag om en sammanhållen diskrimineringslag
              också läggs fram en lag där funktionshinder inkluderas. Det har
              tidigare saknats på vissa olika områden. Liksom på andra områden
              är det dock bra om den här ändringen genomförs så fort det går.
              Precis som när det gäller transpersoner vill inte heller de funktionshindrade
              vänta längre. De vill ha sina rättigheter inskrivna i lag.
            </seg>
          </u>
          <u>
            <seg>
              När det gäller rekrytering, att söka jobb och att bli anställd
              på lika villkor tycker de flesta att det borde vara naturligt
              att människor behandlas lika. Så är ofta inte fallet. Vi vet att
              det förekommer många situationer där diskriminering är vanligt
              när det gäller att anställa.
            </seg>
          </u>
          <u>
            <seg>
              Anonymiserat anställningsförfarande med bland annat så kallade
              avidentifierade ansökningshandlingar har genomförts på prov på
              olika ställen, framför allt inom offentliga sektorn. Bland annat
              på initiativ av Vänsterpartiet har det genomförts. Det är en väg
              att motverka diskriminering. Tyvärr är detta ofta inte tillräckligt.
            </seg>
          </u>
          <u>
            <seg>
              Vi i Vänsterpartiet menar att ytterligare en åtgärd bör vara
              att före rekrytering till ett arbete ålägga arbetsgivarna att
              fastställa kravprofiler avseende de formella kvalifikationerna
              vid en anställning. I betänkandet motsätter sig majoriteten detta.
              Orsaken sägs vara ambitionen att sänka regelbördan på företagen.
            </seg>
          </u>
          <u>
            <seg>
              Det där klingar väldigt illa i förhållande till de stora ord
              man använder att diskriminering är ett brott mot de grundläggande
              mänskliga rättigheterna, som man ju sagt, säger och säkert också
              kommer att säga här i talarstolen.
            </seg>
          </u>
          <u>
            <seg>
              Vi menar att det inte går att kompromissa när det gäller att
              kämpa för alla människors lika värde. Om det är en rättighet att
              bli rättvist behandlad kan man inte inskränka denna rättighet
              med hänvisning till lättnader i företagens regelbörda. Även om
              man kan tycka att det borde vara självklart för moderna seriösa
              företag med goda rekryteringsrutiner är det inte alltid så det
              vet vi. Det gör att staten har skyldighet att värna alla människors
              rättigheter. Det går inte att hänvisa till företagens regelbörda.
            </seg>
          </u>
          <u>
            <seg>
              I de fall där någon vill få en prövning av förfarandet vid en
              anställningssituation finns det faktorer som kan verka avskräckande.
              Det gäller framför allt reglerna om ansvaret för rättegångskostnader.
              Är man inte medlem i en facklig organisation eller i en annan
              organisation och får man inte stöd av Diskrimineringsombudsmannen
              kan risken att man får stå för alla kostnader, inklusive motpartens,
              vara starkt avskräckande när det gäller att driva en process.
              Det påverkar modet och viljan att gå in i en process om diskriminering.
              Dagens regelverk är alltså begränsat just för att motverka detta.
            </seg>
          </u>
          <u>
            <seg>
              Vi menar att reglerna om ansvaret för rättegångskostnader i diskrimineringsmål
              måste ändras just för att inte bli ett hinder och en faktor som
              avhåller människor från att få sitt fall prövat i en rättsprocess.
            </seg>
          </u>
          <u>
            <seg>
              Fru talman! Slutligen vill jag säga: Vi i Vänsterpartiet ställer
              oss positiva till det förslag som Diskrimineringskommittén har
              lagt fram om en sammanhållen diskrimineringslagstiftning. Det
              kan säkert på många sätt lyfta fram de här frågorna på ett bra
              sätt och också göra det lättare att arbeta med frågor som rör
              diskriminering av olika slag.
            </seg>
          </u>
          <u>
            <seg>
              Vi är dock inte färdiga med våra funderingar över huruvida den
              sammanslagning av de olika ombudsmännen som diskuteras kan vara
              en klok åtgärd. Vi tänker återkomma med synpunkter på detta. Risken
              kan finnas att någon grupp eller något område förfördelas när
              bevakningen kanske inte blir lika intensiv. Det kan gälla jämställdhetsfrågorna
              där strukturer som diskriminerar kvinnor riskerar att komma i
              skymundan. Vi lär dock få anledning att komma tillbaka till detta.
            </seg>
          </u>
          <note type="speaker">
            Anf. 39 ULF HOLM (mp):
          </note>
          <u>
            <seg>
              Fru talman! I det här betänkandet har vi i Miljöpartiet ett antal
              viktiga reservationer. I Miljöpartiet har vi länge jobbat med
              diskrimineringsfrågor. Det området är ett av våra prioriterade
              områden.
            </seg>
          </u>
          <u>
            <seg>
              Vi kan inte acceptera ett samhälle där det är okej att diskriminera
              personer. Det kan gälla varifrån man kommer eller vilken religion
              man har, vilken sexualitet man har, vilket kön man har och så
              vidare. Vi kan inte acceptera att det på detta sätt görs skillnad
              mellan människor. Därför är det också viktigt att väldigt aktivt
              jobba med de här frågorna.
            </seg>
          </u>
          <u>
            <seg>
              I detta betänkande har majoriteten gjort det lätt för sig. Allting
              hänvisas till pågående utredning det bereds. Med den takt som
              ansvarig minister hittills har berett frågor lär det, tyvärr,
              dröja ett tag innan vi får se ett förslag. Ansvarig minister har
              hittills kunnat prestera bara en proposition till riksdagen i
              hennes hjärtefrågor. Det är ett svaghetstecken. Det inger också
              lite oro.
            </seg>
          </u>
          <u>
            <seg>
              Jag hoppas att majoriteten här i dag kan ge en vägledning, komma
              med förslag och säga: Vi är på väg att lägga fram förslag med
              denna inriktning i dessa frågor.
            </seg>
          </u>
          <u>
            <seg>
              Förra mandatperioden drev vi i Miljöpartiet tillsammans med Socialdemokraterna
              och Vänstern mycket lyckosamt frågan om antidiskrimineringsbyråer.
              Vid i stort sett varje budgettillfälle har vi kunnat ge ombudsmännen,
              till exempel JämO och HomO, mer pengar för att dessa ska ha ökade
              möjligheter att hjälpa de människor som blivit diskriminerade.
              Att motverka diskriminering är en prioriterad fråga.
            </seg>
          </u>
          <u>
            <seg>
              Det skulle vara intressant att veta vad diskrimineringen egentligen
              kostar samhället. Det borde finnas en prislapp på detta. Jag tror
              att många företag faktiskt förlorar väldigt mycket pengar på att
              de diskriminerar och inte tar vara på de kvaliteter som människor
              har utan utgår från någon sorts fördom som flera personer har
              inom sig gentemot andra personer på grund av kön, etnicitet eller
              religiös uppfattning. Vi måste försöka arbeta för att detta motverkas.
            </seg>
          </u>
          <u>
            <seg>
              Därför välkomnar vi att Diskrimineringskommittén har lagt fram
              ett förslag om möjligheter till sanktioner mot arbetsgivare som
              diskriminerar. Jag tror att det kan vara en vettig väg att gå.
              Tyvärr är det så att det är först när det blir ekonomiskt kännbart
              som en del företag ändrar sig. Det är beklagligt att det ska vara
              så. Tyvärr måste vi nog inse faktum.
            </seg>
          </u>
          <u>
            <seg>
              Staten är en av de största arbetsgivarna. Medan vi här i riksdagen
              jobbar för en bättre lagstiftning kan, vilket det är synd att
              behöva konstatera, inte ens staten som arbetsgivare leva upp till
              de handlingsplaner och de förslag som vi själva här beslutar om.
              Det gäller till exempel mångfaldsfrågorna.
            </seg>
          </u>
          <u>
            <seg>
              Redan i dag har statliga myndigheter i uppdrag att utveckla mångfaldsplaner.
              Men många myndigheter har fortfarande inte ens tagit fram ett
              förslag. De vet inte ens vad planen är till för. Det är ett underkännande
              av den statliga styrningen. Detta måste vi ta tag i.
            </seg>
          </u>
          <u>
            <seg>
              Jag utgår från att regeringen nu tar krafttag här och agerar.
              Tyvärr konstaterar utskottsmajoriteten bara: Det är på väg. Detta
              räcker inte. Det behövs konkreta åtgärder för att åtminstone staten
              som arbetsgivare ska lägga fram mångfaldsplaner. Det finns flera
              förslag. Vi måste gå vidare med detta.
            </seg>
          </u>
          <u>
            <seg>
              Att motverka diskriminering är en nyckel för främjande av lika
              rättigheter, skyldigheter och möjligheter. Det är väldigt viktigt
              att komma ihåg detta, om och om igen, och inte tappa fokus.
            </seg>
          </u>
          <u>
            <seg>
              Vi har flera reservationer från Miljöpartiets sida. Det gäller
              bland annat frågan om transpersoners rättsliga skydd. Där måste
              vi också jobba fram förslag. Det ligger i Diskrimineringskommitténs
              förslag att könsuttryck och diskriminering på grund av könsidentitet
              ska bli förbjudet. Det är väldigt viktigt att det läggs fram ett
              förslag från regeringen på denna punkt. Kanske får vi höra ett
              positivt svar här i debatten på frågan om majoriteten är beredd
              att gå med på detta.
            </seg>
          </u>
          <u>
            <seg>
              Precis som Luciano Astudillo lyfte fram tidigare i debatten är
              betänkandets innehåll ganska intressant. Det är framför allt intressant
              att läsa på s. 39. Jag hoppas att utskottsmajoriteten tar fram
              texten och läser. Man menar att regelförenklingar är viktigare
              än människans värdighet. Jag tycker att det är ett hemskt uttalande
              från majoriteten. Vilken signal sänder det att det är viktigare
              med regelförenklingar än att tro på människan? Det är oerhört
              beklagligt, och jag hoppas att majoriteten i dag kan ge beskedet
              att de tar tillbaka uttrycket att regelförenklingar står över
              allt annat. Annars har man verkligen missat hela kampen mot diskriminering.
            </seg>
          </u>
          <u>
            <seg>
              Det borde visserligen vara en självklarhet för moderna företag
              att på eget initiativ försäkra sig om att företagens rekryteringsrutiner
              motverkar diskriminering, men så är det inte. Det är därför vi
              måste jobba med mångfaldsplaner. Vi måste ta olika initiativ från
              riksdagen för att motverka diskriminering. Men utskottsmajoriteten
              verkar inte dela den åsikten.
            </seg>
          </u>
          <u>
            <seg>
              Slutligen finns det också en motion om homofobin i samhället
              som fortfarande är ganska utbredd, och det finns behov av flera
              åtgärder från oss politiker. Där menar majoriteten att det är
              viktigt men att vi inte behöver ta några ytterligare initiativ.
              Det är egentligen det man skriver.
            </seg>
          </u>
          <u>
            <seg>
              Vi har lagt fram förslag på att man ska ta initiativ i EU till
              en HBT-pakt för att lyfta fram frågan. Men det svar vi får är:
              Det är inte så aktuellt. Vad blev det av talet att vi ska tillhöra
              kärnan i EU och aktivt bedriva politik också på EU-nivå? Det gäller
              allt utom diskrimineringsfrågor och homofobi till exempel. Det
              är beklagligt. Jag hoppas att regeringen lägger fram något förslag.
              Jag tror att det är väldigt viktigt att vi fortsätter kampen för
              att bekämpa homofobin i samhället. Det kräver flera olika åtgärder,
              och det kräver också handling från regeringens sida.
            </seg>
          </u>
          <note type="speaker">
            Anf. 40 REZA KHELILI DYLAMI (m):
          </note>
          <u>
            <seg>
              Fru talman! Diskriminering av minoritetsgrupper i det svenska
              samhället är ett problem som vi måste börja uppmärksamma på allvar.
              Det är lika oacceptabelt att diskriminera människor oavsett om
              det gäller etnisk tillhörighet, kön eller sexuell läggning. Rätten
              att slippa diskrimineras är helt enkelt en del av folkrätten och
              borde gälla alla.
            </seg>
          </u>
          <u>
            <seg>
              Att som invandrare få tillgång till den svenska arbetsmarknaden
              är en helt central fråga. Genom ett arbete får man ett ovärderligt
              insteg i det svenska samhället. Man skapar ett socialt nätverk,
              man lär sig genom kontakter med arbetskamrater och på arbetsmarknaden
              hur det svenska samhället fungerar.
            </seg>
          </u>
          <u>
            <seg>
              Tyvärr finns det i dag hinder för invandrare att få tillgång
              till arbetsmarknaden, som såväl anställd som egen företagare.
              Sverige har hos invandrarna en enormt stor potential som i dag
              tyvärr inte utnyttjas fullt ut. Det finns hos invandrargruppen
              många välutbildade människor vars kompetens inte matchas med de
              arbeten som ofta står till buds. Ett utländskt namn kan vara ett
              hinder för att få ett arbete. Arbetsgivarna vågar inte satsa på
              människor från andra länder. Invandrare som vill starta företag
              möts av såväl ett komplicerat regelverk som misstänksamhet från
              banker och investerare.
            </seg>
          </u>
          <u>
            <seg>
              Vi måste börja arbeta hårdare för att komma åt problemen med
              diskriminering och bristande integration på arbetsmarknaden. Detta
              arbete är i framtiden mycket viktigt för att bryta det utanförskap
              som många utlandsfödda hamnar i. För att garantera en fortsatt
              gynnsam utveckling i Sverige måste vi på allvar börja ta vara
              på invandrarnas kompetens. Invandrare måste ses som en resurs
              som kan berika såväl arbetsmarknaden som samhället i stort.
            </seg>
          </u>
          <u>
            <seg>
              Hur ser problemet ut? Den ideella föreningen IFS, som sysslar
              med att hjälpa invandrare med att starta och utveckla företag,
              beskriver problemet i sin rapport Fler nybyggare efterlyses .
              Som sagt är regelverket kring att starta ett företag mycket komplicerat
              och svårt att sätta sig in i, speciellt för dem som inte behärskar
              det svenska språket fullt ut.
            </seg>
          </u>
          <u>
            <seg>
              IFS konstaterar i sin rapport att många nyföretagare upplever
              att det är svårt med finansieringen från banker och investerare.
              Många invandrare får starta företag med privat finansiering. Många
              entreprenörer med utländsk bakgrund är verksamma i branscherna
              handel, hotell och restaurang och transport. Det vore bra om invandrare
              kunde slå sig in även i andra branscher.
            </seg>
          </u>
          <u>
            <seg>
              Trots de problem som en företagare möter i Sverige i dag är förvånansvärt
              många av de nya svenska företagen startade av människor med utländsk
              bakgrund. Cirka vart femte nyföretag i dag startas av personer
              med invandrarbakgrund. Sammanlagt arbetar ungefär 250 000 människor
              i företag som är ägda av personer med invandrarbakgrund. Dessa
              fakta vittnar om att det trots många hinder finns en stor vilja
              i invandrargruppen att starta och driva eget företag. Hur skulle
              det inte kunna se ut om vi kunde skapa ännu bättre förutsättningar
              för företagande hos invandrargruppen?
            </seg>
          </u>
          <u>
            <seg>
              Även för den arbetssökande med utländsk bakgrund finns många
              hinder som gör att det är svårt att ta sig in på arbetsmarknaden.
              Inte minst att få ett arbete som motsvarar de kvalifikationer
              och den kompetens som man besitter kan vara ett problem. Ett utländskt
              namn gör ofta att personen gallras ut av arbetsgivarna. Det finns
              en rädsla att språkbarriären och kulturella skillnader ska skapa
              problem på arbetsplatsen. Rädslan för eventuella problem överskuggar
              tyvärr ofta de vinster man skulle kunna göra genom att anställa
              någon från en annan kultur.
            </seg>
          </u>
          <u>
            <seg>
              Det är också ett stort problem att invandrarnas kompetens inte
              tas till vara. Vi har det klassiska exemplet med invandrare med
              mycket hög akademisk utbildning som i Sverige får köra taxi eller
              städa i tunnelbanan, som ni kanske känner till. Det borde verkligen
              ligga i samhällets intresse att ta vara på den kompetens som finns,
              speciellt nu när arbetsmarknaden har ett stort behov av välutbildad
              arbetskraft.
            </seg>
          </u>
          <u>
            <seg>
              Vad görs? Glädjande nog finns ett flertal åtgärder föreslagna
              i regeringens vårproposition som är riktade just mot det problem
              som jag beskrivit. Bland annat ska så kallade instegsjobb införas.
              Staten subventionerar anställningar inom både offentlig och privat
              sektor för nyanlända flyktingar. En satsning på svenska för invandrare
              ingår som en del i instegsjobbspaketet. Även sfi får utökade resurser
              i stort.
            </seg>
          </u>
          <u>
            <seg>
              Arbetsförmedlingarna ska erbjuda bättre coachning och kartläggning
              av den arbetssökandes kompetens. Regeringen planerar nystartscentrum
              i stadsdelar som har särskilt stora behov. Nystartscentrum ska
              vara ett forum där olika aktörer på arbetsmarknaden kan samlas
              under ett tak för att underlätta för såväl arbetssökande som för
              dem som vill starta eget. Man ska även kunna erbjuda kompletteringsutbildning
              för högskoleutbildade invandrare för att ge dem en kompetens som
              är relevant på den svenska arbetsmarknaden. Givetvis kommer även
              de mer generella åtgärderna för att bryta utanförskapet att gynna
              invandrargruppen.
            </seg>
          </u>
          <u>
            <seg>
              I integrationspaketet i vårpropositionen finns även ett flertal
              åtgärder som ska underlätta för företagare med utländsk bakgrund.
              Som sagt ska det startas så kallade nyföretagarcentrum. Över huvud
              taget ska rådgivning och aktiv coachning kunna erbjudas dem från
              invandrargruppen som vill starta eget.
            </seg>
          </u>
          <u>
            <seg>
              Hur ska vi gå vidare? Alla de åtgärder som föreslagits av regeringen
              är en bra start för att skapa bättre villkor på arbetsmarknaden
              för utrikes födda, men det är bara en bit på vägen. För att få
              bukt med diskrimineringen av arbetssökande, för att få en bättre
              matchning mellan kompetens och arbete och förbättrade villkor
              för invandrarföretag finns mer att göra.
            </seg>
          </u>
          <u>
            <seg>
              När det gäller diskriminering av arbetssökande på etniska grunder
              finns det lite olika förslag om hur man kan komma åt problemet.
              En metod som utreds är så kallad situation testing . Där låter
              man folk med olika etnisk bakgrund söka riktiga utannonserade
              jobb och ser vilket utfall man får. Erfarenheter från andra länder
              där man använt denna metod visar på en betydande skillnad på hur
              människor från etniska minoriteter behandlas jämfört med personer
              från majoritetsbefolkningen.
            </seg>
          </u>
          <u>
            <seg>
              Sanktionen mot arbetsgivare som diskriminerar på etniska grunder
              måste bli kännbar och sända en signal om att detta inte är acceptabelt.
              Arbetstagaren ska också ha rätt att söka skadestånd om han eller
              hon utsatts för diskriminering. Dessa åtgärder förs också fram
              i arbetsmarknadsutskottets betänkande.
            </seg>
          </u>
          <u>
            <seg>
              När det gäller företagande bland invandrargrupper finns ytterligare
              förslag på hur man kan gå vidare för att underlätta. Som jag sagt
              tidigare är just finansiering av verksamheten ett stort problem
              för många nyföretagare bland de utrikes födda. En åtgärd som föreslås
              är att invandrare ska kunna söka så kallade mikrokrediter hos
              banker och offentliga institutioner. För närvarande har Almi en
              sådan verksamhet, men den skulle kunna utökas. Här har de nya
              coachningsfunktionerna som föreslås av regeringen i vårpropositionen
              en viktig funktion att guida invandrarföretagare i hur man bäst
              kan finansiera och sjösätta sitt nya företag.
            </seg>
          </u>
          <u>
            <seg>
              Att motverka diskriminering och segregation på arbetsmarknaden
              är det bästa sättet att komma åt det utanförskap som många hamnar
              i. Men man ska inte underskatta den betydelse som ett arbete har
              för att skapa ett bra liv i Sverige. Genom ett arbete får man
              så mycket annat på köpet arbetskamrater, möjligheten att öva på
              svenska dagligen och en förståelse för hur samhället fungerar.
              Arbetslivet fungerar också som en värdefull mötesplats där svenskar
              och invandrare kan utbyta erfarenheter och lära sig mer om varandra
              på ett naturligt sätt. Vi måste därför se till att skapa förutsättningar
              för att göra arbetsmarknaden till ett föredöme för integration
              i framtiden.
            </seg>
          </u>
          <u>
            <seg>
              Fru talman! Avslutningsvis vill jag yrka bifall till utskottets
              förslag till beslut.
            </seg>
          </u>
          <note type="speaker">
            Anf. 41 ULF HOLM (mp) replik:
          </note>
          <u>
            <seg>
              Fru talman! Reza berättar väldigt bra, tycker jag, om de problem
              som finns på till exempel svensk arbetsmarknad, när det gäller
              nyföretagande och så vidare, och jag betvivlar inte alls de kunskaper
              som finns här. Men frågan är då på vilket sätt man vill åtgärda
              de problem som finns.
            </seg>
          </u>
          <u>
            <seg>
              Man kan inte bara säga att problemet med arbetsmarknaden ska
              lösas genom att vi förenklar för att starta nya företag. Jag har
              ingenting emot att det startas nya företag i Sverige. Men den
              stora diskrimineringen sker ju när personer ska söka arbete hos
              stora arbetsgivare. Eller ska invandrare vara totalt diskriminerade
              på den stora arbetsmarknaden? Det kan inte vara meningen. Därför
              behövs det åtgärder för att denna diskriminering ska motverkas.
            </seg>
          </u>
          <u>
            <seg>
              Avidentifierade ansökningshandlingar är ett beslut om ett försök
              som jag är mycket tacksam för att den här regeringen inte har
              rivit upp i alla fall. Nu fortsätter den ettåriga försöksverksamhet
              som den förra regeringen med stöd av Miljöpartiet och Vänstern
              införde och som sedan ska utvärderas. Därför blir jag lite förvånad
              när utskottsmajoriteten skriver att utskottet i sammanhanget vill
              påminna om att regeringen i budgetpropositionen meddelat sin avsikt
              att på fyra år minska de svenska företagens regelbörda med 25
              procent. Vilka regler, vilka mångfaldsplaner och vilken antidiskrimineringslagstiftning
              är det som regeringen avser att plocka bort för att underlätta
              för företagen? Och hur kommer detta att hjälpa de grupper som
              faktiskt är diskriminerade i samhället?
            </seg>
          </u>
          <note type="speaker">
            Anf. 42 REZA KHELILI DYLAMI (m) replik:
          </note>
          <u>
            <seg>
              Fru talman! Jag har redogjort för de problem som alltid funnits
              i Sverige, men jag kanske var lite otydlig när jag läste mitt
              anförande.
            </seg>
          </u>
          <u>
            <seg>
              Under de sex månader som har gått sedan regeringen kom till makten
              har vi på alla sätt försökt se hur vi ska lösa problemet. Vi har
              också sagt att vi återkommer med en riktig plan. Den tidigare
              regeringen som har suttit så länge vid makten har inte under alla
              dessa år kunnat lösa problemet med utanförskapet att inte ha jobb
              eller möjlighet att starta företag och hur man ska ta till vara
              invandrares kompetens. Plötsligen vill man att vi ska lösa alla
              problem på sex månader.
            </seg>
          </u>
          <u>
            <seg>
              Vi vill gärna återkomma med ett förslag från regeringen som kan
              presenteras både här i riksdagens kammare och i utskottet. Förslaget
              i betänkandet i dag tror jag kan vara en bra start. Som jag sagt
              är vi inte nöjda med ett förslag, men vi kommer att arbeta vidare
              med detta.
            </seg>
          </u>
          <note type="speaker">
            Anf. 43 ULF HOLM (mp) replik:
          </note>
          <u>
            <seg>
              Fru talman! Nej, jag begär inte att ni ska lösa alla problem
              inom sex månader. Men med tanke på den intensitet med vilken alliansen
              under förra mandatperioden kritiserade i stort sett allt som vi
              försökte lägga fram när det gällde diskrimineringsfrågor, är det
              lite konstigt att det inte kommer några skarpa förslag.
            </seg>
          </u>
          <u>
            <seg>
              Det märkliga är att det tar en sådan tid, och sedan hänvisar
              man till att diskrimineringskommittén jobbar och att man ska se
              över deras förslag. Jag kan förstå att man kanske måste göra det.
              Men en av de saker som ni tar upp i betänkandet är just att ni
              vill göra det enklare för företagen och därför ska minska regelbördan.
            </seg>
          </u>
          <u>
            <seg>
              Jag erkänner att, ja, det är en regel att arbetsgivare inte ska
              diskriminera. Ska ni gå in och tafsa på reglerna nu för att underlätta
              för företagen att diskriminera mer? Eller tänker ni lägga fram
              förslag, till exempel som du själv nämnde i ditt anförande, om
              ekonomiska sanktionsmöjligheter? Kommer det ett skarpt förslag
              om detta? Är ni beredda att pröva det?
            </seg>
          </u>
          <u>
            <seg>
              Jag och Miljöpartiet är väldigt öppna för att pröva många olika
              vägar. Vi tror inte att det finns ett sätt att lösa det här problemet,
              utan man måste ha många olika förslag. En viktig del är antidiskrimineringslagstiftningen
              som måste skärpas. Ekonomiska sanktionsmöjligheter kan vara en
              väg framåt i detta arbete. Är ni beredda att lägga fram ett sådant
              förslag?
            </seg>
          </u>
          <note type="speaker">
            Anf. 44 REZA KHELILI DYLAMI (m) replik:
          </note>
          <u>
            <seg>
              Fru talman! Det som jag har redogjort för är ett program som
              regeringen satsar på. Det kommer att vara till fördel för både
              arbetstagarna och företagarna.
            </seg>
          </u>
          <note type="speaker">
            Anf. 45 TORBJÖRN BJÖRLUND (v) replik:
          </note>
          <u>
            <seg>
              Fru talman! Reza pratar väldigt mycket och länge om nystart av
              företag. Man får känslan av att i er värld är det mest tilltalande
              att man löser problemet med arbetslösheten genom att låta invandrare
              starta företag.
            </seg>
          </u>
          <u>
            <seg>
              Nystart av företag är viktigt, men det är inte där problemet
              ligger i dag. Tvärtom tvingas många av de invandrare som i dag
              inte kommer in på arbetsmarknaden att starta företag, därför att
              det är deras enda chans att få en försörjning. Det är inte där
              problemet ligger egentligen, utan det ligger i att ni faktiskt
              inte tar krafttag mot de arbetsgivare som i dag inte följer regler
              och föreskrifter. Ni vill inte införa sanktionsmöjligheter. Ni
              vill inte införa någonting som på något sätt säkerställer chansen
              att som invandrare eller annan diskriminerad få ett jobb i ett
              företag.
            </seg>
          </u>
          <u>
            <seg>
              Du pratar egentligen inte om hur man gör.
            </seg>
          </u>
          <u>
            <seg>
              Ulf Holm var inne på det här också. Hur ska ni göra för att på
              något sätt se till att de mänskliga rättigheter som ni värnar
              faktiskt går igenom i lagstiftningen och reglerna för arbetsgivarna
              när ni säger att ni ska ta bort en massa regler? Det rimmar illa,
              och det finns inget svar. Du har inte gett oss svar i ditt anförande
              i alla fall. Jag skulle vilja veta hur du ställer dig till just
              den frågan, Reza.
            </seg>
          </u>
          <note type="speaker">
            Anf. 46 REZA KHELILI DYLAMI (m) replik:
          </note>
          <u>
            <seg>
              Fru talman! Det som jag pratade om är inte bara detta att startandet
              av företag kan lösa problemet. Det jag pratade om är att regeringen
              under den period på sex månader som har gått har undersökt var
              problemet finns. Tidigare hade vi kännedom om att problemet finns.
            </seg>
          </u>
          <u>
            <seg>
              Problemet när vi pratar om diskriminering och integration är
              att många inte får möjlighet att komma in i samhället. Riksdagsledamöter
              och ministrar har stått här tidigare och pratat om diskriminering,
              integration och problem i samhället som vi inte har löst. Jag
              påpekar att det är ett problem som vi måste kunna lösa, och det
              kommer förslag om hur vi ska göra det.
            </seg>
          </u>
          <u>
            <seg>
              Det som jag pratar om i dag är diskriminering. Diskriminering
              är att man inte har jobb och inte kan gå till jobbet. Diskriminering
              är att stå utanför och bli utpekad som en belastning för samhället.
              Det är det som är diskriminering. Diskriminering är att vara arbetslös
              i några år och sitta hemma och låta andra sköta allt och bestämma
              över en.
            </seg>
          </u>
          <u>
            <seg>
              Vi vill framföra att den individ som är arbetslös invandrare
              eller inte i Sverige måste kunna bestämma över sitt eget liv.
              Han eller hon måste åtminstone få möjlighet att starta något.
              Du, Torbjörn, tror att någon är tvungen att starta företag på
              grund av arbetslöshet. Jag ser det som ett plus att man kan prova
              någonting i sitt liv och kanske få ett bättre liv i framtiden.
              Det ser jag som en möjlighet. Att inte få chansen är diskriminering.
            </seg>
          </u>
          <note type="speaker">
            Anf. 47 TORBJÖRN BJÖRLUND (v) replik:
          </note>
          <u>
            <seg>
              Fru talman! Jag förstår vad du säger, Reza, men det finns ingen
              logik i det. Du säger samtidigt att ni inte tar ställning till
              det här och att man ska se till att man följer regelverket. Man
              ska förenkla regelverket för företagarna. Det har ingen betydelse
              om det är invandrare som startar företag; de måste också följa
              reglerna för att inte diskriminera dem som de anställer. Ni tar
              ställning för att man inte ska ha de reglerna. Ni säger ju att
              man ska minska regelverket med 25 procent. Det innebär att man
              måste gå in och tafsa på de reglerna.
            </seg>
          </u>
          <u>
            <seg>
              Det gör att din lösning inte är någon lösning, för den innebär
              inte att man får det lättare, eller får något slags rättssäkerhet
              i, att anställa framför allt människor som är diskriminerade.
              Den ologiska konsekvensen måste ni lösa för att det som ni säger
              ska bli trovärdigt.
            </seg>
          </u>
          <note type="speaker">
            Anf. 48 REZA KHELILI DYLAMI (m) replik:
          </note>
          <u>
            <seg>
              Fru talman! Jag vet inte var vår vän Torbjörn Björlund har sett
              våra förslag på lösningar av problemet, för vi har inte riktigt
              kommit på alla förslag som ska bli kända för er.
            </seg>
          </u>
          <u>
            <seg>
              Jag pratade om arbetare som både företagare och som anställda.
              Jag pratar om de taxichaufförer som är anställda och inte äger
              något eget företag. Jag pratar om dem som arbetar i tunnelbanan
              här i Sverige eftersom deras betyg och deras utbildning inte räknas.
              Det är det som jag pratar om som diskriminering, och det tror
              jag att du också förstår.
            </seg>
          </u>
          <note type="speaker">
            Anf. 49 ANNIKA QARLSSON (c):
          </note>
          <u>
            <seg>
              Fru talman! Det är ett betänkande om diskriminering vi debatterar
              i dag. Det vi från utskottet framhåller i betänkandet är att diskriminering
              är ett brott mot grundläggande mänskliga rättigheter och principen
              om alla människors lika värde. Diskriminering inskränker människors
              lika möjlighet att forma sina egna liv, och den styrs av mekanismer
              som är likartade oavsett grunden för isolering. Den kränkning
              som en diskriminerad människa känner får förmodas vara likartad
              oavsett diskrimineringsgrund.
            </seg>
          </u>
          <u>
            <seg>
              Vi har Diskrimineringskommitténs förslag om en sammanhållen diskrimineringslagstiftning
              och en samlad ombudsmannafunktion som speglar just ett sådant
              förhållningssätt. Det pågår ett arbete i regeringen. Till skillnad
              från oppositionen vet vi att arbete pågår, och vi kan därför delta
              i att ta fram de skarpa förslagen i stället för att här i kammaren
              i dag yrka på olika reservationer.
            </seg>
          </u>
          <u>
            <seg>
              Det som är viktigt att ha med sig som en grundläggande princip
              är just synen på lagstiftning kontra personligt ansvar. Den lagstiftning
              som finns i dag på området är i stuprör. Man har varje enskilt
              område för sig. Det är inte helt enkelt, varken för en företagare
              eller för andra människor, i vardagen att veta om det är den ena
              eller den andra lagstiftningen som gäller.
            </seg>
          </u>
          <u>
            <seg>
              Arbetet med att ta fram en sammanhållen lagstiftning är enormt
              viktigt både för att vi ska veta vad som gäller och för att människor
              inte ska falla mellan stolarna. När vi pratar om regelförenkling
              kan oppositionen säga: Nu ska de ta bort all diskrimineringslagstiftning!
              Men så är inte fallet. Vårt arbete med att sammanföra de olika
              lagstiftningarna i en sammanhållen lagstiftning är en del i arbetet
              med att minska ned de 20 000 A 4-sidor med regler som styr företagarnas
              vardag i verkligheten i dag.
            </seg>
          </u>
          <u>
            <seg>
              För varje steg som Sverige har tagit fram där man har identifierat
              olika grunder för diskriminering tror jag att det har varit enormt
              viktigt att man har flyttat fram positionerna och satt ned i lagtext
              att det inte är okej att diskriminera kvinnor och inte okej att
              diskriminera någon för att han eller hon har en annan etnisk bakgrund,
              sexuell läggning, tro och så vidare.
            </seg>
          </u>
          <u>
            <seg>
              I de här delarna kommer hela tiden nya grupper upp. Det är inte
              rätt att diskriminera vid något enda tillfälle. Det är det som
              är på gång i arbetet med att faktiskt ta fram en sammanhållen
              lagstiftning där det blir tydligt och klart att diskriminering
              är helt fel, vilken grunden eller orsaken än är.
            </seg>
          </u>
          <u>
            <seg>
              För varje definierad grupp har varje grupp som inte finns definierad
              i diskrimineringslagstiftningen inte haft något lagskydd. Därför
              är det så viktigt att vi nu ser till att göra det här stora omtaget,
              där det blir tydligt att det faktiskt är diskriminering över huvud
              taget som är förbjudet.
            </seg>
          </u>
          <u>
            <seg>
              I detta arbete gäller det att hitta system och metoder som gör
              företagen på det klara med att de har ett ansvar för att arbeta
              aktivt. Vi har hört här under dagen att det är tur att det är
              s som driver på så bra. Då är det ju märkligt att det finns någonting
              att reservera sig emot, eftersom man under tolv år innehaft regeringsmakten.
            </seg>
          </u>
          <u>
            <seg>
              Kritiken från Miljöpartiet är också lite märklig. Det händer
              inte nog, säger ni. Vi stod i en debatt här för inte så länge
              sedan, och då hette det att det händer för mycket. Det är inte
              helt enkelt att vara Miljöpartiet till lags i den här frågan.
              Men jag kan försäkra Ulf Holm att det pågår ett arbete med en
              sammanhållen lagstiftning på området. Vi kommer också att se över
              ombudsmannafunktionen.
            </seg>
          </u>
          <u>
            <seg>
              Det har också framförts kritik mot styrningen av myndigheter.
              Återigen är det så att vi också kritiserade detta förut. Vi gör
              nu ett omfattande arbete med att förtydliga styrningen till våra
              myndigheter för att använda den drivkraft som finns för att förändra
              verkligheten även där.
            </seg>
          </u>
          <u>
            <seg>
              Man kan undra om det bara är lagstiftning som gäller. Är det
              bara via lagstiftning vi kan komma åt diskriminering? Det är ett
              jätteviktigt verktyg. Det är enormt viktigt att vi härifrån kammaren
              talar om vad som är rätt och fel. Vad är okej? Vad får man inte
              lov att göra? Men diskriminering är ju så mycket mer.
            </seg>
          </u>
          <u>
            <seg>
              En lagstiftning kan leda till att man bara intar ett passivt
              förhållningssätt. Man bryter inte mot några lagar. Men en lag
              i sig är inte någon garanti för att man faktiskt har ett aktivt
              förhållningssätt. Här ligger det ett ansvar på oss enskilda människor,
              var vi än befinner oss i skolan, på arbetsplatsen eller i hemmet.
              Därför är det så enormt viktigt att man tar diskussionen om detta
              att det också handlar om ett personligt ansvar. Det är ett personligt
              ansvar för hur vi bemöter varandra i vardagen och i arbetet.
            </seg>
          </u>
          <u>
            <seg>
              Jag ser fram emot att vi under kommande år kommer att lägga fram
              det här förslaget från den borgerliga regeringen. Det ska innehålla
              en sammanhållen diskrimineringslagstiftning, och den ska göra
              det tydligt att diskriminering aldrig kan vara rätt.
            </seg>
          </u>
          <note type="speaker">
            Anf. 50 ULF HOLM (mp) replik:
          </note>
          <u>
            <seg>
              Fru talman! Det är inte lätt att vara Miljöpartiet till lags,
              sades det. Nej, det är det kanske inte, men det finns några lätta
              förslag.
            </seg>
          </u>
          <u>
            <seg>
              Ja, Miljöpartiet kommer att kritisera nedskärningen i a-kassan.
              Det borde inte ha skett så snabbt, men det finns möjlighet att
              ändra sig.
            </seg>
          </u>
          <u>
            <seg>
              Ja, ni borde ta initiativ i antidiskrimineringsfrågorna och inte
              bara låta det hela rulla på. Det finns saker man kan göra. Man
              kan avsätta mer pengar till antidiskrimineringsbyråerna. Man kan
              också ge mer pengar till exempelvis HomO.
            </seg>
          </u>
          <u>
            <seg>
              Ja, man kan ta initiativ i EU för en HBT-pakt.
            </seg>
          </u>
          <u>
            <seg>
              Ja, man kan se till att om idrottsföreningar ska få statliga
              medel, vilket de ska, måste de ha en HBT-handlingsplan för hur
              man motverkar diskriminering av HBT-personer i idrottsrörelsen.
            </seg>
          </u>
          <u>
            <seg>
              Det är exempel på några konkreta förslag. På punkt efter punkt
              väljer ni dock att säga att det inte är aktuellt, att ni skjuter
              det framför er, att ni inte vill ta tag i det. Tvärtom anför ni
              som ett viktigt argument för att avstyrka en motion eller kanske
              påminner, i all välmening att regeringen på fyra år vill minska
              de svenska företagens regelbörda med 25 procent.
            </seg>
          </u>
          <u>
            <seg>
              Om ni i detta sammanhang, som handlar om antidiskrimineringslagstiftningen,
              lyfter upp att ni vill förenkla reglerna med 25 procent börjar
              man faktiskt fundera över om det är på det området ni anser att
              regelförändringar ska göras och regler tas bort. Det är nämligen
              vad det betyder, och då börjar jag bli orolig, fru talman.
            </seg>
          </u>
          <note type="speaker">
            Anf. 51 ANNIKA QARLSSON (c) replik:
          </note>
          <u>
            <seg>
              Fru talman! Jag kan börja med att lugna Ulf Holm. Att se över
              regelverket och se till att regelbördan minskar med 25 procent
              måste inte innebära att man tar bort något. I en del fall ja,
              men i andra fall kan det handla om att slå samman en mängd lagstiftningar,
              vilket vi faktiskt arbetar med. Det gäller bland annat diskrimineringsområdet
              och handlar om att inte bara uppfylla målet genom att förenkla
              regelverket utan också ge ett tydligare och kraftfullare verktyg
              som kommer att få betydligt större effekter än vad skilda stuprörslagstiftningar
              haft tidigare. Jag måste säga att jag blir lite imponerad av Ulf
              Holm när han saluför vårt arbete med regelförenklingar. Det är
              ett oerhört viktigt arbete.
            </seg>
          </u>
          <u>
            <seg>
              Låt mig ta ett exempel som kanske ligger nära mig. Jag har i
              och för sig inte kor, men vi kan ta som exempel någon som har
              det. Den personen har att följa 43 regelverk. Om man dessutom
              har en ladugård och det behövs, annars träder andra instanser
              in finns det 55 regelverk som man ska hålla sig ajour med. Men
              att vi har de regelverken innebär inte att vi inte måste följa
              även diskrimineringslagstiftningen. Skulle man mot förmodan få
              för sig att producera morötter finns det ytterligare 37 regelverk.
              Det är alltså ett gigantiskt område som vi måste se över för att
              vi ska få acceptans för lagar och regelverk och också få möjlighet
              att faktiskt följa dem.
            </seg>
          </u>
          <u>
            <seg>
              När det gäller diskrimineringsområdet vill jag säga att det arbete
              som nu pågår till en del handlar om att förenkla och förtydliga
              men samtidigt också stärka diskrimineringsgrunderna. Det får aldrig
              någonsin vara rätt att diskriminera någon enda person, oavsett
              vilken orsak som ligger bakom.
            </seg>
          </u>
          <note type="speaker">
            Anf. 52 ULF HOLM (mp) replik:
          </note>
          <u>
            <seg>
              Fru talman! Att utveckla och stärka lagstiftningen är bra. Jag
              delar uppfattningen att vi bör sträva efter en sammanhållen diskrimineringslagstiftning.
              Det får inte spreta så mycket som det gör i dag. Jag är helt med
              på de noterna. Där finns inga problem. Tvärtom lovordar vi de
              initiativ som jag hoppas att ni ganska snart kommer med. Det får
              dock inte innebära att regelförändringarna ändrar politiken och
              de krav som vi måste ställa.
            </seg>
          </u>
          <u>
            <seg>
              Jag blir orolig när det sägs att vi måste låta människor ta större
              ansvar i diskrimineringsfrågor. Visst, det är jättebra att försöka
              påverka den allmänna opinionen och föra den diskussionen, men
              det måste också kosta för de företag som faktiskt diskriminerar.
              Det är oerhört viktigt att vi inte lägger över allt på individen
              och säger att det ska vara ett personligt ansvar. Då finns nämligen
              risken att vi åker på en ordentlig backlash genom att diskrimineringen
              ökar. Det kan inte vara syftet. Jag tror inte heller att det är
              det Annika Qarlsson menar.
            </seg>
          </u>
          <u>
            <seg>
              Sedan tycker jag att det är olyckligt att blanda ihop EU:s förbaskade
              jordbrukspolitik och alla dess regelverk med diskrimineringsfrågan.
              Det är ju ingen som säger emot att regelverket rörande EU:s jordbrukspolitik
              måste förenklas, men att ta upp regelförenklingar i ett sammanhang
              som gäller antidiskrimineringslagstiftningen är olyckligt. Det
              sänder fel signaler.
            </seg>
          </u>
          <note type="speaker">
            Anf. 53 ANNIKA QARLSSON (c) replik:
          </note>
          <u>
            <seg>
              Fru talman! Det känns bra att Ulf Holm uttalat stöd för det arbete
              som pågår i regeringen på det här området. Vi har en gemensam
              agenda när det gäller att se till att det kommer fram. Och vi
              ser till att det kommer fram.
            </seg>
          </u>
          <u>
            <seg>
              Återigen: Regelförenklingsarbetet måste finnas med på alla plan.
              Det räcker inte att bara ta upp frågor som rör kor, ladugårdar
              eller morötter, utan vi måste se över alla delar. Det ligger också
              med i detta, och därför blir det så tydligt här. Regelförenklingsarbetet
              kan i vissa fall handla om att ta bort regler, ja, ifall de inte
              används och inte behövs. I det här fallet vet vi med all önskvärd
              tydlighet att det behövs en bra lagreglering på området. Nu gör
              vi det tydligare och stärker upp det. Samtidigt minskar vi antalet
              regler. Det är ungefär som ett Kinderägg där det finns tre saker
              i en. Så bra är det.
            </seg>
          </u>
          <u>
            <seg>
              Det gäller att inse att bara för att vi pratar om regelförenklingar
              betyder det inte att vi avser att ta bort rubbet, men systemet
              måste bli tydligare, speciellt på det här området. Det ska inte
              råda några tvivel om att diskriminering är förbjudet och att det
              inte får förekomma mot någon av någon. Det är en av de viktigaste
              saker vi kommer att lyfta fram i lagstiftningen och täcker alla
              dessa delar.
            </seg>
          </u>
          <note type="speaker">
            Anf. 54 TORBJÖRN BJÖRLUND (v) replik:
          </note>
          <u>
            <seg>
              Fru talman! Det är intressant att ytterligare en grupp lyfts
              fram, nämligen diskriminering av kor. Den kan vi kanske lyfta
              fram även i något annat sammanhang.
            </seg>
          </u>
          <u>
            <seg>
              Jag har ett par frågor. I de resonemang som förs, även av Annika
              Qarlsson, upprepas alltid samma svar: Vi återkommer. Vi ska återkomma
              och se vad som händer. Vi ska ta ställning senare. Det gäller
              inte enbart på diskrimineringens område utan även i andra sammanhang.
              Det gäller också mycket av det som lyfts fram i betänkandet.
            </seg>
          </u>
          <u>
            <seg>
              Annika Qarlsson var inne på lagstiftning kontra personligt ansvar.
              Det måste naturligtvis kombineras på ett bra sätt, men man får
              aldrig släppa på trycket vad gäller att ha en bra lagstiftning
              och faktiskt ställa sig på de svagas sida. Trycket måste finnas
              där hela tiden.
            </seg>
          </u>
          <u>
            <seg>
              Min direkta fråga är: Kan Annika Qarlsson stödja vårt förslag
              om att ändra regelverket när det gäller rättegångskostnader för
              dem som vill ta upp detta i en process? Det är något som definitivt
              måste ses över. Kanske behöver regelverket till och med göras
              om så att det blir mer fylligt i stället för att ta bort en mängd
              regler. Det finns en motsägelse i att man ska ta bort regelverken
              utan att säga vilka samtidigt som man ska ha dem kvar, göra om
              dem och så vidare. Det åligger er att förklara hur ni kommer att
              göra det, och ni måste göra det nu, alltså tala om ifall vi ska
              behålla dem eller ta bort dem.
            </seg>
          </u>
          <note type="speaker">
            Anf. 55 ANNIKA QARLSSON (c) replik:
          </note>
          <u>
            <seg>
              Fru talman! Jag måste börja med att säga att jag noterar att
              det finns en otålighet hos oppositionen, och det känns skönt.
              Det är bra att vi har press på oss att faktiskt leverera. Vi har
              också levererat. Vi har haft en mycket fyllig höstbudget och vårbudgeten
              innehåller många delar där vi levererar. Jag håller med Torbjörn
              Björlund om att vi måste fortsätta att leverera under mandatperioden.
              Jag kan lova att vi återkommer tämligen omgående.
            </seg>
          </u>
          <u>
            <seg>
              Precis som Torbjörn Björlund säger måste det finnas ett tryck
              via lagar självklart. Med förändringen i lagstiftningen kommer
              vi att öka trycket. Den tidigare regeringen, liksom regeringen
              före den, tillät att människor ramlade mellan stolarna. I den
              nya lagstiftningen kommer det att vara tydligt att man inte får
              lov att diskriminera. Människor kommer inte att ramla mellan stolarna
              på det sättet.
            </seg>
          </u>
          <u>
            <seg>
              Självklart finns hela tiden ett personligt ansvar, oavsett om
              man är företagare eller anställd. En ledare i en idrottsförening
              har ett stort ansvar. Jobbar man på en arbetsplats har man också
              ett stort ansvar för att inte delta i diskriminering. Det är också
              det som jag vill komma åt när det handlar om aktivt och passivt
              förhållningssätt. Man kan inte luta sig tillbaka och tro att enbart
              lagstiftning löser problematiken. Den kan komma åt den aktiva
              diskrimineringen, men det gäller också att hitta sätt att komma
              åt den passiva diskrimineringen, den som sker genom att man inte
              säger till, inte gör något, inte ingriper. Det finns ett väldigt
              stort personligt ansvar för att saker och ting sker, eller snarare
              inte sker. Det måste vi jobba aktivt med.
            </seg>
          </u>
          <u>
            <seg>
              Jag håller med om att det ska svida. Det måste finnas kostnader
              för att bryta mot lagen.
            </seg>
          </u>
          <note type="speaker">
            Anf. 56 TORBJÖRN BJÖRLUND (v) replik:
          </note>
          <u>
            <seg>
              Fru talman! Jag ställer frågan igen, så att du får svara. Du
              hade lite tid på dig.
            </seg>
          </u>
          <u>
            <seg>
              Kärnan i detta är trycket på företagen och sanktionerna mot dem
              som bryter mot regelverket. Den pressen ger en riktad verkan mot
              det personliga ansvaret och leder till att man måste bry sig om
              detta.
            </seg>
          </u>
          <u>
            <seg>
              Problemet med ert resonemang är att ni inte är tydliga. Du sade
              igen: Vi ska leverera, men vi återkommer om vad vi ska leverera.
              Det är samma svar hela tiden.
            </seg>
          </u>
          <u>
            <seg>
              Det är inte enbart lagstiftningen som kan sätta press; det finns
              andra saker. Hur gör man då för att få företagen att verkligen
              ta det här på allvar? Om det inte fungerar måste sanktionerna
              till. Vad gör man för att få sanktionerna att fungera? Hur sätter
              man tryck på företagen om man tar bort regelverket? Det är det
              här som är dilemmat. Ni kan inte förklara mer än att ni återkommer
              med förslag på hur ni ska göra för att det ska fungera i alla
              fall. De 25 procent vi pratade om i all ära, men på något sätt
              måste ni vara tydliga med hur ni ska göra för att det ska fungera.
            </seg>
          </u>
          <u>
            <seg>
              Man måste ha ett regelverk för att motverka diskriminering, och
              det måste framgå att det blir påföljder i form av sanktioner om
              man inte följer det. Det kan man aldrig komma ifrån. Det personliga
              ansvaret är ett komplement. Diskriminering är på många sätt ett
              så allvarligt problem i arbetslivet i dag att det inte fungerar
              om man inte har sanktioner. Därför kan man inte ta bort dem. Man
              måste titta på rättegångskostnaderna och viljan att driva processen
              hos den som blir förfördelad som arbetssökande eller arbetstagare.
              Det måste vara kärnan för att processen ska gå framåt. Det kan
              man aldrig komma ifrån.
            </seg>
          </u>
          <u>
            <seg>
              Det personliga ansvaret finns som ett komplement. Det kommer
              aldrig att vara någonting som på något sätt leder framåt, tror
              jag. Man måste ha tryck på dem som har ansvaret.
            </seg>
          </u>
          <note type="speaker">
            Anf. 57 ANNIKA QARLSSON (c) replik:
          </note>
          <u>
            <seg>
              Fru talman! Det kan hända att vi skiljer oss åt när det gäller
              tilltron till människor i förhållande till tron att någon annan
              ska kunna styra. För mig handlar det om ett personligt ansvar.
              Det handlar om dig och mig hur vi bemöter varandra och hur vi
              bemöter vår omgivning. Det handlar om vad det är för arbetsklimat
              på en arbetsplats i riksdagen eller på ICA i Sollebrunn.
            </seg>
          </u>
          <u>
            <seg>
              Lagstiftningen är en grund som ger tydliga signaler om vad det
              är som gäller. Men i den andra ändan handlar det hela tiden om
              personligt bemötande och respekt för varandra vad man än har för
              bakgrund eller läggning. Det ska gälla även gentemot den som har
              divalater eller är centerpartist eller vad det nu kan vara för
              olika diskrimineringsgrunder som finns i samhället.
            </seg>
          </u>
          <u>
            <seg>
              Självklart måste det också finnas sanktioner kopplade till lagen.
              Annars får vi inte någon effekt av en lagstiftning. Men jag måste
              återkomma till regelförenklingen fast jag redan vid ett par tillfällen
              under mitt anförande talat om det. Att vi slår samman lagstiftningen
              är ett led i regelförenklingen. Samtidigt ser vi till att stärka
              lagstiftningen. Det är på det sättet vi jobbar på en mängd olika
              områden. Vi ser till att vi får en effektiv och stark lagstiftning
              som dessutom blir tydligare och enklare att jobba utifrån. Det
              kommer att resultera i att det finns större möjlighet att få ett
              större och bättre utfall runt omkring på företagen här i Sverige.
            </seg>
          </u>
          <u>
            <seg>
              Diskriminering förekommer inte enbart i arbetslivet. Arbetslivet
              har en jätteviktig del i diskrimineringslagstiftningen, men denna
              handlar också om fritid och kultur, hur man kan röra sig fritt
              i samhället om man är handikappad och så vidare. Det finns en
              mängd delar i diskrimineringslagstiftningen. Den är inte enbart
              kopplad till arbetslivet.
            </seg>
          </u>
          <u>
            <seg>
              Återigen: Det viktiga är människors bemötande av varandra.
            </seg>
          </u>
          <note type="speaker">
            Anf. 58 EVA FLYBORG (fp):
          </note>
          <u>
            <seg>
              Fru talman! Äntligen! All diskriminering är enligt min mening
              ett brott mot de mänskliga rättigheterna, precis som flera talare
              har sagt här i dag. Rätten att bli sedd och bemött för den man
              är, inte vad man är, är grundläggande.
            </seg>
          </u>
          <u>
            <seg>
              Diskriminering är ett stort problem som vi verkligen måste ta
              på allvar. Det är oacceptabelt att diskriminera människor, oavsett
              om det gäller ålder, ursprung, kön eller, som vi har talat så
              mycket om här i dag, sexuell läggning.
            </seg>
          </u>
          <u>
            <seg>
              Alla ska behandlas lika och med lika värde och värdighet. Utan
              den grundläggande värderingen får vi ett värdelöst samhälle. För
              min egen del kan jag dra fram det faktum att vi fortfarande inte
              behandlar våra ungdomar lika utan diskriminerar vid till exempel
              värnpliktsuttagningen, vilket jag också talade om i föregående
              debatt. Pojkarna för att de måste, flickorna för att de inte måste.
              2007 är det oacceptabelt. Flickor och pojkar ska behandlas lika.
            </seg>
          </u>
          <u>
            <seg>
              Ett av de största problemen är kanske det som möter våra invandrare
              när de försöker slå sig in på den svenska arbetsmarknaden. Vi
              är alla medvetna om den mängd problem som uppstår. En sista utväg
              är att helt enkelt byta efternamn, vilket många invandrare vittnar
              om. Detta får inte fortgå. Det är en stor förlust för alla inblandade:
              för människor personligen, för företagen och för samhället. Om
              man kunde sätta en prislapp på diskrimineringen är jag övertygad
              om att den skulle bli stor. Det är ett gigantiskt slöseri med
              kompetens och kunnande, precis som Ulf Holm sade tidigare i debatten.
            </seg>
          </u>
          <u>
            <seg>
              Den nya regeringen vet om allt detta. Arbetet pågår för fullt
              för att man ska kunna lägga en diskrimineringsproposition på riksdagens
              bord i höst. Det vore inte seriöst att inte invänta propositionen.
              Men även regeringens vårproposition har ett antal åtgärder riktade
              åt rätt håll, till exempel instegsjobben, som innebär att staten
              subventionerar anställningar för nyanlända flyktingar. Minister
              Sabuni har även givit besked om att man kommer att utreda så kallad
              situation testing för att bättre kunna se i verkligheten hur invandrare
              bemöts. Folkpartiet och regeringen ser positivt på att testa detta
              verktyg för att få fram diskrimineringen i ljuset.
            </seg>
          </u>
          <u>
            <seg>
              Sanktioner mot arbetsgivare har vi pratat om tidigare i dag.
              De måste bli kännbara för dem som diskriminerar på etniska grunder.
              Det sänder en signal om att detta beteende inte är acceptabelt.
              En person ska också ha rätt att söka skadestånd om hon eller han
              har utsatts för diskriminering.
            </seg>
          </u>
          <u>
            <seg>
              Vi hörde tidigare kritik mot vår minister för att hon inte har
              kommit med tillräckligt många egna propositioner. Precis som i
              den förra debatten om jämställdhet kunde vi visa på att Nyamko
              Sabuni som minister även arbetar genom alla andra ministrar och
              departement. Jag nämner nu bara att skadestånd som har tilldömts
              kvinnor inte ska delas vid bodelning. Det kommer förslag, men
              genom andra departement, om man ska vara alldeles sanningsenlig.
            </seg>
          </u>
          <u>
            <seg>
              Fru talman! Att alla myndigheter ska ha särskilda handlingsplaner
              mot diskriminering, vilket föreslås i reservation 1, ligger väldigt
              nära Diskrimineringskommitténs förslag om att införa generella
              likabehandlingsplaner, som ersätter bland annat dagens jämställdhetsplaner.
              Många arbetsgivare är i dag uppgivna över floran av planer som
              man ska hantera i vardagen. Vi kan vara stolta över att det var
              vi i Folkpartiet som införde en modern diskrimineringslag genom
              jämställdhetslagen och JämO, som började redan under folkpartiregeringen
              1978. Men vi erkänner också att man måste tänka efter noga när
              det gäller de praktiska strukturerna, så att man inte låser arbetsgivaren
              i byråkrati. Det är därför klokt att invänta propositionen.
            </seg>
          </u>
          <u>
            <seg>
              För några år sedan stod Företagarna vid Drottninggatan och läste
              upp 20 000 sidor med lagtext. Det tog över två veckor, tror jag,
              bara att läsa igenom dem. Den byråkrati, det träsk, den djungel
              av lagar och regler som pressar våra företagare kostar dem ungefär
              70 miljarder per år. För samhället kostar det ännu mer, som Ulf
              Holm var inne på tidigare. Nutek har räknat fram att samhällets
              kostnader blir 140 miljarder per år. Ska vi inte göra något åt
              detta? Självklart ska vi inte ta bort bra lagar och regler, men
              de måste samordnas. Vi måste till exempel ta bort dem som inte
              används.
            </seg>
          </u>
          <u>
            <seg>
              Här får jag säga till Ulf Holm, som kanske tar replik eller inte,
              att vi är väldigt tacksamma över att just Miljöpartiet gick med
              oss i den borgerliga alliansen att genomföra kravet på att ta
              bort 25 procent av onödiga regler fram till år 2010. Jag tycker
              att Ulf Holm ska vara stolt över detta.
            </seg>
          </u>
          <u>
            <seg>
              Vi kan väl gemensamt se till att det absolut inte drabbar någon
              verksamhet, vilket ju inte är tanken. Vi ska underlätta, göra
              det tydligare och göra verktygen bättre. Det måste alla vara stolta
              över, och särskilt vi som tog fram underlaget.
            </seg>
          </u>
          <u>
            <seg>
              Fru talman! Att ålder ska ingå i diskrimineringslagen har vi
              drivit sedan länge. Det är bra att tänka ett varv extra innan
              ålder inkluderas i diskrimineringsförbudet när det gäller till
              exempel varor och tjänster. Vi kan bara nämna pensionärsrabatten
              på tågen.
            </seg>
          </u>
          <u>
            <seg>
              Jag är mycket glad för att min mamma och pappa får denna rabatt
              när de ska upp och passa min lilla son här i Stockholm, till exempel.
              All olikbehandling kanske inte är av ondo. Men låt oss tänka efter
              ett slag till innan vi genomför en förändring.
            </seg>
          </u>
          <u>
            <seg>
              Det är också svårt att rakt av ta förslag från andra länders
              diskrimineringslagstiftning. Alla de lagstiftningarna är uppbyggda
              på olika sätt. Det kan finnas goda förslag. Men man ska tänka
              sig noga för innan man tar enskilda delar som kan störa helheten.
            </seg>
          </u>
          <u>
            <seg>
              Fru talman! Sammanfattningsvis tycker jag att det finns intressanta
              frågeställningar, men vi behöver bereda det ytterligare. Det görs
              nu i Regeringskansliet. Vi vet att det arbetet pågår för fullt.
              Vi avvaktar därför arbetet med en proposition till hösten.
            </seg>
          </u>
          <u>
            <seg>
              Jag har full förståelse för att man som opposition klagar på
              detta och säger att vi bara avslår saker och ting. Vi är väl bekanta
              med detta. Men så ser verkligheten ut.
            </seg>
          </u>
          <u>
            <seg>
              Vi ser fram emot en samlad diskrimineringslagstiftning och en
              samlad organisation. Sverige ska gå i frontlinjen för dessa frågor,
              allt annat är icke godkänt. Jag yrkar bifall till utskottets förslag
              i betänkandet.
            </seg>
          </u>
          <note type="speaker">
            Anf. 59 ULF HOLM (mp) replik:
          </note>
          <u>
            <seg>
              Fru talman! Det är ett stort problem med diskrimineringen för
              samhället, för företagen men också för människorna. Vilken besvikelse
              och frustration det måste vara att söka ett arbete som invandrare
              och bara bli ratad gång på gång.
            </seg>
          </u>
          <u>
            <seg>
              Då hamnar man kanske till sist som egen företagare inom taxinäringen
              i Malmö. Så svårt kan det inte vara att köra taxi i Malmö att
              man behöver en akademisk utbildning. Det är möjligt, jag vet inte.
              Men jag tror inte det.
            </seg>
          </u>
          <u>
            <seg>
              Vi måste ständigt återkomma till detta. Man hänvisar till att
              vi behöver ett större personligt ansvar. Det är det ansvaret som
              i stort sett finns i dag. Det finns inga ekonomiska sanktionsmöjligheter
              mot företag som faktiskt diskriminerar.
            </seg>
          </u>
          <u>
            <seg>
              Det är därför vi har tagit initiativet till att vi ska avidentifiera
              ansökningshandlingarna. Det är ett sätt att styra och uppmärksamma
              människor på att det finns en diskriminering som vi måste åtgärda.
            </seg>
          </u>
          <u>
            <seg>
              Genom att införa mångfaldsplaner och sanktionsmöjligheter pekar
              vi på att det här finns någonting som vi måste åtgärda. Förhoppningsvis
              ska vi inte behöva det. Det håller jag med om. Men så är det.
              Diskriminering förekommer överallt i samhället.
            </seg>
          </u>
          <u>
            <seg>
              Det är bekymmersamt att man för fram att regelförenklingar är
              så viktigt. Jag är helt och hållet med på regelförenklingar inom
              jordbrukspolitiken, no problem . Det är inga problem. Där är jag
              helt med noterna.
            </seg>
          </u>
          <u>
            <seg>
              Men man tar upp det i detta sammanhang, när det gäller antidiskriminering.
              Där vet vi av erfarenhet att det är svårt med det personliga ansvaret.
              Om man hade tagit ett personligt ansvar skulle vi inte ha några
              problem. Men de finns.
            </seg>
          </u>
          <u>
            <seg>
              Vi måste ha regler att sätta fingret på. Det är vad som är så
              bekymmersamt. Jag tror att Eva Flyborg förstår den saken, eftersom
              vi har diskuterat den så mycket.
            </seg>
          </u>
          <note type="speaker">
            Anf. 60 EVA FLYBORG (fp) replik:
          </note>
          <u>
            <seg>
              Fru talman! Ett huvudproblem är hur oppositionen läser våra utskottsbetänkanden.
              Jag tror att Horace Engdahl skulle vara stolt över att ha riksdagens
              opposition som ett underutskott till Svenska Akademien. Man måste
              läsa betänkanden i sin helhet och inte bara dra ut lösryckta ord
              eller delar.
            </seg>
          </u>
          <u>
            <seg>
              Ulf Holm vet att arbete pågår, och han vet också att ingen tänker
              ge sig på diskrimineringslagstiftningen genom att ta bort 25 procent
              just här. Vi får återkomma till det till hösten. Vi skriver ett
              brev till Horace Engdahl och bjuder hit honom till riksdagen.
            </seg>
          </u>
          <u>
            <seg>
              Jag håller med om det mesta andra som Ulf Holm säger. Jag ska
              ge en eloge till Miljöpartiet som har tagit ett stort ansvar och
              visat ett bra engagemang i de här frågorna genom åren, och även
              Vänsterpartiet för sin del. Tyvärr har ni varit i lite dåligt
              sällskap. Vi får väl se till att ändra detta framöver.
            </seg>
          </u>
          <u>
            <seg>
              Jag håller med om att vi har världens bäst utbildade taxichaufförer.
              Det är en skam. Det finns inget annat sätt att säga det. Det är
              precis som Ulf Holm säger. Det är en personlig tragedi, en tragedi
              för ekonomin över huvud taget, för landet och hela samhället som
              sådant.
            </seg>
          </u>
          <u>
            <seg>
              Varför har vi det så? Vad är det för mekanismer som styr detta?
              Vi måste komma till botten med det. Jag är helt övertygad om det.
              Jag tror att vi har samma mål allihop.
            </seg>
          </u>
          <u>
            <seg>
              Vi vill ha ekonomiska sanktioner. Det är precis som när vi förde
              kampen återigen tillsammans med Miljöpartiet i näringsutskottet
              under både förra och förrförra mandatperioden om att kriminalisera
              karteller. Det handlade om att ha ett mycket högre bötesbelopp
              som verkligen är kännbart för företagen. Det är samma resonemang
              här.
            </seg>
          </u>
          <u>
            <seg>
              Vi får erbjuda ett bättre sällskap i framtiden, Ulf Holm.
            </seg>
          </u>
          <note type="speaker">
            Anf. 61 ULF HOLM (mp) replik:
          </note>
          <u>
            <seg>
              Fru talman! Det verkar som att vi ska ha sällskap i stället.
              Jag tror att Folkpartiet kanske har lite problem med sitt sällskap
              på sin sida. Kanske Folkpartiet och Miljöpartiet borde samarbeta
              mer i de här frågorna för att utveckla och just vara spjutspetsen
              i arbetet med antidiskrimineringsfrågorna. De är så väldigt viktiga.
            </seg>
          </u>
          <u>
            <seg>
              De instegsjobb som Eva Flyborg lyfte fram är viktiga. Men de
              gäller bara dem som är nyanlända. Vi har väldigt många personer
              som har bott väldigt många år i Sverige som flyktingar och som
              inte har kommit in på arbetsmarknaden. Dem måste vi också på något
              sätt hjälpa för att de ska få ett arbete.
            </seg>
          </u>
          <u>
            <seg>
              Särskilda insatser för att skapa arbetstillfällen är viktiga.
              Samtidigt ska vi ha en lagstiftning som säger till arbetsgivarna:
              Ni får inte diskriminera. Det är kombinationen av de olika åtgärderna
              som är så viktig och att vi ligger på och får fram det.
            </seg>
          </u>
          <u>
            <seg>
              Där borde staten vara ett föredöme. Vi kan bara konstatera att
              staten inte är något föredöme i dag. Jag hoppas verkligen att
              Folkpartiet ligger på så att det blir tydligare regleringsbrev,
              om det är där det brister, till de statliga myndigheterna att
              jobba med mångfaldsfrågorna, ta fram handlingsplaner och mer aktivt
              jobba med detta.
            </seg>
          </u>
          <u>
            <seg>
              Jag hoppas att Folkpartiet tar tag i detta tydligt tillsammans
              med sina kompisar i regeringen, som kanske behöver en särskild
              lektion i de här frågorna. Lycka till!
            </seg>
          </u>
          <note type="speaker">
            Anf. 62 EVA FLYBORG (fp) replik:
          </note>
          <u>
            <seg>
              Fru talman! Jag tycker att vi sätter upp på väggen: Alliansen
              + Miljöpartiet = sant. Det verkar vara en bra konstellation. Jag
              inbjuder naturligtvis allihop. Jag tar med mig från debatten här
              i dag ett mycket uppriktigt engagemang som jag hört från både
              Miljöpartiet och Vänsterpartiet. Det tycker jag bådar gott.
            </seg>
          </u>
          <u>
            <seg>
              Egentligen borde det inte vara någon politisk skillnad på vad
              vi tycker. Ingen vill ju ha diskriminering. Men frågan är var
              vägen dit går. Hur gör vi? Vilka medel och verktyg vill vi använda
              oss av? Vad är det mest kraftfulla för att angripa detta jättelika
              problem som inte får förekomma i vårt samhälle?
            </seg>
          </u>
          <u>
            <seg>
              Låt oss sticka av lite grann till ett annat utskott, till försvarsutskottet,
              och se om vi till exempel kan göra en könsneutral värnpliktslag.
              Hur kommer det sig i dagens samhälle att ni inte ens har velat
              titta på frågan om att kvinnor och män ska jämställas i pliktlagstiftningen
              hela vägen? Hur kommer det sig egentligen?
            </seg>
          </u>
          <u>
            <seg>
              Ulf Holm kan inte svara. Jag tar därför tillbaka den frågan.
              Jag bara konstaterar att vi har haft lite olika ingångar. Det
              är bra om vi gemensamt kan titta på de här frågorna och göra det
              bättre än vad den socialdemokratiska regeringen har åstadkommit
              under de senaste tolv åren.
            </seg>
          </u>
          <u>
            <seg>
              Det är lite grann som Annika Qarlsson tidigare sade här i dag.
              Det är nästan rörande, lite gulligt, att man tycker att vi ska
              åstadkomma på sex månader det som ni inte har gjort på de senaste
              tolv åren. Vi får återkomma.
            </seg>
          </u>
          <note type="speaker">
            Anf. 63 TORBJÖRN BJÖRLUND (v) replik:
          </note>
          <u>
            <seg>
              Fru talman! Jag kan lugna Eva Flyborg med att vi i Vänsterpartiet
              har drivit frågan om värnplikt jämställt på lika villkor. Det
              tänker vi fortsätta med. Det kan vi säkert samarbeta om. Andra
              samarbeten kan vi återkomma till om det kanske går att få till
              någonting.
            </seg>
          </u>
          <u>
            <seg>
              Jag har i varje fall ett par frågor som gäller framför allt regler
              för företag och de 25 procenten. Vi sitter i arbetsmarknadsutskottet.
              Det här betänkandet handlar framför allt om diskriminering i arbetslivet
              och på arbetsmarknaden.
            </seg>
          </u>
          <u>
            <seg>
              Skriver man i betänkandet att man ska minska regelverket med
              25 procent kopplar man som läsare det till det som står i betänkandet
              i övrigt. Man kan prata om att EU:s regelverk ska förändras och
              förbättras, vilket alla ställer upp på eftersom det är krångligt,
              men i detta sammanhang relaterar man det till att man ska förändra
              och inte sätta press på företagen när det gäller diskrimineringsfrågorna.
              Det är en sak som vi måste ha klart för oss.
            </seg>
          </u>
          <u>
            <seg>
              I andra sammanhang är det lättare att sätta press på folk. Man
              ska skapa incitament för att få resultat, framför allt när det
              gäller arbetslösa. A-kassan sänks, det ska vara svårare att få
              a-kassa och den blir kanske obligatorisk och så vidare.
            </seg>
          </u>
          <u>
            <seg>
              Det finns ingen logik i att man sätter press på folk i ett sammanhang
              men inte i ett annat. Jag vill ha ett svar på varför det är så.
              Varför är det så mycket lättare att sätta press på arbetslösa
              än på företagare när det gäller att följa lagar och sådant?
            </seg>
          </u>
          <u>
            <seg>
              Jag har en fråga till. Den är lite intressant eftersom Folkpartiet
              har en bild av sig själva som jämställdhetsivrare. Detta med sammanslagningen
              av lagstiftningen är bra, men finns det inte en risk när det gäller
              ombudsmännen att man grötar ihop det så att man inte kan särskilja
              de olika delarna, framför allt när det gäller jämställdheten?
              De feministiska perspektiven kan glömmas bort i det andra. Vi
              är inte klara över hur vårt parti ska ställa oss till detta, men
              vi får återkomma. Det är en fråga till dig. Hur ser du på riskerna
              för det?
            </seg>
          </u>
          <note type="speaker">
            Anf. 64 EVA FLYBORG (fp) replik:
          </note>
          <u>
            <seg>
              Fru talman! Jag vill gärna säga att jag verkligen ser och känner
              det engagemang som finns. Jag vet att dessa frågor sedan många
              år finns högt upp på Vänsterpartiets dagordning. Här har vi en
              gemensam målsättning.
            </seg>
          </u>
          <u>
            <seg>
              Återigen, fru talman: Det är inte sagt att de 25 procenten ska
              vara på detta område. Även om vi får färre regler behöver de inte
              blir sämre.
            </seg>
          </u>
          <u>
            <seg>
              I detta svar kan jag kanske också inkludera varför vi sätter
              press på arbetarna och inte på företagarna. Men det är ju det
              vi gör. Jag sade tidigare att vi har 20 000 sidor med text som
              man som företagare ska följa. Det kostar företagen 70 miljarder
              och samhället 140 miljarder per år. De pengarna och den kraften
              och energin ska vi rikta mot andra saker än att göra våra företagare
              till byråkrater.
            </seg>
          </u>
          <u>
            <seg>
              I betänkandet föreslår vi avslag på i stort sett alla motioner.
              Vi vill invänta propositionen. Vi skickar med detta, och jag och
              flera med mig har i dag sagt att det finns många bra tankar och
              idéer i detta. Jag hoppas att regeringen är sådan att man tar
              till vara idéer som kommer från alla partier. Det är självklart
              det allra bästa.
            </seg>
          </u>
          <u>
            <seg>
              Vad gäller ombudsmännen uppskattar jag den öppna attityden att
              man inte vet från början. Ingen av oss vet. Vi har prövat det
              ena sättet, nu vill vi pröva ett annat sätt med en sammanhållen
              myndighetsstruktur. Jag vet inte om filmvärlden kan hjälpa oss
              En för alla, alla för en. Kanske får man en större styrka om man
              gemensamt kan driva vissa frågor och andra saker.
            </seg>
          </u>
          <note type="speaker">
            Anf. 65 TORBJÖRN BJÖRLUND (v) replik:
          </note>
          <u>
            <seg>
              Fru talman! Jag förstår att ni resonerar som ni gör när det gäller
              att sätta press på folk. Problemet är bara att det som i alla
              andra sammanhang handlar om makt, möjligheter och kanske viljan
              att göra saker som är till gagn för de frågor som man jobbar med.
            </seg>
          </u>
          <u>
            <seg>
              I det samhälle som vi lever i har företagsägarna en helt annan
              makt än vad de anställda har. Pressen på företagsägarna måste
              finnas för att motverka den obalans som finns i makthänseende
              i dessa bitar och inte minst när det gäller diskriminering.
            </seg>
          </u>
          <u>
            <seg>
              En företagare som ska anställa någon behöver ha en press på sig
              för att inte ta den lätta vägen. Det är därför viktigt att man
              gör tydligt att dessa regelverk är något som man inte rör. De
              ska förenklas, men de måste finnas kvar. Man måste vara tydlig
              med att det inte är tillåtet för en företagare att anställa på
              orättvisa villkor. Dessutom måste man vara tydlig med att det
              kommer att finnas sanktioner om företagaren gör det i alla fall.
              Det framgår inte riktigt av detta. Och som i alla andra sammanhang
              återkommer ni med svaret: Vi kommer tillbaka så får vi se vad
              som händer. Det är inte bra och det är inte tillfredsställande.
            </seg>
          </u>
          <note type="speaker">
            Anf. 66 EVA FLYBORG (fp) replik:
          </note>
          <u>
            <seg>
              Fru talman! Jag känner igen mig från förra mandatperioden och
              några mandatperioder innan. Regeringen sade att man skulle återkomma
              och sedan hände ingenting.
            </seg>
          </u>
          <u>
            <seg>
              Skillnaden är att det nu är en helt ny regering. Efter sex månader
              kan man inte förväntas ha levererat allting. Regeringen, och vi
              här i dag, har gett oerhört tydliga besked om att arbetet pågår
              för fullt, och det kommer en proposition till hösten. Mycket av
              det som vi har talat om i dag kommer med i den propositionen,
              tror jag. Om det inte gör det så lovar jag att vi ställer upp
              på en särskild debatt eller vilken debatt som helst i kammaren
              och tar ansvar för att det inte är med. Så blir det meningsfullt
              att föra den dialogen.
            </seg>
          </u>
          <u>
            <seg>
              Vi har också talat om generella likabehandlingsplaner där mer
              av denna typ av planer, krav och lagstiftning skulle kunna gå
              in. Det är ingen som har sagt att det inte kommer med. Vi vill
              bara ha det i ett mer samlat sammanhang för att göra det mer tydligt
              och lätt att arbeta med för företagen. Vi vill inte att företagarna
              ska bli och vara byråkrater. Vi vill att de ska vara företagare
              och utveckla Sverige och sina produkter, anställa människor, ge
              jobb och därmed både bättre ekonomi och välfärd.
            </seg>
          </u>
          <u>
            <seg>
              Vi delar i mycket samma vision. Vi kommer att mötas i många debatter
              framåt i tiden. Då får ni gärna återkomma och säga Varför gjorde
              ni inte detta?, men avvakta till hösten så återkommer vi.
            </seg>
          </u>
          <note type="speaker">
            Anf. 67 DÉSIRÉE PETHRUS ENGSTRÖM (kd):
          </note>
          <u>
            <seg>
              Fru talman! Snart har vi debatterat färdigt betänkande AU11 om
              diskriminering. Fokus i mitt tal blir på arbetsmarknaden eftersom
              det är arbetsmarknadsutskottet som behandlar ärendet, men diskriminering
              pågår självklart i hela samhället, och det är något som vi behöver
              fokusera på i den allmänna debatten.
            </seg>
          </u>
          <u>
            <seg>
              Vi verkar rörande överens om att vi ska göra allt för att minska
              diskrimineringen i samhället. Frågan är bara när och var och hur
              omfattande vi ska jobba med frågan.
            </seg>
          </u>
          <u>
            <seg>
              Diskriminering innebär en orättvis särbehandling av individer
              eller grupper. I det betänkande som vi behandlar i dag finns olika
              grupper som berörts i motioner från allmänna motionstiden i höstas.
              Motionerna berör diskriminering av äldre, funktionshindrade, personer
              med annan etnisk bakgrund och transpersoner.
            </seg>
          </u>
          <u>
            <seg>
              I betänkandet markerar vi att diskriminering är ett brott mot
              grundläggande mänskliga rättigheter och mot principen om alla
              människors lika värde. Vi menar vidare att diskriminering inskränker
              människors lika möjligheter att forma sina egna liv. Diskriminering
              styrs av mekanismer som är likartade, oavsett grunden för den.
            </seg>
          </u>
          <u>
            <seg>
              Diskrimineringskommitténs förslag om en sammanhållen diskrimineringslagstiftning
              och en samlad ombudsmannafunktion speglar ett sådant förhållningssätt,
              nämligen att diskriminering har samma grunder oavsett om det gäller
              ålder, kön eller så.
            </seg>
          </u>
          <u>
            <seg>
              Att slå ihop JämO, DO, HO och HomO är ett bra förslag enligt
              mitt sätt att se det. Som vi skriver i betänkandet bereds nu förslagen
              i utredningen i Regeringskansliet. Vi skriver också att vi avvaktar
              en proposition i ärendet. Då säger Ulf Holm från Miljöpartiet
              att det tar lång tid. Arbetsmarknadsdepartementet har tidigare
              inte varit känt för att vara särskilt långsamt i sin hantering
              av frågor, så Ulf Holm kommer nog inte att behöva vänta så länge.
            </seg>
          </u>
          <u>
            <seg>
              Det s, v och mp skriver i sin reservation, till skillnad från
              majoriteten, är att man vill ha en ny lag snarast. Det är precis
              det som vi också vill ha. Vi vill också ha en ny lag snarast,
              så den kommer.
            </seg>
          </u>
          <u>
            <seg>
              Vi har flera olika lagar som har till syfte att motverka diskriminering.
              Jämställdhetslagen och lagen om åtgärder mot diskriminering i
              arbetslivet på grund av etnisk tillhörighet, religion eller annan
              trosuppfattning är två viktiga lagar för arbetslivet. Dessa två
              lagar ställer nämligen krav på arbetsgivarna och kräver att det
              finns upprättade handlingsplaner för att motverka diskriminering.
              Har man fler än tio anställda måste man ha en skriftlig handlingsplan.
            </seg>
          </u>
          <u>
            <seg>
              Lagarna anger också nödvändigheten av aktiva åtgärder på arbetsplatsen.
              Det betyder att arbetsgivaren varje år måste utvärdera sina handlingsplaner
              på området och vidta åtgärder som är nödvändiga utifrån utvärderingen.
              Arbetsgivaren ska vidta åtgärder som utbildning och information
              till personal och sätta upp mål för hur man ska minska diskrimineringen
              på arbetsplatsen. Många arbetsgivare försöker på olika sätt att
              öka sina aktiva insatser för att förändra sina rekryteringsrutiner
              så att man inte ska diskriminera. Men det finns naturligtvis mer
              att göra än det som i dag görs på arbetsmarknaden. Trots en bra
              lagstiftning är all diskriminering inte undanröjd.
            </seg>
          </u>
          <u>
            <seg>
              Jag har den senaste tiden träffat unga personer med funktionshinder
              som har så kallade neuropsykiatriska funktionshinder som adhd,
              Asperger med mera. De upplever att det är oerhört svårt att komma
              in på arbetsmarknaden.
            </seg>
          </u>
          <u>
            <seg>
              I dag på morgonen träffade jag klassmorföräldraföreningen i Stockholm.
              De tycker att äldre diskrimineras på arbetsmarknaden.
            </seg>
          </u>
          <u>
            <seg>
              I måndags besökte jag en verksamhet för invandrare som vill komma
              in på arbetsmarknaden. De tycker också att de diskrimineras.
            </seg>
          </u>
          <u>
            <seg>
              Det är självfallet så att diskrimineringen fortsätter trots att
              vi har en lagstiftning på området. Så länge inte alla känner sig
              välkomna på arbetsmarknaden får vi inte slå oss till ro.
            </seg>
          </u>
          <u>
            <seg>
              Många arbetsgivare gör i dag både jämställdhetsplan och mångfaldsplan,
              men allt fler börjar nu slå ihop det här till en plan. Då är det
              rimligt att vi underlättar för företagen att göra handlingsplaner
              på det här området, om vi nu vill minska regelbördan. När de här
              olika diskrimineringsombudsmännen slås samman förutsätter jag
              att man också ser till att man får göra en handlingsplan så att
              arbetsgivarna inte behöver göra en handlingsplan för varje diskrimineringsområde.
              Det är att underlätta för företagarna. Redan i dag gör man de
              handlingsplaner man måste göra, nämligen på mångfalds- och jämställdhetsområdet.
              Där har man redan börjat slå ihop dem, och det har man sagt är
              okej. Alltså förutsätter jag att man också kan lägga in de andra
              diskrimineringsgrunderna i en och samma handlingsplan. Det kan
              inte vara rimligt, och jag tror inte att det är särskilt vettigt,
              att göra flera olika handlingsplaner med olika diskrimineringsgrunder.
              En arbetsgivare måste jobba för att ta bort alla diskrimineringshinder.
            </seg>
          </u>
          <u>
            <seg>
              Fru talman! Jag vill återgå till de personer i vårt samhälle
              som har en annan etnisk bakgrund. Ett mångkulturellt samhälle
              fungerar inte utan en gemensam etisk grund som respekteras av
              både majoritetsbefolkningen och minoritetsgrupper. En del av denna
              etiska och historiska grund är just respekten för andra individers
              och folkgruppers värde och särdrag. Den som har en stark identitet
              och kunskap om sin egen historia har bättre förutsättningar att
              vilja och våga möta det annorlunda och främmande.
            </seg>
          </u>
          <u>
            <seg>
              Det svenska samhället måste göra allt för att nya svenskar ges
              en möjlighet att snabbt lära känna Sverige. Vi måste möta dessa
              nya svenskar i arbetslivets vardag. Därför har regeringen vidtagit
              flera olika åtgärder för att snabba på invandrares insteg på arbetsmarknaden.
            </seg>
          </u>
          <u>
            <seg>
              I regeringens vårproposition kom flera förslag, bland annat de
              nya instegsjobben, som ska underlätta inträdet på arbetsmarknaden
              för personer som nyligen fått uppehållstillstånd. Regeringen säger
              också att man vill fokusera på diskriminering i arbetslivet och
              varför man inte kommer in på arbetsplatserna. Regeringen har lagt
              ett fokus på diskrimineringsarbetet.
            </seg>
          </u>
          <u>
            <seg>
              Många personer med annan etnisk bakgrund har inte det nödvändiga
              kontaktnät som ofta krävs för att få ett jobb. Vi tror därför,
              precis som regeringen skriver i vårpropositionen, att arbetsförmedlingen
              särskilt måste fokusera på denna grupp där coachning behövs på
              ett speciellt sätt.
            </seg>
          </u>
          <u>
            <seg>
              I måndags besökte jag, som sagt var, ett center för nya svenskar
              som har kommit till vårt land. Det bedrivs i bland annat Rinkeby
              och Skärholmen. Det drivs av en eldsjäl, Ahmed Egal, vars namn
              jag tycker kan lyftas fram här. Han har tagit initiativ till den
              verksamheten. Han tycker att det är viktigt med ett personligt
              stöd till den enskilda individen och att se individen. Det gäller
              att få stöd för att hitta praktikplats, att få rätt utbildning
              som förstärker den kompetens man har och att få utbildning i språket.
              Det är i dag väldigt svårt för många att få jobb på grund av att
              man inte talar perfekt svenska. Då tror jag att det är oerhört
              viktigt att vi försöker hitta kombinationsmöjligheter.
            </seg>
          </u>
          <u>
            <seg>
              Han hittar en praktikplats, han utbildar i det yrket och han
              utbildar också i svenska. Har han hittat ett vårdjobb utbildar
              han i vårdsvenska samtidigt som man får möjlighet till praktik
              inom det området.
            </seg>
          </u>
          <u>
            <seg>
              Jag tror att vi på det här sättet får med alla ingredienser och
              att det kommer att gå bra för många invandrare att komma in på
              arbetsmarknaden. Flera personer som gått arbetslösa länge får
              här en möjlighet att få ett jobb.
            </seg>
          </u>
          <u>
            <seg>
              Det är naturligtvis genom olika arbetsmarknadsinsatser som vi
              kan åstadkomma en förändring för många av dem som står utanför
              samhället i dag. Om vi vill försöka ta vara på dessa personer
              behövs det olika åtgärder på arbetsmarknaden. Det kommer i sin
              tur att minska diskrimineringen. Om vi får en ökad mångfald med
              olika personer ute på arbetsplatserna minskar risken för diskriminering,
              och olikheter blir det normala. Den norm vi lever med hindrar
              många att komma in i det svenska samhället. Det är inte acceptabelt.
            </seg>
          </u>
          <u>
            <seg>
              Vi i alliansen ser nu en möjlighet att försöka ändra på de system
              som den tidigare regeringen fastnade i. Det var system som ökade
              utanförskapet i stället för att minska det. Nu har vi en ny regering,
              och det finns goda förhoppningar om att vi går från ord till handling.
              Då kommer vi att se att fler och fler människor med annan bakgrund
              än den vanliga normen i Sverige får möjlighet till delaktighet
              i arbetslivet och att diskrimineringen på så sätt kommer att minska
              i det svenska samhället.
            </seg>
          </u>
          <u>
            <seg>
              Fru talman! Med det vill jag yrka bifall till förslaget i utskottets
              betänkande.
            </seg>
          </u>
          <note type="speaker">
            Anf. 68 ULF HOLM (mp) replik:
          </note>
          <u>
            <seg>
              Fru talman! Désirée Pethrus Engström talar väldigt gott om att
              vi ska se individen och människors lika värde. Vi har tagit upp
              några diskrimineringsgrunder i det här betänkandet men inte alla.
              Det finns aktuella frågor till exempel den om islamofobi som finns
              i samhället, och vi har frågan om transpersoner som diskrimineras.
              Det handlar om könsidentiteten. Det skulle vara väldigt intressant
              att höra på vilka sätt som Désirée Pethrus Engström tror att allt
              kan slås ihop till en handlingsplan. Är det samma orsaker till
              diskriminering? Upplever personer diskriminering på samma sätt?
              Går allting att översätta till en handlingsplan?
            </seg>
          </u>
          <u>
            <seg>
              Jag är inte säker på att en sammanhållen diskrimineringslagstiftning
              betyder att man ska ha en handlingsplan för hur man ska agera
              i arbetslivet mot alla olika diskrimineringsgrunder. Är det samma
              orsaker? Om det nu är olika grunder måste man ställa sig frågan
              vilka initiativ Kristdemokraterna kommer att ta mot diskriminering
              av homosexuella personer i arbetslivet. Den diskriminering som
              de utsätts för upplevs i flera fall som rena hatet av vissa människor.
              Majoriteten i utskottet skriver att det är viktigt att jobba för
              detta även på det internationella planet. På vilket sätt kommer
              ni i regeringen att jobba för att man till exempel pratar om en
              HBT-pakt i EU-sammanhang?
            </seg>
          </u>
          <note type="speaker">
            Anf. 69 DÉSIRÉE PETHRUS ENGSTRÖM (kd) replik:
          </note>
          <u>
            <seg>
              Fru talman! Ulf Holm kommer här in på väldigt stora områden,
              EU-frågan och så vidare. Kristdemokraterna har ställt upp på alla
              de förändringar som har gjorts i diskrimineringslagstiftningen
              för att även stärka homosexuellas rättigheter på arbetsmarknaden.
              Jag kan bara hålla med om att många av de homosexuella diskrimineras
              på olika sätt.
            </seg>
          </u>
          <u>
            <seg>
              När det sedan gäller att man ska göra en handlingsplan på en
              arbetsplats kan man till exempel titta på jämställdhet. Om man
              ska göra en jämställdhetsplan ska man titta på statistik och analysera
              den. Det är alltid svårare. Då ska man titta på hur många anställda
              man har som är transpersoner och homosexuella, och det är inte
              alla som vill att det ska registreras. Det är lite svårare än
              att bara titta på kön. En jämställdhetsplan är ganska enkel på
              det sättet därför att man för det mesta kan se vad det är för
              kön. Det är detta vi måste få ihop i diskrimineringslagstiftningen.
              Vi kan inte ha det så att Pelle ska göra en handlingsplan för
              den ena diskrimineringsgruppen och Lisa ska göra en handlingsplan
              för den andra gruppen och sitta och analysera siffror. Utan här
              måste vi få ihop det, och det är det svåra arbetet. Men det har
              ändå förberetts i den diskrimineringslagstiftningsutredning som
              har kommit. Jag har uppfattat att flesta av oss är överens om
              de tag som behövs för att få en sammanhållning i den här lagstiftningen.
            </seg>
          </u>
          <u>
            <seg>
              Det enda jag ser när det gäller just företagare att det blir
              en förenkling är att man måste jobba mot diskriminering, och det
              ska göras på alla områden. Jag tror dock inte att man ska leverera
              fem handlingsplaner till ledningsgruppen, utan jag tror att man
              ska ha en. Här jobbar vi för att förhindra all form av diskriminering.
              Det är det man ska kunna svara på.
            </seg>
          </u>
          <note type="speaker">
            Anf. 70 ULF HOLM (mp) replik:
          </note>
          <u>
            <seg>
              Fru talman! Det finns ju förslag om att vi ska lyfta upp frågorna.
              Ett exempel är HBT-frågan i Idrotts-Sverige. Idrottsrörelsen är
              förmodligen Sveriges största organisation när det gäller ungdomsverksamhet,
              men vi är medvetna om att det där tyvärr finns en väldigt utbredd
              homofobi bland ungdomar. Jargongen i många idrottsklubbar kan
              vara väldigt rå och hård. Vi från Miljöpartiet har lagt fram ett
              förslag där vi kräver att om man ska få statliga pengar ska man
              också lägga fram förslag på hur man ska jobba för att förhindra
              homofobi. Det kan lika mycket handla om förslag för att förhindra
              diskriminering av tjejer eller killar i olika sammanhang.
            </seg>
          </u>
          <u>
            <seg>
              Varför kan man inte gå med på detta förslag och lägga in att
              man är beredd att jobba efter det? Nu innebär förslaget att riksdagen
              kommer att avslå ett sådant väldigt konkret förslag på hur man
              kan jobba med dessa frågor. Vi tycks vara överens om att det är
              väldigt viktigt att vi fortsätter att jobba mot diskriminering
              i olika sammanhang och att det kan finnas väldigt goda skäl till
              att ha en sammanhållen diskrimineringslagstiftning. Det måste
              dock också betyda att vi i olika sammanhang ska jobba för dessa
              frågor.
            </seg>
          </u>
          <u>
            <seg>
              Jag är inte helt tillfredsställd av att höra att den nya regeringen,
              som Désirée Pethrus Engström säger, nu jobbar med instegsjobb.
              Instegsjobb gäller bara nyanlända svenskar! Det finns flera hundra
              tusen personer som har bott länge i Sverige som nya svenskar och
              som utsätts för daglig diskriminering. Vi måste göra någonting
              för dem! Där kräver vi mer handling.
            </seg>
          </u>
          <note type="speaker">
            Anf. 71 DÉSIRÉE PETHRUS ENGSTRÖM (kd) replik:
          </note>
          <u>
            <seg>
              Herr talman! När det gäller detta med en HBT-pakt: Det är ju
              så och det vet Ulf Holm också att det inte innebär att man inte
              tycker att saker som står i motionerna är bra för att man yrkar
              avslag. Vi skriver i svaret att vi inte avfärdar någonting men
              att vi däremot vill att de som nu jobbar med lagstiftningen först
              ska komma med ett förslag. Vi kan inte säga att vi ska kritisera
              eller att vi tycker si eller så förrän vi ser ett lagförslag,
              och det har vi inte sett. Detta håller på att beredas, och denna
              motion finns förutsätter jag med i det arbete som nu håller på
              att göras på departementet för att få fram en ny lagstiftning.
            </seg>
          </u>
          <u>
            <seg>
              Dock är det nog ganska komplicerat just när det gäller detta
              med aktiva åtgärder, vad som ska in i handlingsplaner och hur
              mycket krav man ska ställa på arbetsgivaren. Det är en ganska
              bred lagstiftning som måste komma och som ska vara effektiv. Ingen
              har sagt att det ska bli en sämre lagstiftning när det gäller
              diskriminering. Det är tydligt. Flera här, tror jag, har instämt
              i att det inte ska bli en sämre diskrimineringslagstiftning så
              att man ska kunna öka. I stället kommer fler grupper att omfattas
              än i den tidigare diskrimineringslagstiftningen som Ulf Holm var
              med och tog fram under den förra regeringen. Det kommer alltså
              inte att bli försämringar, utan fler kommer att omfattas av lagstiftningen,
              vilket är viktigt att lyfta fram.
            </seg>
          </u>
          <u>
            <seg>
              När det sedan gäller invandrares möjlighet att komma in på arbetsmarknaden
              görs det flera olika åtgärder. En av dem handlar om diskriminering,
              och man ska inte diskrimineras på grund av att man har en annan
              etnisk bakgrund.
            </seg>
          </u>
          <u>
            <seg>
              Vi måste dock också underlätta för invandrare att komma in på
              arbetsmarknaden. Instegsjobben är bara en del. Vi har nystartsjobb,
              och vi har sagt att vi också ska ha nystartscentrum med en samverkan
              i speciellt utsatta områden för att vi inte ska ha de här stuprören
              som flera har varit inne på. I stället ska vi försöka att få flera
              olika myndigheter att jobba tillsammans för att invandrare ska
              få en snabb etablering på arbetsmarknaden. Jag tror alltså att
              det med regeringens olika åtgärder inte kan bli sämre än vad det
              var under förra regeringen när vi hade jobless growth . Nu kommer
              jobben, och nu ser vi också att folk får jobb även invandrare.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Bank- och försäkringsfrågor
          </note>
          <note>
            Föredrogs
          </note>
          <note type="speaker">
            Anf. 72 ULF SJÖSTEN (m):
          </note>
          <note>
            Herr talman! Finansutskottets betänkande nr 9 handlar om ett
            antal motioner som rör bland annat bank- och försäkringsfrågor
            och som väcktes under allmänna motionstiden 2006. De handlar om
            kollektiva hemförsäkringar, lagstiftning för långivare och kreditinstitut,
            små bankers verksamhet och vidare tre motioner där Vänsterpartiet
            har lagt en reservation för var och en av dem genom Ulla Andersson.
          </note>
          <u>
            <seg>
              Motionerna behandlar statliga lån och saneringslån där motionärerna
              vill ge ekonomiskt utsatta personer med betydande skuldsättning
              möjlighet att få sin ekonomi i balans genom särskild långivning.
              Utskottet avstyrker motionen med motiveringen att beredningen
              av den berörda frågan och angränsande frågor kommer att starta
              inom Justitiedepartementet.
            </seg>
          </u>
          <u>
            <seg>
              Vidare finns en motion som rör kreditprövning och kreditupplysning
              där motionären bland annat föreslår en sänkning av beloppsgränsen
              för när en förenklad kreditprövning får ske och en förkortning
              av tiden för hur länge betalningsanmärkningar för privatpersoner
              kan kvarstå. Utskottet avstyrker motionen med motiveringen att
              de berörda frågorna är föremål för översynsarbete i Regeringskansliet.
            </seg>
          </u>
          <u>
            <seg>
              Slutligen tas inkassobolagens verksamhet upp. Motionärerna sätter
              bland annat fokus på hur små skulder genom olika former av avgifter
              och ersättningar växer till en orimlig storlek. Motionärerna pekar
              också på vikten av en översyn av inkassobolagens verksamhet. Utskottet
              avstyrker också denna motion med motiveringen att man utgår från
              att regeringen följer utvecklingen på området i de pågående utredningar
              som rör angränsande områden.
            </seg>
          </u>
          <u>
            <seg>
              Med detta, herr talman, överlämnar jag betänkandet för debatt.
            </seg>
          </u>
          <note type="speaker">
            Anf. 73 ULLA ANDERSSON (v):
          </note>
          <u>
            <seg>
              Herr talman! Jag vill börja med att yrka bifall till reservation
              1, så att jag inte glömmer bort det.
            </seg>
          </u>
          <u>
            <seg>
              I en marknadsekonomi med ett utvecklat kreditsystem finns det
              alltid en risk att enskilda personer ska råka illa ut till följd
              av överskuldsättning. Vänsterpartiet är av den principiella uppfattningen
              att de stora problem som överskuldsättningen leder till inte kan
              lösas av marknaden.
            </seg>
          </u>
          <u>
            <seg>
              Alla verkar vara överens om att överskuldsättningen är ett allvarligt
              samhällsproblem, och det tycker jag är jättebra. Däremot är det
              hittills ganska skralt med åtgärder för att förbättra situationen
              för de överskuldsatta. Detta handlar om personer som har fått
              sin ekonomi och sina liv förstörda av olika anledningar. Det kan
              handla om arbetslöshet, långtidssjukskrivningar, missbruk, konkurser,
              skilsmässor och flera andra anledningar också så klart. Själva
              problemet ligger inte i att människor inte vill göra rätt för
              sig och betala sina räkningar, för det vet vi nog alla att de
              allra flesta vill.
            </seg>
          </u>
          <u>
            <seg>
              Vi talar om personer som tvingas leva på existensminimum år efter
              år utan egentlig möjlighet att ta det ansvar som man faktiskt
              vill ta. Det handlar många gånger om människor som blir hemlösa
              och som söker jobb men inte får jobb eftersom arbetsgivare nu
              mycket mer noggrant kollar den arbetssökandes ekonomiska bakgrund.
              De tar alltså kreditupplysningar. Bara de senaste två veckorna
              har jag träffat två personer som har blivit nekade jobb med anledning
              av detta, och det finns många fler.
            </seg>
          </u>
          <u>
            <seg>
              Vi talar om personer som får en väldigt dålig hälsa på grund
              av att de hela tiden lever under dessa ekonomiska problem och
              den oro det leder till men också den skam som finns i att vara
              överskuldsatt. Än i dag är det inte så enkelt att tala om att
              man av lika anledningar har råkat hamna i en situation där man
              inte kan ta det ansvar som man borde och vill ta.
            </seg>
          </u>
          <u>
            <seg>
              Vi ska också komma ihåg att det är väldigt många barn som berörs.
              Och vi har i många olika utredningar kunnat se vad det faktiskt
              leder till. Det är alltså ett allvarligt problem.
            </seg>
          </u>
          <u>
            <seg>
              Lägg dessutom till de så kallade evighetsgäldenärerna som är
              ungefär 16 000 personer. De som brukar definieras så är personer
              som har haft löneutmätning i fem år. Det säger sig självt att
              dessa 16 000 personer som enligt detta kriterium räknas som evighetsgäldenärer
              inte är hela sanningen. Det är de facto fler än så. År 2006 var
              det 700 000 personer som fanns i Kronofogdemyndighetens register.
              I år räknar man med att det ska vara 800 000 personer. Och många
              har inte ens inkomster som man kan löneutmäta.
            </seg>
          </u>
          <u>
            <seg>
              Dessutom skulle jag vilja nämna den problematik som Kronofogdemyndigheten
              lyfter fram i och med att antalet unga människor nu ökar i antal
              hos Kronofogdemyndigheten. Det handlar framför allt om mobiltelefonlån
              och sms-lån. Jag tror därför att vi kan ana en större ökning av
              antalet överskuldsatta personer i framtiden.
            </seg>
          </u>
          <u>
            <seg>
              Vänsterpartiet har på olika sätt lyft fram olika förslag i denna
              kammare under årens lopp, och vi har återigen gjort det. Alliansen
              säger att man ska återkomma i frågan. Under tiden kan jag konstatera
              att man egentligen försvårar situationen för dessa personer ytterligare
              i och med att man minskar möjligheterna till inkomst från Försäkringskassan
              och sänker ersättningen från a-kassan, vilket egentligen ökar
              fattigdomen ytterligare.
            </seg>
          </u>
          <u>
            <seg>
              Vi har en grupp människor som lever under extrema förhållanden.
              Vänsterpartiets olika förslag går ut på att försöka underlätta
              för dessa människor att ta sitt ansvar, ett ansvar som både samhälle
              och individ borde dela. Vi föreslår att det ska lagstiftas om
              statliga sociala lån och saneringslån. Det finns i flera olika
              länder. Bland annat Holland har det under sin kommunala socialtjänstverksamhet.
              Det finns i Finland där man från statens sida går in och lämnar
              borgen åt en privatperson för att den personen ska kunna ta banklån
              för att kunna betala av på sina gamla skulder. Där har man det
              också i förebyggande syfte så att dessa personer också ska kunna
              göra inköp till bostaden med ett vanligt banklån och inte vara
              hänvisade till dyra kreditavtal med oskäliga villkor. Liknande
              lån finns även i England, Irland och så vidare. Men det finns
              olika modeller att titta på.
            </seg>
          </u>
          <u>
            <seg>
              Vi bör här i kammaren komma ihåg att det i Finansinspektionens
              allmänna råd framgår att en kreditgivare bör vara restriktiv med
              att bevilja lån för sanering av tidigare skulder, vilket så gott
              som omöjliggör för en person att ta det ansvar som man vill ta.
            </seg>
          </u>
          <u>
            <seg>
              I vår motion och reservation föreslår vi också en sänkt beloppsgräns
              för när en förenklad kreditprövning ska få ske. I dag sker det
              väldigt lättvindigt, och företagen själva behöver inte ta något
              ansvar alls för kreditprövningen och de konsekvenser som den får,
              utan det blir staten som sedan går in och gör indrivningarna.
              Och här handlar det till stor del om mobiltelefonskulder. Det
              skulle kunna vara ett sätt. Detsamma gäller sms-lånen.
            </seg>
          </u>
          <u>
            <seg>
              Vi föreslår också att betalningsanmärkningarna ska få ligga kvar
              i ett år i stället för tre år som i dag. Vi föreslår också andra
              saker eftersom detta får allvarliga konsekvenser. Om man har missat
              att betala en räkning får man svårare att få en lägenhet. Man
              kan bli nekad telefonabonnemang. Jag har till och med hört talas
              om personer som har blivit nekade att hyra videofilm och dataspel
              till sina barn hos en videouthyrare på grund av att de har haft
              betalningsanmärkningar. Vi vet också att det kommer in personer
              i dessa register som inte borde vara där och att det är väldigt
              svårt att få till ändringar. Det har också Skatteverket konstaterat.
            </seg>
          </u>
          <u>
            <seg>
              Vi föreslår också att man ska strama upp inkassobolagens indrivningsverksamhet.
              Man kan här se tendenser till allt aggressivare metoder. Bolagen
              ringer hem till personer vid niotiden på kvällarna när de vet
              att människor är hemma med sina barn. De höjer avgifterna, och
              de tar ofta ut ockerräntor. Och dessa inkassobolag säljer egentligen
              människors levnadsförhållanden till varandra.
            </seg>
          </u>
          <u>
            <seg>
              Skatteverket har redan tidigare kommit med en rad olika förslag
              till vad man borde kunna göra och som borde vara ganska enkelt
              att komma vidare med utan några större utredningar. Skatteverket
              presenterade redan 2004 dessa förslag. Det handlar delvis om samma
              förslag som Vänsterpartiet har lagt fram räntetak vid indrivning,
              nya regler om tidsgräns för indrivning vid Kronofogdemyndigheten,
              förändrade avskrivningsregler vid indrivning och absolut preskription
              även för civilrättsliga fordringar.
            </seg>
          </u>
          <u>
            <seg>
              Det finns alltså redan en hel del förslag och tips att ta till
              sig för alliansen. Jag vet nu att en utredare är tillsatt som
              ska se över framför allt företagens situation. Man har i någon
              form av bisats lagt in i utredarens uppdrag att även titta på
              överskuldsattas situation för att se om det går att göra några
              förändringar i regelverket. Men fokus är på företagarnas perspektiv,
              och man verkar ha tendenser till att glömma den överskuldsatta
              enskilda individen och dennas vilja att ta sitt ansvar.
            </seg>
          </u>
          <u>
            <seg>
              Men jag hoppas och tror att det finns en god vilja att ta till
              vara Vänsterpartiets förslag här i kammaren, och som Skatteverket
              också har tagit upp, så att vi kan komma till en lösning i fråga
              om överskuldsatta personer.
            </seg>
          </u>
          <note type="speaker">
            Anf. 74 LARS ELINDERSON (m):
          </note>
          <u>
            <seg>
              Herr talman! Utskottet föreslår, som tidigare har sagts, avslag
              på samtliga motioner och reservationer inom detta område. Motiveringarna
              är i de flesta fall att det antingen redan har vidtagits åtgärder,
              till exempel av Finansinspektionen men också av regeringen, och
              att det finns skäl att avvakta utvärdering av dessa åtgärder eller
              att det pågår beredning i frågan inom Regeringskansliet.
            </seg>
          </u>
          <u>
            <seg>
              I flera av motionerna tas det upp viktiga frågor. Jag skulle
              också vilja säga att det inte är speciellt kontroversiella frågor.
              Yrkandena i motionerna har framförts under årens lopp från flera
              olika partier, också från allianspartier. Det som aktualiseras
              i motionerna handlar både om konsumentsynpunkter och om att konkurrensen
              inom banksektorn ska fungera på ett bra sätt. Det är framför allt
              konsumenterna, det vill säga bank- och försäkringskunderna, som
              drabbas om vi inte har en fungerande konkurrens. Som anhängare
              av en fri marknadsekonomi är naturligtvis konkurrensfrågorna viktiga
              för mig och för allianspartierna.
            </seg>
          </u>
          <u>
            <seg>
              När det gäller frågan om blankokrediter, som också Ulla Andersson
              nämnde i sin inledning, har Finansinspektionen relativt nyligen
              lämnat en rapport, den andra av två rapporter inom området. Det
              pågår ett fortlöpande samarbete med Regeringskansliet och Finansinspektionen
              för att följa upp den frågan och den redovisning som man har gjort.
              Bland annat gäller det ett påpekande från Finansinspektionen om
              behovet att förtydliga reglerna när det gäller informationsskyldigheten
              för företag som erbjuder krediter i samband med köp av framför
              allt kapitalvaror.
            </seg>
          </u>
          <u>
            <seg>
              I en motion tar man upp förhållandet att clearingsystemet inom
              banksystemet ofta ägs och styrs av de stora bankerna och att detta
              kan påverka konkurrensförhållandena inom banksystemet och i synnerhet
              de små bankernas verksamhet. Det är ett förhållande som också
              Konkurrensverket har påpekat. Konkurrensverket anser att detta
              är ett internationellt problem och att det kanske i än högre grad
              påverkar banker med internationell verksamhet. Man menar att det
              är ett problem som regeringen bör ta upp i första hand inom ramen
              för EU. Den här rapporten bereds för närvarande inom Regeringskansliet.
            </seg>
          </u>
          <u>
            <seg>
              I motionen om sociala lån och saneringslån pekar motionären bland
              annat på ett känt problem, nämligen problemet med de så kallade
              evighetsgäldenärerna, som också Ulla Andersson betonade i sitt
              anförande. Jag delar uppfattningen att det här är en mycket viktig
              fråga och att det både finns ekonomiska och sociala aspekter på
              den. Trots att möjligheten till skuldsanering har funnits i mer
              än tio år finns det fortfarande ett stort antal personer, betydligt
              mer än de 17 000 som nämndes här, som är så skuldsatta att de
              inte inom överskådlig tid, om ens någonsin, kommer att kunna betala
              sina skulder.
            </seg>
          </u>
          <u>
            <seg>
              Regeringen har också nyligen utsett en särskild utredningsman
              som inte som en bisats utan i ett mycket tydligt direktiv fått
              att utreda frågan om de så kallade evighetsgäldenärerna. Det är
              alltså två olika typer av gäldenärsproblem som utredaren ska titta
              närmare på. Jag bedömer, precis som tydligen också Ulla Andersson
              gör, att frågan om de enskilda gäldenärerna är väl så viktig som
              den andra frågan, om konkurslagstiftningen, som utredaren Jan
              Ertsborn ska utreda. Den är väl så viktig.
            </seg>
          </u>
          <u>
            <seg>
              Han har fått i uppdrag att analysera varför de här skuldsatta
              personerna inte sökt eller inte beviljats skuldsanering. Han har
              också fått i uppdrag att föreslå hur man kan underlätta för dem
              att ta sig ur överskuldsättningen. I det sammanhanget utgår jag
              från att utredaren kommer att titta närmare på de förslag som
              har väckts i den här motionen men också i andra motioner i den
              här frågan tidigare.
            </seg>
          </u>
          <u>
            <seg>
              När det slutligen gäller frågan om kreditprövning, kreditupplysning
              och inkassoföretagens verksamhet finns det anledning att vara
              kritisk mot den tidigare regeringens saktfärdighet. Frågan har
              en förhållandevis lång historia. I samband med en proposition
              om ändringar i kreditupplysningslagen 2001 behandlade finansutskottet
              några liknande motionsyrkanden. Det vill jag minnas resulterade
              i ett enhälligt tillkännagivande till regeringen som bland annat
              innebar att en undre beloppsgräns och kortare gallringstider ska
              övervägas liksom att enstaka betalningsförseningar som inte beror
              på bristande betalningsvilja eller betalningsförmåga inte bör
              tas med i kreditupplysningen.
            </seg>
          </u>
          <u>
            <seg>
              I 2005/06 års skrivelse från regeringen till riksdagen med redogörelse
              för behandlingen av riksdagens skrivelse till regeringen meddelade
              regeringen att arbetet med anledning av riksdagens tillkännagivande
              sex år tidigare fortsatte med inriktning mot en departementspromemoria
              under våren 2006. Som alla vet skedde inte detta. Jag har med
              andra ord en viss förståelse för den frustration som präglar Vänsterpartiets
              reservation och Ulla Andersson i hennes anförande här. Men jag
              tycker samtidigt att det vore på sin plats med en viss självkritik.
              Vänstern hade mer än en mandatperiod, drygt fem år, på sig att
              påverka den tidigare socialdemokratiska regeringen så att den
              här frågan fick sin lösning. Om jag minns rätt hade ni till och
              med handläggare i Finansdepartementet och jag förmodar också i
              Justitiedepartementet.
            </seg>
          </u>
          <u>
            <seg>
              Enligt uppgifter från Regeringskansliet kommer nu en promemoria
              under våren eller möjligen under tidig sommar 2007 att remitteras.
              Jag utgår också från att så blir fallet.
            </seg>
          </u>
          <note>
            Herr talman! Jag yrkar bifall till finansutskottets förslag och
            avslag på samtliga motioner.
          </note>
          <note type="speaker">
            Anf. 75 ULLA ANDERSSON (v) replik:
          </note>
          <u>
            <seg>
              Herr talman! Visst finns det anledning att rikta kritik mot den
              förra regeringen som inte har handlagt frågan snabbt nog. Det
              har vi nog försökt att göra. Vi har också därför lyft fram frågan
              här i kammaren och försökt att få stöd av allianspartierna men
              tyvärr inte fått det. Ni kanske ska ha ett eget ansvar i det här
              också.
            </seg>
          </u>
          <u>
            <seg>
              Jag hoppas ju att det ska finnas gemensamma lösningar på de här
              problemen. Men jag vet också att det är flera av de så kallade
              allianspartierna som inte vill ha sociala lån. Det är er partiståndpunkt,
              vilket ni också har svarat på frågorna i enkäter. Det tycker jag
              är mycket allvarligt.
            </seg>
          </u>
          <u>
            <seg>
              Sedan säger du att ni är anhängare av fri konkurrens. Javisst,
              men det finns väl också ett samhälleligt ansvar i en fri konkurrens.
              Vi ser ju konsekvenser som drabbar enskilda människor. Ta sms-lån
              till exempel! Är det en god frukt i den fria konkurrensen? Troligtvis
              inte. Den känns ganska rutten och borde därför avlägsnas och kanske
              förbjudas. Men med er inställning heter det att alla frukter är
              tillåtna, oavsett om de är besprutade väldigt kraftigt och därmed
              blir giftiga för befolkningen och det får oerhörda konsekvenser.
              Det kanske finns vissa restriktioner även i en fri konkurrens
              som samhället bör vidta. Det tycker jag att ni borde fundera vidare
              på.
            </seg>
          </u>
          <u>
            <seg>
              Du tar också upp att det nu pågår en utredning i frågan. Vi hade
              den här frågan uppe i finansutskottet och veckan efter riktade
              vi kritik mot oss själva. Det var väl ni som riktade kritik mot
              er själva när ni sade att vi egentligen inte kan avstyrka motionen
              på det här sättet och hänvisa till pågående utredning när vi har
              gjort det under så lång tid. Ändå gjorde även ni det. Trots att
              ni blev upplysta om att det här faktiskt har pågått under en väldigt
              lång tid valde ni att förfara på samma sätt som ni sedan riktar
              kritik mot, vilket jag tycker i sig är ganska allvarligt. Ni kunde
              faktiskt ha tagit ställning och drivit på i frågorna.
            </seg>
          </u>
          <note type="speaker">
            Anf. 76 LARS ELINDERSON (m) replik:
          </note>
          <u>
            <seg>
              Herr talman! Ulla Andersson är frustrerad för att saker och ting
              inte händer i den takt som man skulle vilja som motionär. Den
              situationen har jag varit i många gånger också. Man tycker att
              det händer för lite, och man vill inte vänta på en beredning i
              en fråga som man tycker att man har svar på redan från början.
            </seg>
          </u>
          <u>
            <seg>
              Men i det här sammanhanget har jag svårt att förstå att man samtidigt
              som regeringen tillsätter en kompetent och erkänt kunnig utredningsman
              som ska gå igenom problematiken inte är beredd att ge honom möjligheten
              att lägga fram konkreta förslag till lösningar. Det är ju inte
              säkert att just sociala lån är lösningen på problemen för dem
              som hamnar i en skuldfälla. Det kan finnas andra möjligheter.
              Jag ska inte gå in på det nu. Men jag är övertygad om att Jan
              Ertsborn, som är en kunnig konkursförvaltare som har jobbat med
              det området i sin profession och som kan gäldenärsproblematik,
              kommer att ta fram ett bra förslag när det gäller framför allt
              evighetsgäldenärerna. Jag tror fortfarande att det är bra att
              avvakta hans arbete och att vi får se fram emot ett förslag som
              kommer så småningom.
            </seg>
          </u>
          <u>
            <seg>
              Jag har inte riktigt historien klar för mig, men jag kan inte
              av riksdagens protokoll utläsa att Vänsterpartiet i kammaren har
              försökt vidta åtgärder med anledning av att det inte har hänt
              någonting med tanke på det tillkännagivande som gavs 2001. Jag
              ska höra med mina kamrater som var med under förra perioden om
              det verkligen var så. Jag tycker ändå att ni hade ett ansvar inom
              den tidigare majoriteten som ni inte kan lasta oss för.
            </seg>
          </u>
          <note type="speaker">
            Anf. 77 ULLA ANDERSSON (v) replik:
          </note>
          <u>
            <seg>
              Herr talman! Om jag börjar med de sociala lån som Lars Elinderson
              var inne på tycker jag att det är lite konstigt. Här anser man
              inte att samhället har ett ansvar att på något sätt hjälpa individen
              att ta sitt ansvar. Men när vi hade bankakuten skulle staten ta
              sitt ansvar medan bankerna slapp ta sitt, för de slapp till och
              med att betala tillbaka. Här är det ändå meningen att individerna
              ska betala tillbaka det lån de faktiskt fått ta. Man kan göra
              sådana liknelser också för att se vad det handlar om. Då kanske
              bilden klarnar lite grann.
            </seg>
          </u>
          <u>
            <seg>
              Visst, ni har tillsatt en utredare, och det är vi så klart mycket
              glada åt. Därför rabblade jag upp alla de förslag som jag tyckte
              att den här utredaren skulle ta till sig och titta vidare på.
              Jag hoppas också att ni som allians kan påverka den här utredningen.
              Men när man skickade ut pressmeddelandet från utredningen ägnades
              de facto tre fjärdedelar åt företagen och den sista delen av pressmeddelandet,
              en fjärdedel, ägnades åt de överskuldsattas situation. Det sänder
              ändå vissa signaler i det här sammanhanget. Det var utifrån det
              jag lyfte fram just den delen.
            </seg>
          </u>
          <u>
            <seg>
              Jag hoppas att vi ska finna goda lösningar, för vi har ett enormt
              problem. Om vi har 600 000 personer i Kronofogdemyndighetens register
              och vi hela tiden ser tendenser till att antalet personer ökar
              och åldern blir lägre, när vi ser olika förslag från marknaden
              med sms-lån och att det är enkelt att få mobiltelefoner som leder
              till att räkningarna växer finns det också ett ansvar från den
              här kammarens sida att faktiskt jobba vidare med och förändra
              både lagstiftning och tillsyn.
            </seg>
          </u>
          <note type="speaker">
            Anf. 78 LARS ELINDERSON (m) replik:
          </note>
          <u>
            <seg>
              Herr talman! När det gäller utredningsmannens uppdrag vill jag
              rekommendera Ulla och det gäller i alla andra sammanhang att läsa
              inte bara pressmeddelandena utan också att läsa direktivet. Där
              framgår det mycket tydligt vilket uppdrag han har, och jag har
              fullt förtroende för att han kommer att utföra det uppdraget på
              ett bra sätt.
            </seg>
          </u>
          <u>
            <seg>
              Begreppet socialt lån innebär för mig någon form av ansvarstagande
              för att betala själva krediten till staten. Jag tror att problemen
              kan lösas på olika sätt. Det viktigaste sättet att lösa problem
              i samhället är att ha en fungerande effektiv lagstiftning. Jag
              tror att det är den bästa vägen att gå fram. Hur man sedan hanterar
              dem som hamnar vid sidan av är en fråga som man får diskutera
              i andra sammanhang. Jag avvaktar Jan Ertsborns utredningsbetänkande.
              Då får vi diskutera vilka konkreta lösningar som finns på problemen
              för dem som hamnar vid sidan av på kreditmarknaden, det vill säga
              gäldenärer som inte kan betala sina skulder.
            </seg>
          </u>
          <note type="speaker">
            Anf. 79 EMMA HENRIKSSON (kd):
          </note>
          <u>
            <seg>
              Herr talman! Jag tyckte att det var värt att begära ordet i den
              här debatten därför att den berör viktiga frågor, och de förtjänar
              att lyftas fram. Ulla Andersson ska ha heder av att Vänsterpartiet
              tar dessa frågor på så stort allvar. De berör människors enskilda
              situation på ett genomgripande sätt. Det är värt att lyfta fram.
            </seg>
          </u>
          <u>
            <seg>
              Jag vänder mig sedan mot en del av det som Ulla Andersson hävdade
              i sitt inlägg, nämligen att vi skulle göra det värre för personer
              i den här situationen. Med alliansens politik, där vi satsar på
              jobben, gör vi något långtgående för att förhindra att fler hamnar
              i den här situationen och förbättrar för många som redan har hamnat
              i den här situationen. Det är viktigt att se att effekten av alliansens
              politik går igenom på så många viktiga områden.
            </seg>
          </u>
          <u>
            <seg>
              Det är trevligt att se att det har kommit in en socialdemokrat
              i kammaren för att lyssna på debatten. När vi skrev betänkandet
              kunde vi se att det inte har hänt speciellt mycket, trots att
              utskottet redan 2001 sade ifrån att det nu måste hända något i
              frågan. Det har inte hänt.
            </seg>
          </u>
          <u>
            <seg>
              Jag ser gärna att vi tillsammans fortsätter att göra något för
              de människor som faktiskt har hamnat i en skuldfälla. Alliansens
              partier kommer att jobba starkt för detta. Ju fler vi får stöd
              av i den frågan desto bättre.
            </seg>
          </u>
          <note type="speaker">
            Anf. 80 ULLA ANDERSSON (v) replik:
          </note>
          <u>
            <seg>
              Herr talman! Man blir glad när man får chansen att fortsätta
              att debattera. Det tackar jag Emma Henriksson för. Jag tackar
              också för ditt engagemang, och jag tror ärligt att du menar att
              ni vill ta tag i frågorna och finna lösningar på problemen. Men
              hittills har er politik, tyvärr, visat på motsatsen.
            </seg>
          </u>
          <u>
            <seg>
              Du säger att ni satsar på jobben, och på det sättet förhindrar
              ni att människor hamnar i den här situationen. Men de facto skär
              ni ned kraftigt i a-kassan. Själv blev jag kontaktad av en ensamstående
              kvinna, kommunalare, som fick sin a-kassa sänkt till 4 000 kronor
              i månaden. Hur tror du hennes situation har förbättrats av era
              förslag? Hur tror ni de arbetslösa och sjukskrivna på något sätt
              blir både friskare och mer arbetsföra genom att a-kassenivåerna
              kraftigt sänks?
            </seg>
          </u>
          <u>
            <seg>
              Du säger sedan att effekterna av alliansens politik slår igenom.
              När man tittar på effekterna av alliansens politik i vårpropositionen
              räknar ni med en arbetslöshet på 6,2 procent år 2010. Då har era
              förslag fått fullt gehör och det är ett fullt resursutnyttjande
              i ekonomin. Då räknar ni fortfarande med en arbetslöshet på 6,2
              procent. Det är alltså många människor som tvingas leva på de
              65-procentiga nivåerna.
            </seg>
          </u>
          <u>
            <seg>
              I den propositionen kan vi också läsa att det finns 890 000 människor
              i fortsatt så kallat utanförskap. På vilket sätt hjälper sänkta
              ersättningsnivåer i a-kassan och i sjukförsäkringarna dessa människor
              till ett mer värdigt liv? På vilket sätt bidrar det till att förhindra
              att människor blir överskuldsatta? Det skulle jag gärna vilja
              ha svar på.
            </seg>
          </u>
          <note type="speaker">
            Anf. 81 EMMA HENRIKSSON (kd) replik:
          </note>
          <u>
            <seg>
              Herr talman! För första gången på länge kan vi se att antalet
              människor i utanförskap på grund av sjukdom och arbetslöshet sjunker
              samtidigt. Det är något som på lång sikt kan göra att vi faktiskt
              får mer resurser i samhället för att hjälpa dem som mest behöver
              det. Att personer som får sin a-kassa sänkt får en sämre ekonomi
              är givet. Det finns ingen anledning att försöka tala bort det.
              Men att vi hindrar att fler blir beroende av a-kassan för sin
              försörjning är det stora steget som gör att betydligt fler människor
              faktiskt inte är beroende av bidrag.
            </seg>
          </u>
          <u>
            <seg>
              Vad kan vi göra som ger bäst effekt? Det är att människor får
              ett arbete, en egen försörjning, och får känna tillfredsställelsen
              av att vara med och bidra därför att deras kompetens tas till
              vara i samhället.
            </seg>
          </u>
          <u>
            <seg>
              Det finns och kommer troligen även fortsättningsvis att finnas
              människor som hamnar i skuldfällor. Det är just därför det är
              så viktigt att vi jobbar med att hitta bättre verktyg och titta
              på vad som gör att de hamnar där. Det går vi vidare med.
            </seg>
          </u>
          <note type="speaker">
            Anf. 82 ULLA ANDERSSON (v) replik:
          </note>
          <u>
            <seg>
              Herr talman! Tar man del av forskningen kan man konstatera att
              det egentligen finns tre sätt att skapa fler arbetstillfällen.
              Ett sätt är att satsa på reformer, det vill säga öka efterfrågan
              i samhället genom att öka tryggheten, ha höga ersättningsnivåer
              i trygghetssystemen och så vidare. Alla människor har en god ekonomisk
              ställning.
            </seg>
          </u>
          <u>
            <seg>
              Ett andra sätt är att satsa på investeringar i välfärden i form
              av fler anställda i offentlig sektor, i ökat vägbyggande och utbyggd
              infrastruktur och så vidare.
            </seg>
          </u>
          <u>
            <seg>
              Det tredje sättet är det sätt ni har valt, nämligen att sänka
              ersättningsnivåerna i a-kassan för att på så vis tvinga ut fler
              på arbetsmarknaden och fler står till arbetsmarknadens förfogande
              så att lönenivåerna pressas nedåt.
            </seg>
          </u>
          <u>
            <seg>
              Det är tydligt att ni har valt denna väg, vilket tyvärr många
              andra europeiska länder har gjort med oerhörda konsekvenser. Människor
              tvingas in i låglönejobb. Er politik är mycket tydlig där. Ni
              säger att höga löner, trygghet på arbetsmarknaden och höga skatter
              är arbetsmarknadens främsta problem. Men forskning visar att trygga
              ersättningsnivåer, att människor är trygga i sina jobb, tillsammans
              med arbetsmarknadspolitik och studier, är det bästa sättet att
              möta en arbetsmarknad i utveckling.
            </seg>
          </u>
          <u>
            <seg>
              Men ni väljer en konservativ väg där ni utsätter människor för
              svåra situationer. När vi kommer fram till 2010 tror jag att vi
              har sett en tillbakapressning av lönerna där 890 000 personer
              ska leva på era sänkta ersättningsnivåer. Det är ett problem vi
              står inför, och det har på intet sätt hjälpt de överskuldsatta
              utan snarare bidragit till att fler har blivit överskuldsatta.
            </seg>
          </u>
          <note type="speaker">
            Anf. 83 EMMA HENRIKSSON (kd) replik:
          </note>
          <u>
            <seg>
              Herr talman! Nu hamnar vi lite i en debatt som mer handlar om
              arbetsmarknadspolitiken, vilken debatterades precis innan vår
              debatt.
            </seg>
          </u>
          <u>
            <seg>
              Det finns en naturlig koppling. Om du inte har en trygg och stabil
              försörjning genom ett arbete hamnar du lättare i en skuldfälla
              än om du har ett arbete. Det är därför det är så viktigt att vi
              satsar på arbete. Det stämmer inte att vi bara vill sänka lönerna
              och på det sättet få fler i arbete. Tvärtom! Den politik vi använder
              oss av stimulerar efterfrågan, gör så att fler vill anställa och
              gör det lönsamt för den enskilde att arbeta. Det är kombinationen
              av dessa åtgärder, att vi gör så att fler efterfrågas och så att
              fler efterfrågar ett arbete, som gör att fler kommer att komma
              i arbete och fler kommer att slippa utanförskapet. Det är fler
              som inte kommer att hamna i en skuldfälla. För dem som har hamnat
              i en skuldfälla får fler möjligheten att själva ta sig ur den.
              Det ska också kombineras med att se över vad som gör att folk
              hamnar där och vad som kan göras för att hjälpa dem som inte klarar
              att ta sig upp av egen kraft.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Finansförvaltning i statliga fastighetsbolag
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 13.40 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 7
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 4
          </note>
          <note>
            Övriga punkter
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 april
          </note>
          <note>
            Lars Mejern Larsson
          </note>
          <note>
            Eva-Lena Jansson
          </note>
          <note>
            Lars Johansson
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 maj.
          </note>
          <note>
            17 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 24 april
          </note>
          <note>
            Hans Wallmark
          </note>
          <note>
            Ewa Björling
          </note>
          <note>
            Rune Wikström
          </note>
          <note>
            Cecilia Wikström
          </note>
          <note>
            Veronica Palm
          </note>
          <u>
            <seg>
              Marie Weibull Kornias
            </seg>
          </u>
          <note>
            Lennart Sacrédeus
          </note>
          <note>
            Marina Pettersson
          </note>
          <note>
            den 25 april
          </note>
          <note>
            Carina Hägg
          </note>
          <note>
            Kerstin Engle
          </note>
          <note>
            Jan Ertsborn
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 maj.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 april
          </note>
          <note>
            Carina Hägg
          </note>
          <note>
            Ulf Holm
          </note>
          <note>
            Billy Gustafsson
          </note>
          <note>
            Allan Widman
          </note>
          <note>
            Carina Moberg
          </note>
          <note>
            Ulf Sjösten
          </note>
          <note>
            Holger Gustafsson
          </note>
          <note>
            Lars Johansson
          </note>
          <note>
            Solveig Hellquist
          </note>
          <note>
            Maria Kornevik Jakobsson
          </note>
          <note>
            Catharina Bråkenhielm
          </note>
          <note>
            Helene Petersson
          </note>
          <note>
            Peter Hultqvist
          </note>
          <note>
            Lennart Axelsson
          </note>
          <note>
            Eva-Lena Jansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 maj.
          </note>
          <note>
            19 § Kammaren åtskildes kl. 16.14.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
