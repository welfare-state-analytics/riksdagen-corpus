<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--58</head>
          <docDate when="2007-02-02 00:00:00">2007-02-02 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:58
          </note>
          <note>
            Fredagen den 2 februari
          </note>
          <note>
            Kl. 09:00 - 11:39
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:241
          </note>
          <note>
            Interpellation 2006/07:241 Genusarbetet i regeringen
          </note>
          <note>
            Interpellationen kommer att besvaras tisdagen den 13 februari
            2007.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Bo Malmqvist
          </note>
          <note>
            Interpellation 2006/07:246
          </note>
          <note>
            Interpellation 2006/07:246 Jobbavdrag
          </note>
          <note>
            Interpellationen kommer att besvaras tisdagen den 27 februari
            2007.
          </note>
          <note>
            Skälet till dröjsmålet är tjänsteresor.
          </note>
          <note>
            Karin Renman
          </note>
          <note>
            2 § Svar på interpellation 2006/07:170 om kulturlivet och amatörkulturen
          </note>
          <note type="speaker">
            Anf. 1 Kulturminister LENA ADELSOHN LILJEROTH (m):
          </note>
          <note>
            Herr talman! God morgon alla! Siv Holma har ställt följande tre
            frågor till mig.
          </note>
          <note>
            Vilka riktlinjer kommer jag som kulturminister att ge Statens
            kulturråd vad gäller fördelningen av de ytterligare 5 miljoner
            kronor till centrala amatörkulturorganisationer som regeringen
            föreslog i budgetpropositionen för 2007?
          </note>
          <note>
            Hur avser jag att fortsättningsvis stödja utvecklingen av amatörkulturen?
          </note>
          <note>
            Är jag beredd att tillsätta en utredning som får i uppdrag att
            se över frågan om det övergripande ansvaret för amatörkulturen?
          </note>
          <note>
            Som Siv Holma mycket riktigt påpekar föreslog regeringen i budgetpropositionen
            för 2007 att insatserna på kulturområdet för de centrala amatörkulturorganisationerna
            skulle förstärkas med 5 miljoner kronor. Riksdagen har också beslutat
            i enlighet med regeringens förslag.
          </note>
          <note>
            Svaret på den första frågan finns att hämta i regleringsbrevet
            för 2007 avseende Statens kulturråd, den myndighet som beslutar
            om den närmare fördelningen av bidraget. Regeringen har tydliggjort
            syftet med detta bidrag. Enligt regleringsbrevet ska bidraget
            fördelas till sådana centrala amatörkulturorganisationer som bidrar
            till att tillgängliggöra kulturupplevelser för en bred allmänhet
            och som stimulerar det egna skapandet.
          </note>
          <note>
            Staten stöder på flera sätt, och inom flera politikområden, utvecklingen
            av amatörkulturen. Vid sidan av de kulturpolitiska insatserna
            lämnar staten omfattande stöd till amatörkulturell verksamhet
            i hela landet inom ramen för folkbildningspolitiken. Det finns
            i dag totalt ca 290 000 studiecirklar med nära två och en halv
            miljon deltagare, och en betydande del av dessa avser någon form
            av amatörkulturell verksamhet. Inom folkbildningen arrangeras
            också cirka 240 000 kulturprogram som lockar 15 miljoner besökare.
            I budgetpropositionen för 2007 förstärkte regeringen också stödet
            till folkbildningen med 500 miljoner kronor.
          </note>
          <note>
            Även inom ungdomspolitiken fördelas statliga bidrag till organisationer
            som i många fall omfattar ungdomars eget skapande inom olika kulturområden.
            Jag vill också gärna poängtera kommuners och regioners ansvar
            för att ge amatörkulturen goda förutsättningar, med möjlighet
            att vidareutvecklas.
          </note>
          <note>
            Svaret på Siv Holmas andra fråga måste därför utgå från det förhållande
            att amatörkulturen hanteras inom flera politikområden och på flera
            politiska nivåer. Själv kommer jag att verka för ett kulturutbud
            med bredd och kvalitet i hela landet. Jag är övertygad om att
            ett starkt kulturliv och en stabil kulturell infrastruktur gagnar
            såväl proffs som amatörer. Jag kommer naturligtvis även att följa
            upp den satsning på centrala amatörkulturorganisationer som nu
            genomförts enligt budgeten för 2007.
          </note>
          <note>
            Behövs det då en särskild utredning för att se över det övergripande
            ansvaret för amatörkulturen? Mitt svar på Siv Holmas tredje fråga
            är att denna fråga nu prövas inom Regeringskansliet. Det är dock
            ännu för tidigt att säga något om en sådan analys.
          </note>
          <note type="speaker">
            Anf. 2 SIV HOLMA (v):
          </note>
          <note>
            Herr talman! Jag tackar kulturministern för hennes svar på min
            interpellation och kan väl konstatera att svaren på mina frågor
            är relativt positiva.
          </note>
          <note>
            Svaret på min första fråga, vilka riktlinjer Kulturrådet har
            fått när det ska fördela de 5 miljoner som riksdagen beslutat
            om för att stärka de centrala amatörkulturorganisationerna, tycker
            jag är ett bra förtydligande. Det är viktigt att bidraget fördelas
            till sådana centrala amatörkulturorganisationer som bidrar till
            att tillgängliggöra kulturupplevelser för en bred allmänhet och
            som stimulerar det egna skapandet.
          </note>
          <note>
            Jag läste också det i regleringsbrevet som inte direkt redovisas
            i interpellationssvaret, att under 2007 skall utrymmet för bidrag
            till centrala amatörkulturorganisationer förstärkas med minst
            5 miljoner kronor jämfört med föregående år. Trots dessa tydliga
            riktlinjer i regleringsbrevet tycks Kulturrådet ha valt att hålla
            på anslagsökningen och göra en översyn.
          </note>
          <note>
            Delar kulturministern min och Vänsterpartiets uppfattning att
            dessa pengar inte kan användas till annat än stöd till centrala
            amatörkulturorganisationer och att bidragen ska utbetalas utan
            fördröjning till de berörda organisationerna?
          </note>
          <note>
            Herr talman! Amatörkulturen är en stor folkrörelse med ett 20-tal
            centrala organisationer och 750 000 medlemmar i körer, teater-
            och musikföreningar, hembygdsföreningar och mycket, mycket mer.
            Amatörkulturen är också en viktig förutsättning för den professionella
            kulturen, och båda är beroende av varandra. Utan bredd ingen elit,
            utan professionell konst ingen professionell inspiration till
            amatörerna och de blivande yrkeskonstnärerna. Det sägs i budgetpropositionen
            att amatörkulturen skapar en viktig grund för alla människors
            möjlighet till eget skapande och utveckling.
          </note>
          <note>
            Redan i propositionen Lära, växa, förändra anslogs 5 miljoner
            kronor till amatörkulturens centralorganisationer. I denna fråga
            är både den förra och den nya regeringen överens. Vänsterpartiet
            hade dock högre ambitioner. Vi anser i likhet med amatörkulturens
            samrådsgrupp att den ordinarie verksamheten blivit lidande på
            grund av mångåriga uteblivna uppräkningar av anslagen. Man har
            därför saknat ekonomiska möjligheter att satsa på utvecklingsarbete,
            vilket är ett av centralorganisationernas uppdrag.
          </note>
          <note>
            De beslutade 5 miljonerna är en bra början men inte tillräckligt.
            Vänsterpartiet vill satsa ytterligare 25 miljoner kronor, det
            vill säga en total ökning på 30 miljoner. Motivet till höjningen
            handlar om urholkning på grund av uteblivna uppräkningar av anslaget
            under många år och att det finns ökade krav och uppgifter såsom
            utvecklingsarbete och samverkan, sådana uppgifter som vi har redovisat
            i den nämnda folkbildningspropositionen som antogs av riksdagen
            förra mandatperioden.
          </note>
          <note>
            Herr talman! Kulturministern anger att höjningen av fortbildningsanslaget
            skulle vara 500 miljoner kronor. Men då fattas det 10 miljoner
            i budgetpropositionen för 2007. Av den faktiska höjningen på 490
            miljoner avgår 140 miljoner till Sisu, idrottens studie-, bildnings-
            och utbildningsverksamhet, som direkt kanaliseras till idrotten.
            Här kan vi återigen konstatera att den gamla och den nya regeringen
            är överens om storleken på beloppen och hanteringen av Sisu. Om
            vi hade fått råda hade det alltså blivit mer pengar, 100 miljoner
            mer till folkbildning, varav 25 miljoner skulle gå till de centrala
            amatörkulturorganisationernas anslag.
          </note>
          <note>
            Delar kulturministern min redogörelse av siffrorna, när jag påpekar
            att det är 490 och inte 500 miljoner?
          </note>
          <note type="speaker">
            Anf. 3 ANNELI SÄRNBLAD (s):
          </note>
          <note>
            Herr talman! Inom kulturlivet och amatörkulturen finns det så
            många som brinner och har goda idéer när det gäller att utveckla
            och få fler att utöva dans, musik, teater med mera. Den glädje
            och det engagemang som finns ute i vårt land ska vi vara mycket
            rädda om. Det är viktigt att vi politiker stöttar och ser till
            att kulturlivet ges chanser. I vissa kommuner och landsting finns
            det en viss attityd. Man tycker att regioner och landsting inte
            ska hålla på med kultur. Och, herr talman, vad tänker jag då på?
          </note>
          <note>
            Jag minns själv min tid som landstingspolitiker. I debatter mötte
            jag ministerns partivänner som alltid sade: Landstinget ska inte
            hålla på med kultur. Det enda man ska hålla på med är sjukvård.
          </note>
          <note>
            Kulturfrågorna fick läggas någon annanstans. Men frågan var alltid:
            Var?
          </note>
          <note>
            Amatörkulturen dans, musik och kunskap om vår kultur är mycket
            viktig. Den skapar en grund för alla människors möjlighet till
            eget skapande och utveckling. Och som Siv Holma sade är den även
            nödvändig för den professionella kulturen. Amatörkulturen och
            den professionella kulturen berikar varandra. Det är ömsesidigt,
            och det är viktigt att komma ihåg.
          </note>
          <note>
            Vi socialdemokrater ser det som oerhört viktigt med stödet till
            den svenska folkbildningen och amatörkulturens möjlighet att utvecklas
            och växa. Jag har själv många omkring mig som lever i amatörkulturens
            värld och vet hur viktiga arrangemangen, dansen, musiken, dräkten,
            slöjden och allting är. Många lägger ned tid och kraft ideellt
            för att fler i framtiden ska kunna utöva folkbildning och amatörkultur.
            Men då är det också viktigt med resurser för att man ska kunna
            nå ut till fler och för att man fortsättningsvis i Sverige ska
            kunna växa på de här områdena.
          </note>
          <note>
            Många ute känner en stor oro för att den moderatledda regeringen
            ska skära ned när det gäller pengar. I den här interpellationsdebatten
            diskuterar vi 5 miljoner. Jag undrar om ministern utifrån svaret
            kan svara på frågan: Kommer pengarna att komma ut till kulturvärlden?
            Eller kommer de att gå in i den statliga kassan i stort? Vi har
            ju sett att man på andra områden har skurit ned när det gäller
            utlovade pengar. Verksamheterna har stått och trott att de kommer
            att få pengar, men så har inte blivit fallet.
          </note>
          <note>
            Jag tycker att det är bra att ministern vill satsa på ungdomar.
            Jag hoppas att hon också kan förmedla det till sin kollega som
            ansvarar för dessa frågor och till regeringen. Men om man vill
            nå unga människor är ju de vuxna också viktiga målgrupper. För
            oss socialdemokrater är familjen viktig. Det handlar om att man
            tillsammans tar del av och utövar kultur.
          </note>
          <note>
            I ministerns svar på Siv Holmas interpellation kan man självklart
            läsa att kommunerna och regionerna har ett ansvar. Ja, det är
            jätteviktigt. Kommuner och landsting och regioner ska ha ett stort
            ansvar. Men menar ministern i sitt svar att staten mer ska lämna
            sitt ansvar i regionerna, i kommunerna?
          </note>
          <note>
            Jag läste en artikel i DN där kulturministern uttalar att det
            är viktigt att kulturskaparna lär sig hur man fyller i bidragsansökningar
            och att de kanske lär sig att presentera sig själva och sitt arbete
            mer. Och då handlar det om F-skattsedel, att få mer F-skattsedlar
            inom kulturvärlden.
          </note>
          <note>
            När man sedan också läser ministerns uttalanden i många frågor
            kommer sponsorfrågorna in, att det kan vara en möjlighet. Visst,
            det kan vi diskutera, och det får vi se framdeles. Men på något
            vis har också kulturministern i vissa artiklar sagt att sponsringen
            ska öka. Och då handlar det väl om att kanske lära företagen att
            dra av i fråga om skatten. Sponsorfrågan kommer vi framdeles att
            ha stora debatter om. Frågan är: Är det på det sättet som ministern
            tror att man ska lösa det här i framtiden? Det tror inte vi. Vi
            tror att det är viktigt att staten, tillsammans med kommuner och
            regioner, ser till att vi har en levande kultur som berikar människor
            och gör så att många har chans att utöva den.
          </note>
          <note type="speaker">
            Anf. 4 Kulturminister LENA ADELSOHN LILJEROTH (m):
          </note>
          <note>
            Herr talman! Ja, det blev frågor som kom att spänna över hela
            kulturområdet det får man väl lov att säga. Det var allt från
            F-skattsedlar till företagsamhet, sponsring, amatörkultur och
            proffskultur. Men jag vänder mig först till Siv Holma, som är
            interpellant.
          </note>
          <note>
            Ja, vi är positiva, precis som Siv Holma också sade, till amatörkulturen.
            Den berikar också, precis som Siv Holma var inne på, den professionella
            kulturen. Här finns ett ömsesidigt samband.
          </note>
          <note>
            Jag kunde också konstatera att Vänsterpartiet även i det här
            fallet i sin budget jag vet inte om den lades fram hel och hållen
            hade 25 miljoner mer. Vänsterpartiet brukar alltid ha mer pengar.
            Det är vi vana vid. Sedan vet jag inte hur man lyckades med förhandlingarna
            med den förra regeringen. Men det är ändå den här regeringen som
            har förstärkt stödet till de centrala amatörkulturorganisationerna
            med 5 miljoner kronor. Det gjordes tidigare, och det är en höjning
            från tidigare 7, tror jag, 2005.
          </note>
          <note>
            Jag har besökt Ax så sent som i september, tror jag, innan jag
            själv blev minister. Jag har träffat företrädare för organisationerna.
            Jag känner till de önskemål som de har om arrangörsstöd. De vill
            ha en tydlig motpart, vilket de i dag inte tycker att de har.
            Jag känner också till att det finns långa köer till barnteaterverksamheten,
            vilket jag gärna skulle vilja se att man kunde göra något åt.
            Jag vet att de har reagerat när det gäller åldersintegrationen
            och att de vill ha ändrade skatteregler och att de faktiskt gör
            väldigt mycket för det egna skapandet, inte bara för konsumerandet.
            Jag känner också till att de nu, därför att de liksom inte har
            varit i takt med Folkbildningsrådet, har bildat ett eget studieförbund
            med kultur- och utbildningsverksamhet. Där hoppas jag att man
            också kommer att ta till vara de här intressena.
          </note>
          <note>
            Det händer alltså en del på området. Vi är medvetna om önskemålen
            från Ax. Den här frågan hamnar, kan man väl säga, såväl i Utbildningsdepartementet
            som i Kulturdepartementet, och det är en fråga som vi följer.
            Om det behövs en riktig utredning, som jag var inne på tidigare,
            är lite tidigt att säga. Men vi är medvetna om det här och kommer
            att följa diskussionerna. Och eftersom det fanns ett stöd i budgeten
            på 5 miljoner utgår jag från att de pengarna också kommer att
            gå till de centrala amatörkulturorganisationerna. Det gör jag
            så länge jag inte hör någonting annat, och det har jag hittills
            inte gjort.
          </note>
          <note>
            Sedan gäller det vad Anneli Särnblad talade om. Ja, vi kan hålla
            med om vikten av ideellt arbete på kulturområdet. Det betyder
            mycket för alla som är engagerade och det är väldigt många i de
            här verksamheterna. Det betyder oerhört mycket, oavsett om man
            sjunger i kör, spelar amatörteater, dansar eller vad man nu gör
            för någonting. Det är ingen annan uppfattning. Vi har också stött
            de här verksamheterna i budgeten. Det är möjligt att vi också
            kommer att kunna återkomma under mandatperioden när det gäller
            stödet såväl till olika amatörkulturorganisationer som till ideella
            verksamheter över huvud taget. Det är lite tidigt att uttala sig
            om.
          </note>
          <note>
            Jag har ingen annan uppfattning. Sponsringsfrågan ligger lite
            vid sidan om, men den får vi återkomma till.
          </note>
          <note type="speaker">
            Anf. 5 SIV HOLMA (v):
          </note>
          <note>
            Herr talman! Jag vill börja med att uttala att jag har samma
            uppfattning som Anneli Särnblad har vad gäller moderata kulturpolitiker
            i landsting och även i kommuner. Framför allt i landstingen finns
            tyvärr den här uppfattningen, och jag tycker att kulturministern
            borde få till stånd en ändring i sitt parti när det gäller synen
            på kultur.
          </note>
          <note>
            Sedan är det riktigt att Vänsterpartiet lade fram en alternativbudget
            med drygt 1 miljard mer till kulturen. Jag tycker att det är synd
            att man raljerar på det sätt som kulturministern gör. Politik
            handlar ju om att välja, om att prioritera. Och vi tycker att
            det nu är kulturens tur med tanke på att statsfinanserna aldrig
            har varit så goda som de nu är. Någon gång måste ju kulturen få
            komma i det läget att man satsar på den. 1 miljard mer till kulturen
            kan jämföras med vad alliansregeringen satsar på skattesänkningar.
            Det rör sig om mellan 40 och 50 miljarder. Jag tycker att det
            borde vara ganska rimligt att även kunna få in mer pengar till
            kulturen, som så väl behöver de slantarna.
          </note>
          <note>
            Sedan handlar det om det här med att få till stånd en utredning,
            eftersom ansvaret nu inte är så tydligt, vilket amatörkulturens
            organisationer har uttalat. Och vi har också analyserat oss fram
            till att det behövs en sådan.
          </note>
          <note>
            Precis som kulturministern säger är det olika departement som
            har vissa delar av de här frågorna. Varken Folkbildningsrådet
            eller Kulturrådet anser sig ha ansvar för amatörkulturen. Jag
            tycker i och för sig att det är ett positivt besked att inte hela
            det här utredningsförslaget är förkastat, att Regeringskansliet
            håller på att diskutera och analysera frågeställningen. Jag hoppas
            att det kommer att leda till att vi får en utredning, för det
            behövs för att amatörkulturen, precis som vi är överens om, berör
            så många människor och är så viktig att det samhälleliga ansvaret
            måste bli tydligare. Därför behövs det en utredning.
          </note>
          <note>
            Jag skulle vilja ställa en fråga i samband med det här. Eftersom
            ni nu analyserar, kan ministern ge besked om när ministern tror
            att ni har analyserat färdigt? När kan vi förvänta oss ett besked
            om det blir en utredning eller inte? Kan det beskedet komma till
            exempel när vårekonomiska propositionen läggs snart om ett par
            månader? Eller hur länge tror ministern att vi behöver vänta på
            ett sådant besked?
          </note>
          <note type="speaker">
            Anf. 6 ANNELI SÄRNBLAD (s):
          </note>
          <note>
            Herr talman! Jag är jätteglad att ministern tycker att det är
            viktigt med kultur som kulturminister. Jag hoppas att hon med
            sina partivänner, precis som Siv var inne på, kommer att föra
            en dialog ute i kommuner och landsting, om det nu är så att ministern
            i sitt svar menar att staten ska lämna sitt ansvar mer och att
            regioner och kommuner ska ta över mer ansvar. Om det inte skulle
            bli en förändring attitydmässigt ute så att Moderaterna eller
            de borgerliga skulle förändras är jag orolig att vårt kulturliv
            i det blå kan skönja en orkan.
          </note>
          <note>
            Om inte vi från rikshåll är villiga att stödja så att alla delar
            av vårt land kan ha kulturaktiviteter, folkbildning, amatörteater,
            dans och musik i stort kommer vi att bli ett förlorat land på
            många sätt och vis. För kulturen berikar, som vi har sagt, och
            får människor att växa.
          </note>
          <note>
            Det handlar om att ha en bredd och en kvalitet, som ministern
            har med i sitt svar. Ja, men om vi ska kunna ha det brett och
            ha en bra kvalitet gäller det också att vi från statligt håll
            har mål och medel så att det blir likvärdigt i hela Sveriges land.
          </note>
          <note>
            Ministern sade att hon ska återkomma i frågor. Det hoppas jag.
            För var finns den moderatledda regeringens visioner? Man säger
            mycket, man talar mycket, men några visioner och vilja i förslag
            har vi ännu inte sett. Så vi ser fram emot när ministern ska lägga
            fram den moderatledda regeringens visioner på kulturområdet.
          </note>
          <note>
            Jag vill ge en eloge till alla som kämpar ute i Sveriges land
            med kulturfrågorna. Som sagt, vi från Socialdemokraterna kommer
            att vara en blåslampa på ministern när det gäller kulturfrågorna
            i framtiden.
          </note>
          <note type="speaker">
            Anf. 7 Kulturminister LENA ADELSOHN LILJEROTH (m):
          </note>
          <note>
            Herr talman! För att anknyta till det som Anneli Särnblad var
            inne på senast här är det väl alldeles utmärkt, tycker jag, om
            oppositionen är på hugget här. Det är i så fall glädjande. Det
            kommer att bidra till en stimulerande debatt och förhoppningsvis
            också till nya och bra idéer. För det är alltid i dialogen som
            något nytt föds. Det välkomnar jag absolut.
          </note>
          <note>
            Det är väl inte så konstigt, Siv Holma, om våra partier har lite
            olika syn på politiken. Det bygger ju på det. Det är olika ideologier
            som ligger i grunden och delvis också synen på människan. Det
            är inte särskilt märkligt, varken för Siv Holma, för mig eller
            för väljarna som har röstat fram en ny regering att vi vill prioritera
            skattesänkningar. Det är det som gäller. Vi vill låta människor
            ha mer pengar kvar i plånboken och själva välja vad de vill lägga
            dem på. En annan uppfattning har ju som bekant Vänsterpartiet
            och i stor utsträckning också Socialdemokraterna.
          </note>
          <note>
            Men kulturbudgeten förstärktes. Det var inga nedskärningar på
            kulturbudgeten i den proposition som lades till riksdagen i höstas.
            Så det vill jag gärna någonstans ha ett erkännande för, med tanke
            på hur ofta man har skrämt med att om borgarna kommer till makten
            då blir det kulturslakt. Det blir det inte.
          </note>
          <note>
            Staten har och tar ett stort ansvar. Regionerna och kommunerna
            gör det också. Det är väldigt ofta där som de kulturella aktiviteterna
            äger rum, inte minst på biblioteken som har ett bra samarbete
            med folkbildningen. Det blev också ett förstärkt stöd till folkbildningen,
            förvisso också till idrottssidan via Sisu, som Siv Holma var inne
            på, men det är väl inget som någon av oss kan ha något emot. På
            idrottsområdet är man också väldigt glad för att det här blev
            tydligt.
          </note>
          <note>
            Jag håller med om att kulturen är stark. Kulturen kommer att
            växa. Det finns inga planer på att dra ned på kulturen. Det visar
            också, tycker jag, den senaste budgeten och de stora summorna.
            Det handlar ju om runt 3 miljarder, förvisso en del till folkhögskolor
            också men som går till studieförbund och de verksamheter som man
            bedriver där, vilket också kommer många till del, inte bara amatörkulturen
            utan också dem som försörjer sig och som är professionella kulturskapare.
          </note>
          <note type="speaker">
            Anf. 8 SIV HOLMA (v):
          </note>
          <note>
            Herr talman! Det är klart att det finns olika ideologier, som
            också har gått till val, precis som kulturministern säger. Vi
            har ett valresultat att förhålla oss till. Jag noterade bara att
            statsfinanserna är oerhört bra. Kulturens tur har kommit. Vi i
            Vänsterpartiet tar vårt ansvar och vill ge mer pengar till kulturen.
            Det handlar inte om att på något sätt vara ekonomiskt lättfotad,
            om jag så uttrycker det.
          </note>
          <note>
            Jag kan villigt erkänna till alliansregeringen när det gäller
            kulturbudgeten att det inte blev de neddragningar som man hade
            kunnat befara. Samtidigt kan man säga att före valet talade alla
            alliansregeringens partier om att de skulle satsa mycket mer på
            kulturen. I dag kan man säga att det återstår en hel del att göra.
          </note>
          <note>
            Jag måste också säga att alliansregeringens partier har väldigt
            olika uppfattning. Det verkar som om det saknas en gemensam kulturpolitik,
            också med tanke på att Folkpartiet och Lars Leijonborg häromveckan
            gick ut i ett utspel som kulturministern genast var inne på att
            tillrättalägga.
          </note>
          <note>
            Vi behöver mer. Jag skulle vilja avsluta med en krönika som jag
            läste som Ida Westin skrivit i tidningen Kulturen. Det låter som
            följer: Kulturen frodas i ett komplicerat näringssystem och ju
            mer den utökas finansiellt och geografiskt desto större blir dess
            avkastning i form av delaktiga, toleranta och fantasifulla människor.
            Därför måste staten finansiera barns och ungdomars möjlighet till
            konstnärlig utövning. Och därigenom, som bonus, föds en och annan
            stjärna.
          </note>
          <note type="speaker">
            Anf. 9 Kulturminister LENA ADELSOHN LILJEROTH (m):
          </note>
          <note>
            Herr talman! Det sista citatet uppfattade jag inte riktigt vem
            som stod bakom. Man kan nästan få intrycket av att staten har
            dragit sig tillbaka och lagt ned allting. Så är ändå inte fallet.
          </note>
          <note>
            Man kan alltid önska mer, för behoven på kulturområdet är väldigt
            stora. Det är jag mycket medveten om. Därför är det också viktigt
            att man försöker se till vad som är kärnuppdraget så att man inte
            riskerar att hamna i väldigt många verksamheter som alla får alldeles
            för lite resurser. Det är något som vi får tänka på och som vi
            säkert kommer att återkomma till under ett antal debatter framöver.
            Det har ju varit diskussioner kring fler museer till exempel.
            Det hör inte hemma i den här diskussionen, men ändock.
          </note>
          <note>
            För att återkomma till frågan som den här interpellationen har
            gällt är vi väl medvetna om amatörorganisationerna och stödet
            till dem som arbetar på central nivå med det. Det här ser vi över.
            En utredning kan jag inte utlova men däremot att frågan absolut
            måste hållas vid liv. Det får bli en diskussion mellan Kulturdepartementet,
            Utbildningsdepartementet och självklart också Statens kulturråd.
            Den debatten lovar jag inte ska dö.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2006/07:198 om kvaliteten på de statliga
            museerna
          </note>
          <note type="speaker">
            Anf. 10 Kulturminister LENA ADELSOHN LILJEROTH (m):
          </note>
          <note>
            Herr talman! Nästa fråga är ställd av Leif Pettersson som har
            frågat mig vad jag avser att göra för att möjliggöra en höjning
            av kvaliteten på den utställningsverksamhet som i dag bedrivs
            vid museerna.
          </note>
          <note>
            Det är riktigt som Leif Pettersson säger att jag har uttalat
            att det är kvaliteten som till syvende och sist avgör om publiken
            kommer. Så är det med all kulturverksamhet, också med museer.
            Det finns naturligtvis många exempel som underbygger detta konstaterande.
          </note>
          <note>
            De statliga museer som under ett par år haft fri entré för alla
            till sina basutställningar har alla redan nu en genomgående hög
            kvalitet på sin verksamhet. Min avsikt är att fortsätta verka
            för att dessa museer ska ha goda förutsättningar för en fortsatt
            professionell och högkvalitativ verksamhet. I den ambitionen omfattas
            inte bara utställningar utan all verksamhet. Finns dessa förutsättningar
            är jag övertygad om att museerna också i fortsättningen kommer
            att till exempel göra spännande och intressanta utställningar
            som många kommer att vilja se.
          </note>
          <note>
            Den förra regeringen anslog nära 100 miljoner kronor årligen
            för att 19 museer skulle ersättas för vad de förlorade när de
            faktiskt förbjöds att ta upp entréavgifter. Dessa medel visade
            sig dessutom vara otillräckliga. I budgeten för 2007 fick museerna
            behålla mer än hälften av det här tillskottet, samtidigt som de
            fick rätten att ta ut en entréavgift av sina besökare. Regeringen
            har dock beslutat att alla barn och ungdomar upp till 19 år ska
            ha fri tillgång till samtliga utställningar på de statliga museerna.
            Utöver detta är det museerna själva som avgör storleken på avgiften
            de tar upp, eller om de vill kunna lämna fri entré. Regeringen
            har i den meningen ökat självstyret för museerna.
          </note>
          <note>
            Sammanfattningsvis vill jag alltså peka på vad jag avser att
            göra för att möjliggöra en höjning av kvaliteten på all verksamhet
            på museerna: Jag ska verka för att det finns en trygg statlig
            ekonomi som kan ge goda förutsättningar för museiverksamhet på
            hög nivå. Då syftar jag alltså inte bara på utställningsverksamheten
            utan även på pedagogik, forskningsverksamhet, bevarandeinsatser
            med mera. Jag tänker dessutom fortsätta att lita till den kompetens
            och professionalism som finns på museerna genom att minska styrningen
            och låta omfattningen av egna prioriteringar vara fortsatt stor.
          </note>
          <note type="speaker">
            Anf. 11 LEIF PETTERSSON (s):
          </note>
          <note>
            Herr talman! Jag vill inledningsvis tacka ministern för svaret
            på min interpellation. Dock måste jag tyvärr konstatera att svaret
            snarare väcker fler frågor än bringar klarhet när jag läser det.
          </note>
          <note>
            Som framgår av svaret har ministern i medierna tidigare uttalat
            att det inte var fri entré-reformen som drog besökare till våra
            museer utan att det är kvaliteten på det som visas som är avgörande.
            I svaret framgår också att det även handlar om kvaliteten på hur
            det visas och hur samlingarna tas om hand.
          </note>
          <note>
            För mig blir den naturliga frågan: Vilka kvalitetshöjande åtgärder
            var det som vidtogs på museerna samtidigt som fri entré-reformen
            genomfördes? Och vilka var då dessa kvalitetshöjande åtgärder
            som var så väl utformade att de direkt stimulerade den mängd nya
            besökare som vi sett på museerna under fri entré-tiden? Hur var
            de här åtgärderna som så tydligt lockade den stora mängd spontanbesökare
            som vi sett under samma tid egentligen utformade?
          </note>
          <note>
            Det är naturligtvis viktigt att ta reda på det här, för det kan
            ju i så fall ge andra institutioner bra uppslag till hur deras
            verksamhet kan utvecklas. De kan dra lärdom av det museerna har
            gjort.
          </note>
          <note>
            För mig är det klart och tydligt att det var den fria entrén
            som gav museerna den stora stimulans och inspiration som en stor
            och intresserad publik innebär.
          </note>
          <note>
            Kompensationen som museerna fick och som fritt kunde användas
            gav möjlighet att både utveckla det pedagogiska innehållet och
            ta hand om de samlingar som finns. Personalen var inte uppbunden
            av att dagarna i ända sitta i en kassa och ta emot entréavgifter
            utan kunde i stället höja kvaliteten på besöket för dem som kom.
          </note>
          <note>
            Det vi nu kan se i varierande grad men ändå som en mycket tydlig
            trend är att besöksantalet sjunker. Visserligen har det bara gått
            en månad, men trenden är tydlig. Det ska bli mycket intressant
            att följa detta under tiden framöver.
          </note>
          <note>
            Frågan till ministern blir om hon har sett om det vidtagits några
            kvalitetssänkande åtgärder under januari, förutom den uppenbara
            kvalitetssänkning som det innebär att ta bort fri entré för alla
            över 18 år, som förklarar nedgången i antalet besök.
          </note>
          <note>
            Jag kan konstatera att det samband som ministern vill göra gällande
            naturligtvis finns kvalitet är avgörande. Men fri entré är förutsättningen
            för att den här goda kvaliteten ska kunna upplevas och uppskattas
            av en bred publik som kommer från samhällets alla olika skikt.
          </note>
          <note>
            Jag noterar också att Sverige i den här frågan går emot den trend
            som finns i hela Europa i övrigt. Där anses en breddning av publiken
            både socialt och etniskt vara en viktig del av en framtidsinriktad
            kulturpolitik. Internationellt framhäver man också rent museiideologiska
            skäl. Fri entré skapar en öppnare museikultur där museet blir
            ett offentligt rum som kan liknas vid folkbiblioteken.
          </note>
          <note>
            I detta sammanhang kan jag inte som riksdagsledamot representerande
            Norrbotten låta bli att uttrycka min stora stolthet över Kulturens
            hus i Luleå. Där kan alla som vill på plats se just hur ett öppet
            och inbjudande folkbibliotek är utformat och vad detta betyder
            för både besöksantalet och annat.
          </note>
          <note>
            För egen del kan jag bara konstatera att jag kom i kontakt med
            kultur och konst på ett tydligt sätt just via de spontana besöken.
            Jag tror inte att min historia på något sätt är unik, utan jag
            tror att den delas av många.
          </note>
          <note>
            Sammanfattningsvis vill jag upprepa frågorna: Vilka kvalitetshöjningar
            var det som genomfördes parallellt med fri entré-reformen, och
            har det genomförts några kvalitetssänkande åtgärder nu?
          </note>
          <note type="speaker">
            Anf. 12 Kulturminister LENA ADELSOHN LILJEROTH (m):
          </note>
          <note>
            Herr talman! Jag tror att jag vid det här laget har haft en fyra
            fem interpellationsdebatter om just denna fråga. Det finns alltså
            en risk att jag också kommer att upprepa mina argument, precis
            som man gör från oppositionens sida.
          </note>
          <note>
            Det är klart att det blir fler besökare när någonting är gratis.
            Det är inte så konstigt. Det jag sade var inte heller att det
            bara skulle hänga på utställningarna. Om någonting inte kostar
            någonting kan det naturligtvis locka in nya människor. Visst är
            det så! Samtidigt har Kulturrådet när man gjort sina enkäter bland
            besökarna på dessa 19 museer kunnat konstatera att en rätt stor
            majoritet, 70 %, trots allt säger att avgiften har föga eller
            ingen betydelse för valet att besöka det här museet.
          </note>
          <note>
            Man kan också se andra trender. Det behöver inte alltid hänga
            ihop med om någonting är gratis eller inte. Häromdagen hade Dagens
            Nyheter en intervju med Staffan Forssell, som är ny chef för Armémuseum,
            där det står så här:
          </note>
          <note>
            För några år sedan fick Armémuseum pris som Sveriges bästa museum.
            Förra året kom 107.000 besökare, det största antalet i museets
            historia.
          </note>
          <note>
            Först trodde vi succén berodde på att vi haft fri entré hela
            året. Men besökarna fortsätter att strömma hit fast vi numera
            tar betalt, säger Staffan Forssell.
          </note>
          <note>
            Förmodligen beror det också på att detta är ett spännande museum
            jag har varit där flera gånger och rekommenderar det gärna och
            att man har satsat mycket på kvalitet och pedagogik. Detta är
            någonting som vi tog upp också i opposition: vikten av att satsa
            på pedagogik för att locka nya grupper.
          </note>
          <note>
            Många av dem som har varit nya besökare under de två år som det
            har varit gratis inträde på museerna egentligen finns ingenting
            som är gratis, men låt oss kalla det för det har varit barn och
            unga. Kanske har det berott på att det har varit en satsning på
            skolorna. Det är mycket möjligt att det är så. De grupperna kommer
            även i fortsättningen att kunna gå in gratis på våra statliga
            museer.
          </note>
          <note>
            I andra fall ser det annorlunda ut. Vasamuseet, vilket jag vet
            att vi har diskuterat tidigare, tar betalt hela 80 kr. Men museet
            har aldrig haft så många besökare som förra året. Andra museer
            har fått kännas vid färre besökare. Sambandet är inte alltid så
            enkelt.
          </note>
          <note>
            Leif Pettersson talade också om hur det ser ut i utlandet, att
            trenden går i rätt riktning. Jag kan inte riktigt hålla med om
            det. I England, där det är fri entré på en del museer, talar man
            också om en del problem därför att pengarna inte alltid räcker
            till. Där ber man var och en som går på museum att skänka ett
            belopp, många gånger mer än vad det tidigare kostade i entréavgift,
            så att man kan fortsätta att ha fri entré eller satsa på något
            man inte skulle ha haft råd med.
          </note>
          <note>
            I Frankrike ett stort kulturland har man fri entré på statliga
            museer varje vecka på söndagar. En fjärdedel av besökarna är turister.
          </note>
          <note>
            Man kan alltid resonera om prioriteringar. Vi ser att det finns
            stora behov i museisektorn. Då vill vi i förstone prioritera dem
            för att de ska kunna fortsätta att ha hög kvalitet på utställningarna.
          </note>
          <note type="speaker">
            Anf. 13 LEIF PETTERSSON (s):
          </note>
          <note>
            Herr talman! Det är bra att ministern så tydligt talar om att
            en stor andel av besökarna till museerna kom dit tack vare att
            det var fri entré. Det var ett antal som kom dit i alla fall,
            men för de nya besökarna, spontanbesökarna, de som aldrig tidigare
            varit på museum, spelade naturligtvis fri entré en stor roll för
            dem när de valde att gå på museum för första gången.
          </note>
          <note>
            Vi vet att när man väl har kommit in och upptäckt det som konst
            och kultur kan berika livet med är det inte så svårt att i sitt
            eget liv börja prioritera detta framför annat om det bara är möjligt
            rent ekonomiskt. Det kan också förklara varför Vasamuseet har
            en högre tillströmning av besökare, som ministern påpekade. Det
            kanske också gäller Sjöhistoriska museet.
          </note>
          <note>
            Jag är uppvuxen i en miljö där besök på museer och utställningar
            inte var speciellt vanliga. Det var ungefär lika vanligt som en
            isbjörn i Antarktis. Det fanns inte. Det var via skolan som vi
            fick ta del av lite grann, ofta offentlig utsmyckning, men som
            vi hade svårt att ta till oss och förstå. Det var ingen som direkt
            förklarade för oss.
          </note>
          <note>
            Vi hade teckning som det hette på den tiden på schemat i skolan,
            men mycket mer var det inte. Det var först i vuxen ålder som jag,
            via den arbetsplats jag jobbade på, kom i kontakt med konst och
            med den typen av värden. Via kunniga och insiktsfulla arbetskamrater
            och föreningsaktiva fick jag upp ögonen för att konsten kunde
            berika livet. För mig är det självklart att just det spontana
            besöket, ingången, det oväntade mötet, är det som vi måste skapa
            förutsättningar för om vi vill att flera ska ta del av museernas
            samlingar men också av konst och kultur i största allmänhet. Jag
            vill att alla människor ska kunna ta del av kultur. Det ska inte
            vara så att människor prioriterar bort kultur enbart beroende
            på att plånboken avgör.
          </note>
          <note>
            Ministern, men också regeringen i största allmänhet, försöker
            ofta använda tricket att skriva om sin politik och försöka få
            den att låta som något helt annat än vad den faktiskt är. När
            vi diskuterade frågan om slopandet av fri entré i samband med
            budgeten var det enligt ministern och regeringen påkallat av museernas
            behov av att vårda sina samlingar. Underförstått hade underhållet
            eftersatts på grund av den stora publiktillströmningen. Nu försöker
            regeringen säga att museerna har fått friheten att inte ta ut
            entré. För mig är det inte frihet. Med neddragningarna av anslagen
            finns det ingen annan väg för museerna än att antingen börja ta
            ut entré eller att sparka folk. Det andra alternativet skulle
            innebära en direkt neddragning av verksamheterna.
          </note>
          <note>
            Återigen upprepar jag mina frågor. Finns det kvalitetshöjningar
            som genomfördes parallellt med fri entré-reformen? Har det genomförts
            kvalitetssänkande åtgärder nu när besökarna sviker?
          </note>
          <note type="speaker">
            Anf. 14 Kulturminister LENA ADELSOHN LILJEROTH (m):
          </note>
          <note>
            Herr talman! Jag vet inte var Leif Pettersson tillbringade barndomsåren,
            men om jag får gissa på dialekten var det inte i Stockholm. De
            museibesök baserade på fri entré som vi talar om handlar i huvudsak
            om huvudstaden. Det är jätteroligt för dem som bor här och också
            för de turister som kommer till Stockholm. Men jag tror inte att
            situationen hade varit så annorlunda för de barn och unga som
            växer upp där Leif Pettersson bodde som barn.
          </note>
          <note>
            Det är så roligt med dessa diskussioner eftersom de ofta hamnar
            i slutsatsen att kultur är viktigt, att kultur är bra, att vi
            alla mår väl av kultur och behöver mer av kultur inte minst i
            skolan. Där är vi alla eniga. Den frågan kan vi lämna därhän.
            Det är därför vi väljer att engagera oss i kulturfrågorna.
          </note>
          <note>
            Av de 100 miljoner som den förra regeringen satsade har mer än
            hälften blivit kvar i sektorn, just för att se till att barn och
            unga upp till 19 års ålder fortsatt kan besöka de 19 statliga
            museerna utan att betala. I en del andra delar av Sverige har
            man också gjort försök med fri entré vissa tider. Det handlar
            alltså om 19 statliga museer. Jag kan konstatera att Arkitekturmuseet
            har fri entré på fredagar. Etnografiska museet har infört ett
            speciellt årskort som gäller på såväl Medelhavsmuseet, Östasiatiska
            museet som Världskulturmuseet. Det är inte särskilt dyrt att gå
            dit. Historiska museet har fri entré på torsdagar. Myntkabinettet
            har fri entré på måndagar. Nationalmuseum har fri entré för alla
            på entréplanet, och där finns ett antal utställningar. Nordiska
            museet har fri entré på onsdagar. Världskulturmuseet i Göteborg
            har fri entré på onsdagar. Så ser det ut. Det är inte så att någon
            utestängs.
          </note>
          <note>
            Jag har också sagt i ett antal debatter att vi prioriterar skattesänkningar
            under den här perioden, vilket också innebär att man får mer pengar
            kvar i plånboken och kan välja att gå på museum. Skulle man ha
            svårt vilket jag vet att en del människor fortfarande har finns
            det många museer som fortfarande erbjuder fri entré.
          </note>
          <note type="speaker">
            Anf. 15 LEIF PETTERSSON (s):
          </note>
          <note>
            Herr talman! Berättelsen om mitt eget liv hade naturligtvis inte
            något att göra med fri entré i Stockholm. Berättelsen gällde vad
            det spontana mötet med kultur innebär och vad fri entré kan betyda
            för många människor som får möjlighet att spontant möta konst
            och kultur. Fri entré-reformen var ett led i den ambitionen, det
            vill säga att människor utan kostnad skulle möta vårt nationella
            kulturarv. Det är viktigt att framhålla att det var det som skedde.
            Antalet spontana besökare på museerna, antalet nya människor som
            kom till museerna och som aldrig tidigare hade varit där, var
            mycket stort. Det har museernas chefer och Kulturrådet verifierat
            i sina utvärderingar.
          </note>
          <note>
            Sedan är det alltid så med en borgerlig regering att skattesänkningar
            ska lösa allt. Inte nog med att det jobbavdrag som man nu har
            genomfört ska lösa allting som har med fackliga avgifter och facklig
            tillhörighet att göra det ska också lösa problemet med att det
            kommer att kosta pengar på museerna. Någonstans finns det ändå
            en gräns för hur mycket de här pengarna räcker till. Det är ganska
            lätt att räkna plus och minus och se att det här inte går ihop.
          </note>
          <note>
            Anledningen till att museerna behåller fri entré vissa dagar
            trots att de inte har råd med det det har i alla fall mina kontakter
            med museicheferna visat är just att de har sett det stora värdet
            och nyttan med fri entré. Det beror inte på att man tycker att
            det var en pålaga som man helst skulle vilja slippa undan.
          </note>
          <note>
            Jag kan bara konstatera att det tydligen inte finns några svar
            på mina frågor och att sambandet mellan kvalitet och fri entré
            inte fanns på det sätt som ministern tidigare har påstått.
          </note>
          <note type="speaker">
            Anf. 16 Kulturminister LENA ADELSOHN LILJEROTH (m):
          </note>
          <note>
            Herr talman! Jag tror nog att Leif Pettersson delvis har missuppfattat
            detta. Vad jag har sagt är att det är kvaliteten på utställningarna
            och museernas verksamhet som avgör om man vill gå till ett museum
            eller inte, och framför allt om man väljer att gå tillbaka, att
            man inte bara tittar in en enda gång och kanske tycker att det
            inte var så spännande som man trodde. Då har vi egentligen inte
            kommit längre. Därför tar jag fasta på det som Kulturrådet har
            sagt i sina utvärderingar, att det trots allt är utställningarna
            och inte entrén som är det avgörande.
          </note>
          <note>
            Leif Pettersson sade att det alltid är så att skattesänkningar
            ska lösa alla problem jag förstår att det är en lärdom som Leif
            Pettersson drar av de borgerliga regeringarnas politik. Han säger
            att det måste finnas en gräns för hur mycket pengarna ska räcka
            till.
          </note>
          <note>
            Jag kan då säga att det likväl måste finnas en gräns för hur
            mycket man får beskatta svenska folket. Vi är trots allt kanske
            det land i Europa eller i världen som har de allra högsta skatterna,
            om man räknar in även punktskatter. Två tredjedelar om inte mer
            av det vi tjänar går i dag till skatt. Vi vill vända den här utvecklingen.
            Det finns, som sagt, en gräns för hur mycket man ska beskatta
            sina medborgare.
          </note>
          <note>
            Även innan den så kallade fri entré-reformen infördes för ett
            par år sedan har många museer laborerat med fri entré. Det är
            ingenting nytt. Det är alltså inte bara en följd av att man tyckte
            att man fick väldigt många nya besökare och därför ville hålla
            fast vid den fria entrén. Det är en tradition som har funnits
            på väldigt många museer, och några av de statliga museerna fortsätter
            i den andan, som jag nämnde. De har fri entré någon dag i veckan,
            klart reducerat pris för vissa grupper eller till och med fri
            entré för somliga. Det är bra. De får arbeta utifrån detta, och
            det gör de alldeles utmärkt.
          </note>
          <note>
            Den museikoordinator som strax ska tillsättas kommer att se över
            möjligheterna för museer att samarbeta ännu bättre än de gör nu.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2006/07:212 om effekterna för kulturarbetarna
            av den försämrade arbetslöshetsförsäkringen
          </note>
          <note type="speaker">
            Anf. 17 Kulturminister LENA ADELSOHN LILJEROTH (m):
          </note>
          <note>
            Herr talman! Nikos Papadopoulos har frågat mig om jag avser att
            presentera de förslag jag tidigare aviserat för att parera de
            effekter som den försämrade arbetslöshetsförsäkringen får för
            kulturarbetarna och i så fall när. Vilken typ av förslag tänker
            jag mig att presentera? Varför presenterades inte dessa förslag
            i samband med budgetdebatten i december 2006 som utlovat? Slutligen
            frågar Nikos Papadopoulos om jag bedömer att dessa förslag ska
            kunna få full effekt innan den försämrade arbetslöshetsförsäkringen
            börjar gälla så att inga kulturarbetare drabbas.
          </note>
          <note>
            Nikos Papadopoulos utgår i sina frågor från regeringens föreslagna
            förändringar i arbetslöshetsförsäkringen.
          </note>
          <note>
            Jag uppskattar och delar verkligen det kulturpolitiska engagemang
            som Nikos Papadopoulos ger utryck för i sin interpellation. Jag
            är däremot inte lika säker på att vi har samma syn när det gäller
            vilka politiska åtgärder som är mest verkningsfulla. Jag har i
            flera sammanhang, inklusive budgetdebatten i december 2006, poängterat
            att konstnärers beroende av de generella stödsystemen bör minska
            och i stället ersättas av bättre möjligheter att leva av sitt
            konstnärskap.
          </note>
          <note>
            I budgeten för 2007, som behandlades i budgetdebatten i december,
            finns ett stort antal förslag på kulturområdet som på olika sätt
            även förbättrar arbetsmarknaden för konstnärer och kulturskapare.
            En långsiktig satsning på scenkonst för barn och unga är ett exempel.
            En tydlig strategi för hur barn- och ungdomskultur ska stärkas
            i skolmiljön är ett annat. Dansnät Sverige är ett ytterligare
            exempel, som med ökade statliga resurser skapar nya möjligheter
            för professionella dansare att få avsättning för sina föreställningar.
            I budgetpropositionen redogörs även för verksamheterna Teateralliansen
            AB och Dansalliansen.
          </note>
          <note>
            Därutöver kan även generella förenklingar av reglerna för företagande
            få positiva effekter för entreprenörskap inom kultursektorn, inte
            minst bland konstnärerna själva. Jag vill också medverka till
            en bättre dialog och ett närmare samarbete mellan den civila sektorn,
            inte minst näringslivet och dess företrädare, och kultursektorn,
            kulturlivet och dess konstnärer.
          </note>
          <note>
            Listan kan alltså göras lång över olika alternativa vägar för
            att bryta föreställningen om att generella bidragssystem, som
            a-kassan, utgör konstens och kulturlivets fundament. Jag kommer
            som kulturminister att aktivt och återkommande pröva och föra
            i debatt olika förslag som sammantaget leder till ett vitalt och
            offensivt kulturliv, där inte minst konstnärernas arbetsmarknad
            utvecklas och vidgas.
          </note>
          <note>
            Avslutningsvis vill jag upprepa min och regeringens avsikt att
            noga följa effekterna på kulturarbetsmarknaden av de förändrade
            villkoren för arbetsmarknadspolitiken.
          </note>
          <note type="speaker">
            Anf. 18 NIKOS PAPADOPOULOS (s):
          </note>
          <note>
            Herr talman! Först vill jag tacka ministern för svaret.
          </note>
          <note>
            Jag konstaterar att det naturligtvis finns några skillnader i
            våra riktlinjer angående kulturen. Jag vet att kulturministern
            ser en goodwill i att förbättra kulturen. Men de moderata riktlinjerna
            tillåter inte att det blir en politik som gör det bättre än Socialdemokraternas
            riktlinjer.
          </note>
          <note>
            Herr talman! Snart börjar regeringens försämringar av a-kassan
            att få full effekt. Det kommer att bli svårare att kvala in till
            a-kassan, och det blir mindre i plånboken. Detta kommer särskilt
            kulturarbetarna att märka.
          </note>
          <note>
            Att kulturarbetarna har en svår arbetsmarknad är jag och kulturministern
            rörande överens om. Vi är också överens om att det kulturarbetarna
            i första hand behöver är en bättre arbetsmarknad, det vill säga
            bättre möjligheter att leva av sin konstnärliga utövning. Det
            är ju självklart! Vi är överens med den moderata regeringen om
            att jobb kommer i första hand, och så även för kulturarbetare.
          </note>
          <note>
            Men hur ska villkoren för kulturarbetare förbättras, konkret?
            Har den arbetsgrupp som kulturministern utlovade i en riksdagsdebatt
            börjat arbeta, och när har den något att presentera? Hittills
            har det varit många vackra ord, men de faktiska åtgärder som kulturministern
            lovat gång på gång lyser med sin frånvaro. Regeringen vill noga
            följa effekterna men avvaktar med att föreslå åtgärder.
          </note>
          <note>
            Herr talman! Den svenska modellen på arbetsmarknaden har gjort
            att arbetstagare, också inom kultursektorn, har kunnat klara sig
            på en mycket flexibel och osäker arbetsmarknad. De stabila trygghetssystemen
            har underlättat för dem som valt ett yrke där man måste frilansa
            eller ofta ta kortare visstidsanställningar.
          </note>
          <note>
            Välutbildade och etablerade skådespelare, dansare eller musiker
            vill naturligtvis hellre ha jobb än att leva på a-kassa. Jobb
            framför bidrag har alltid varit den socialdemokratiska linjen,
            men med skillnaden att det också ska finnas trygga ersättningssystem
            för dem som drabbas av arbetslöshet eller sjukdom.
          </note>
          <note>
            Men när vi nu börjar se den borgerliga kulturpolitiken i praktiken
            märker vi att man inte alls tänker satsa på kulturen. Deras kulturbudget
            innehåller inga nya jobb. I slutet av förra året kom dråpslaget
            för många av landets kulturinstitutioner. Nu skärs drygt 50 miljoner
            kronor ned på olika lokala teatrar och orkestrar. Det var pengar
            som de hade rätt att få tillbaka på skatten. Produktioner var
            planerade utifrån detta anslag, men de utlovade medlen kommer
            inte att betalas ut. Denna kraftiga besparing går ju direkt ut
            över kulturarbetares möjligheter att få jobb och över planerade
            produktioner. Mängder av skådespelare, dansare och musiker kommer
            att få en ännu sämre arbetsmarknad.
          </note>
          <note>
            Malmö Dramatiska teater kommer att förlora drygt 1,5 miljoner
            kronor. Anders Lerner som är teaterchef i Malmö uttalar i Sydnytt
            att regeringens besparing innebär att det blir färre föreställningar
            för barn och ungdomar. Han menar att det hade gått att producera
            mer skolteater om teatern hade fått behålla pengarna. Detta går
            tvärsemot vad kulturministern uttalat om satsningar på kulturen,
            särskilt då på barnkulturen.
          </note>
          <note>
            Herr talman! Viktigast av allt är att kulturministern säger att
            det ska komma nya förslag för att parera effekterna av regelförändringarna.
            I samband med interpellationsdebatten den 24 november förra året
            rapporterade TT att kulturministern förbereder en mer samlad översyn
            av kulturarbetarnas villkor när det gäller moms- och skatteregler,
            upphovsrätt, trygghetssystem och villkor för eget företagande.
          </note>
          <note>
            Hittills har vi inte sett röken av något initiativ.
          </note>
          <note>
            Jag har några frågor till kulturministern.
          </note>
          <note>
            Förbereder kulturministern en samlad översyn över kulturarbetarnas
            villkor? Vad är det i så fall för typ av förslag som kulturministern
            tänker presentera?
          </note>
          <note>
            Kommer dessa förslag att få någon effekt innan den försämrade
            arbetslöshetsförsäkringen börjar gälla?
          </note>
          <note>
            Varför presenterades inga konkreta förslag i samband med budgetdebatten
            förra året trots löften om detta?
          </note>
          <note type="speaker">
            Anf. 19 Kulturminister LENA ADELSOHN LILJEROTH (m):
          </note>
          <note>
            Herr talman! De här frågorna har Nikos Papadopoulos, Margareta
            Israelsson och jag diskuterat ett antal gånger här i kammaren.
          </note>
          <note>
            Många inom kultursektorn har en besvärlig arbetsmarknad. Samtidigt
            har vi också kunnat konstatera att kultursektorn är det område
            som växer absolut starkast. Vi har talat om den rapport som EU-kommissionen
            tog fram i höstas och som visar att det är kultursektorn med tillhörande
            näringar som växer mest betydligt mer än till exempel mat- och
            dryckesindustrin som får ganska mycket utrymme i medierna och
            mer än bilindustrin trots att det köps en hel del bilar.
          </note>
          <note>
            Många kommer naturligtvis att hitta nya möjligheter. Det har
            också kommit nya jobb i Sverige under de senaste månaderna. Konjunkturen
            är stark och många av de jobben har säkert också gått till kulturskaparna.
          </note>
          <note>
            Förändringarna i a-kassan trädde inte i kraft vid årsskiftet.
            De kommer att träda i kraft i mars. Det är alltså ännu för tidigt
            att säga hur det här kommer att påverka. Därmed är det också för
            tidigt att säga vad man ska göra för att parera de eventuella
            negativa effekterna.
          </note>
          <note>
            Jobblinjen ligger fast. Det gör den även fortsättningsvis.
          </note>
          <note>
            Den grupp som Nikos Papadopoulos efterlyste inom alliansen har
            bildats och börjat arbeta. Jag kommer att återkomma i de frågorna.
          </note>
          <note type="speaker">
            Anf. 20 NIKOS PAPADOPOULOS (s):
          </note>
          <note>
            Herr talman! Det gläder mig att ministern har satt i gång gruppen.
            Det är viktigt.
          </note>
          <note>
            Om vi tittar på förbättringarna för kulturarbetarna är det inte
            så klart. För de flesta kulturarbetare har det blivit försämringar
            och a-kassan spelar en viktig roll för dem.
          </note>
          <note>
            Kulturministern har sagt i debatter i valrörelsen att kulturen
            är det viktigaste av allt i alliansens deklaration. Jag kommer
            ihåg en debatt där kulturministern fick en fråga om vad som är
            viktigast i Sverige inom kulturområdet.
          </note>
          <note>
            Frågan löd så här: Vilken är den viktigaste kulturpolitiska frågan
            för ert parti? Då svarade kulturministern att det är tre frågor.
            Det är att värna vårt gemensamma kulturliv. Kulturarbetarna ska
            alltså inte belastas med a-kassa på grund av att de har ett yrke
            som inte är kontinuerligt. Det viktigaste är att ge landets kulturskapare
            goda förutsättningar för sitt konstnärliga arbete.
          </note>
          <note>
            Det är inte riktigt; det har försämrats. Kulturarbetarna kan
            inte överleva med sin a-kassa. Deras arbete är inte kontinuerligt.
            De frilansar många gånger. De har alltså ledigt ibland. Det betyder
            att de måste skaffa ett annat jobb.
          </note>
          <note>
            Om jag minns rätt har kulturministern också påpekat att de kan
            skaffa ett annat jobb.
          </note>
          <note>
            Det är omöjligt för dem att skaffa ett annat jobb under den tid
            som de är lediga. Varför skulle i så fall inte vi riksdagsledamöter
            skaffa ett annat jobb? Vi har tre fyra månader ledigt. Varför
            ska kulturarbetarna i det rättvisa och solidariska Sverige skaffa
            ett annat jobb? Varför kan de inte leva på det yrke som de har
            utbildat sig för?
          </note>
          <note type="speaker">
            Anf. 21 Kulturminister LENA ADELSOHN LILJEROTH (m):
          </note>
          <note>
            Herr talman! Man kan naturligtvis ha synpunkter på detta.
          </note>
          <note>
            I hela västvärlden är det i allmänhet så att de som väljer att
            utbilda sig inom kulturområdet också har ett arbete vid sidan
            om. Det är inte något nytt. Det förekommer i de allra flesta länder.
            Det finns olika anledningar till det, men så är det. Det är inte
            något unikt för Sverige.
          </note>
          <note>
            Jag har aldrig någonsin sagt att jag tycker att a-kassan är en
            bra form för kulturskapare att överleva. Det är en mycket märklig
            form. Jag håller fast vid att det måste bli bättre villkor för
            kulturskaparna. Att a-kassan har fått tjäna som något slags förtäckt
            kulturstöd är mycket märkligt.
          </note>
          <note>
            Vi för diskussionen inom alliansen. Vi för också diskussionen
            inom departementet, inte minst också med näringsdepartementet
            och ser över de här frågorna för att underlätta för kulturskaparna.
          </note>
          <note>
            Det handlar förvisso om förenklingar för alla dem som är företagare.
            Det handlar också om annat som man kan göra.
          </note>
          <note>
            Jag förstår och gläder mig någonstans åt att förväntningarna
            är så stora. Fortfarande har det bara gått några månader. Mycket
            av det vi vill göra och kommer att göra under den här mandatperioden
            är ännu inte klart.
          </note>
          <note>
            Vi återkommer. Det kan jag garantera.
          </note>
          <note type="speaker">
            Anf. 22 NIKOS PAPADOPOULOS (s):
          </note>
          <note>
            Herr talman! Hur kan det bli förbättrade arbetsvillkor för kulturarbetarna
            när de försämringar som har kommit kommer samtidigt med besparingar
            på drygt 50 miljoner kronor som de olika institutionerna har rätt
            att få för att skapa fler arbeten? På vilket sätt ser ministern
            att de kommer att parera varandra? Man drar ju in dessa pengar.
          </note>
          <note>
            Du har sagt att du är mycket mån om barnkulturen. Man förhindrar
            olika institutioner att producera mer kultur för barnen. Hur kommer
            ministern att få ihop försämrad a-kassa och avdrag med 50 miljoner
            med en förbättring för kulturarbetarna och en bättre barnkultur?
          </note>
          <note type="speaker">
            Anf. 23 Kulturminister LENA ADELSOHN LILJEROTH (m):
          </note>
          <note>
            Herr talman! Den sista frågan från Nikos Papadopoulos tyckte
            jag att jag svarade på i mitt förra inlägg, så det hoppas jag
            att jag inte behöver upprepa.
          </note>
          <note>
            När det gäller momsfrågan måste jag återigen säga att väldigt
            mycket pengar har betalats ut till institutionerna, drygt 300
            miljoner. Förhoppningsvis får vi någorlunda klart för oss hur
            mycket pengar som det handlar om.
          </note>
          <note>
            Sedan har jag också flera gånger sagt, och jag kan återigen säga
            det här, att beslutet om de kommande höjningarna är väldigt beklagligt,
            alltså när det gäller det som man trodde att man skulle få behålla,
            med anledning av att de nya reglerna på momsområdet inte kommer
            att träda i kraft. Det kanske inte finns utrymme för detta i dag,
            men jag har också förklarat varför jag inte tyckte att det var
            rimligt.
          </note>
          <note>
            Jag tror att Nikos Papadopoulos också nämnde Malmö. Det är sant
            att Malmöoperan har fått tillbaka rätt många miljoner. Jag kommer
            inte ihåg om det var 30 eller 40 miljoner. Jag vill också minnas
            rätta mig om jag har fel, det kan vi ta efteråt att den socialdemokratiskt
            styrda kommunen Malmö har dragit in de pengar som Malmöoperan
            skulle ha fått. Så det är en diskussion som man får föra där nere.
            Om jag har missuppfattat detta så ber jag om ursäkt. Men jag tror
            att det var så. Men Malmöoperan skulle ha fått rätt mycket extra
            pengar. Och med dem kan man också åstadkomma en hel del verksamhet.
            Och på många av dessa institutioner har man varit väldigt glad
            över det tillskott som har kommit, även om man kanske också rätt
            eller fel hade trott att man skulle få ännu mer pengar. Och det
            kan kanske komma, men det finns inte utrymme för det i budgeten
            just nu.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2006/07:161 om kurser i svenska för
            utländsk vårdpersonal
          </note>
          <note type="speaker">
            Anf. 24 Statsrådet JAN BJÖRKLUND (fp):
          </note>
          <note>
            Herr talman! Mats Pertoft har frågat mig vilka åtgärder jag avser
            att vidta för att utländska akademiker snabbt ska erbjudas effektiva
            utbildningar för att komplettera sin utbildning och snabbt komma
            i arbete samt om jag, om den nya ordningen fortsatt ska råda,
            avser att vidta några åtgärder för att utländska akademiker ska
            kunna finansiera sina studier och i så fall vilka.
          </note>
          <note>
            Jag delar Mats Pertofts åsikt att det är ett slöseri med resurser
            att kompetent och högutbildad arbetskraft går arbetslös i Sverige.
            Det finns i dag en arbetskraftsreserv bland yrkesutbildade invandrare
            som ofrivilligt har hamnat i arbetslöshet eller i yrken som inte
            alls motsvarar deras formella utbildningsnivå. Det är regeringens
            mål att invandrare och flyktingar ska ha samma möjligheter till
            ett bra och produktivt liv i Sverige som personer som är födda
            och uppvuxna här.
          </note>
          <note>
            I dag råder det läkarbrist i Sverige. Jag delar därför Mats Pertofts
            uppfattning om vikten av att snabbt språkutbilda de hundratals
            personer med vårdutbildning som under senare år kommit till Sverige
            från länder utanför EU. Vi i Sverige måste bli bättre på att både
            locka till oss och ta emot högutbildade personer från andra länder.
            Det handlar både om att validera deras utbildning och att ge dem
            kunskaper i det svenska språket. Inom Regeringskansliet har ett
            arbete med att se över svenskundervisningen för invandrare, sfi,
            påbörjats. Vidare bereds inom både socialministerns och utbildningsministerns
            ansvarsområden frågan om en översyn av nuvarande ordning för bedömning
            av hälso- och sjukvårdsutbildningar från tredjeland.
          </note>
          <note>
            Det råder dock en viss begreppsförvirring i den här debatten
            som jag möjligen skulle vilja bidra till att försöka reda ut.
          </note>
          <note>
            Till att börja med får läkare som kommer från Europa, från EU/EES-området,
            mer eller mindre automatiskt svensk läkarlegitimation. Det är
            sedan arbetsgivaren som sätter upp kraven för svenskkunskaperna.
            Vad gäller landstingen, de viktigaste sjukvårdshuvudmännen, så
            anordnar de mycket ofta svenskkurser i egen regi.
          </note>
          <note>
            Svenskundervisning kan utländska läkare, som alla andra, få inom
            ramen för exempelvis sfi och kommunal vuxenutbildning, komvux.
            Komvux har fått 45 miljarder kronor för att bland annat klara
            den uppgiften. Numera har de allra flesta möjlighet att få en
            flexibel och skräddarsydd lösning.
          </note>
          <note>
            Den som däremot genomgått utbildning för ett legitimationsyrke
            i ett land utanför EU/EES-området måste kunna visa att hon eller
            han har för yrket nödvändiga kunskaper i skandinaviska språk.
            Det kan vara betyget Godkänd från B-kursen i svenska eller svenska
            som andraspråk inom gymnasial vuxenutbildning. Vissa universitet
            och högskolor anordnar vidare kurser i svenska för utomnordiska
            studenter. Socialstyrelsen kräver inte att en person genomgår
            en kurs i så kallad vårdsvenska för att utfärda kompetensbevis
            i form av läkarlegitimation.
          </note>
          <note>
            Jag skulle också vilja göra ett tillrättaläggande när det gäller
            påståendet att regeringen har beslutat att dra in de anslag som
            Arbetsmarknadsstyrelsen, Ams, har haft för kompletterande språkutbildning.
            En riktigare beskrivning är att de anslag Ams disponerar för alla
            möjliga program dras ned, detta mot bakgrund av den mycket stora
            efterfrågan på arbetskraft som vi har i dag. Det är Ams som inom
            ramen för tilldelade medel gör nödvändiga prioriteringar. Några
            särskilda medel från vare sig den nya eller den gamla regeringen
            för språkutbildning har aldrig funnits.
          </note>
          <note>
            Vad gäller Mats Pertofts fråga om jag avser att vidta några åtgärder
            för att utländska akademiker ska kunna finansiera sina studier
            vill jag anföra följande.
          </note>
          <note>
            Sverige har ett av världens mest generösa studiestödssystem.
            Utländska medborgare som bott här en viss tid, och som inte har
            kommit hit med avsikten att studera, har möjlighet att få svenskt
            studiestöd. För rätt till stöd krävs också permanent uppehållstillstånd,
            flyktingstatus eller uppehållsrätt och varaktig anknytning till
            Sverige.
          </note>
          <note>
            Herr talman! Goda kunskaper i svenska är en av de viktigaste
            byggstenarna för att en individ snabbt ska kunna komma ut i arbets-
            och samhällsliv. Det pågår ett arbete inom Regeringskansliet med
            att se över både möjligheten att förbättra svenskkunskaperna i
            allmänhet bland invandrare och möjligheten för högutbildad personal
            och högutbildad vårdpersonal att snabbt lära sig svenska. Jag
            kommer fortsatt att noga följa utvecklingen på detta mycket viktiga
            område.
          </note>
          <note type="speaker">
            Anf. 25 MATS PERTOFT (mp):
          </note>
          <note>
            Herr talman! Jag tackar så mycket för svaret från skolministern.
            Jag hade ett tag hoppats att jag inte skulle behöva ställa den
            här interpellationen, eller att jag till och med var lite för
            snabb. Jag har ett minne av att jag i december i DN såg att skolministern
            hade uttalat sig för vinnarna i Nutidsorienteringen, och jag har
            letat efter artikeln, om att han hade uppmärksammat denna fråga.
            Jag är inte helt säker på detta, men jag har för mig att det var
            så.
          </note>
          <note>
            Detta är en ganska allvarlig fråga, särskilt om man tänker på
            att alliansen har gått till val på att skapa jobb och att man
            ska få jobb så fort som möjligt och inte gå arbetslös och vara
            beroende av bidrag och annat. Vi behöver verkligen läkare och
            sjukvårdspersonal från andra länder, även från länder utanför
            EU.
          </note>
          <note>
            Av skolministerns svar framgår att man från regeringens sida
            har vidtagit ett antal åtgärder för att driva igenom sin nya politik.
            Man har sänkt bidraget för komvux till alla kommuner med, om jag
            minns rätt, 600 miljoner, och man har minskat Ams resurser. Jag
            antar att det är en politisk tanke bakom allt detta. Men då kan
            man inte samtidigt i svaret på min fråga om kurser i svenska för
            utländsk vårdpersonal hänvisa till att Ams får fixa detta på något
            sätt. Detta får komvux i kommunerna ordna på något sätt. När det
            gäller komvux är det kommunerna som styr den prioriteringen. Men
            det är klart att de får betydligt större svårigheter när deras
            bidrag har minskat på detta sätt.
          </note>
          <note>
            När det gäller Ams borde regeringen, om man hade någon tanke
            bakom detta och ville behålla dessa utbildningar för utländsk
            vårdpersonal som bevisligen har hjälpt och som har varit effektiva
            och som har sett till att folk har kommit i arbete, också ha gett
            tydliga direktiv om detta. Man skulle ha skrivit några rader i
            sina regleringsbrev och så vidare. Men här förutsätts det på något
            sätt att Ams ska gissa sig till att man kan dra ned på allt möjligt
            men att man ska låta dessa kurser vara. Och jag vet i alla fall
            inte om att det på något sätt har sagts.
          </note>
          <note>
            Jag skulle gärna vilja få ett klart besked här om att man fortfarande
            ska se till att frågan om svenska för utländsk vårdpersonal är
            aktuell och att det är regeringens vilja att dessa människor ska
            komma i arbete så fort som möjligt.
          </note>
          <note>
            Om inte måste jag fundera på om det är så här att den ena handen
            helt enkelt inte vet vad den andra gör när det gäller regeringens
            politik.
          </note>
          <note>
            Jag förstår att skolministern delar min åsikt om att det här
            är ett viktigt område och att det är viktigt att man kommer i
            arbete. Men jag ser inte de praktiska beslut som stöder denna
            vilja i regeringens politik. Det är förvisso olika departement,
            men det hela borde hänga ihop. Jag saknar det sambandet.
          </note>
          <note type="speaker">
            Anf. 26 Statsrådet JAN BJÖRKLUND (fp):
          </note>
          <note>
            Herr talman! Hela regeringen står bakom interpellationssvar som
            ges här, så det är ingen skillnad mellan olika ministrar och departement.
            Vi har alla uppfattningen att vi så snabbt som möjligt när högutbildade
            invandrare kommer hit ska kunna tillgodogöra oss deras kunskaper
            i olika yrken, i motsvarande funktioner, i vårt land om det finns
            behov av det. Vi ska då se till att de lär sig svenska så snabbt
            som möjligt. Det finns ingen skillnad inom regeringen och, tror
            jag, inte heller i riksdagen på den punkten.
          </note>
          <note>
            Varken jag eller något annat statsråd har möjlighet att gå in
            och tala om för Ams att just den där kursen är viktig, utan de
            gör en bedömning. De får ett minskat anslag, men de har trots
            allt mycket stora resurser också i fortsättningen. Jag har också
            uppfattat att de gör bedömningen jag vet inte ens om beslut ännu
            fattats inom Ams att det här är något som är mindre viktigt. Därför
            lägger de ned just detta. Jag som statsråd har ingen som helst
            möjlighet att gå in och tala om för dem, peka på, hur de i stället
            ska prioritera, utan det är deras ansvar.
          </note>
          <note>
            Även om vi, Mats Pertoft, tycker att det här är viktigt hjälper
            det inte med tillfälliga Amsprojekt, utan till sist handlar det
            helt klart om de system vi har för validering, om vilka behörighetskrav
            som gäller.
          </note>
          <note>
            Man kan också, tycker jag, ställa en mycket relevant fråga. Om
            ett landsting har läkarbrist och personer kommer hit, invandrare
            som bosätter sig i Sverige och som får tillstånd att bo här, och
            de har rätt utbildning men saknar viss vårdsvenska en massa landsting
            ordnar sådana här kurser, och det är väl ett bra ansvar att ta
            för arbetsgivaren är det väl alldeles utmärkt att komplettera
            med det som behövs för vården.
          </note>
          <note>
            Det är väl inte alldeles givet att det är ett tillfälligt Amsprojekt
            som är svaret på detta problem. Vi har ju ett stort problem. Det
            är ingen idé att hålla på och skylla på andra regeringar, men
            jag har hållit på i några månader med det här. Det är klart att
            vi har ett stort problem i och med att vi för högutbildade personer
            från andra länder som kommer hit inte har system, regelverk och
            annat så att vi kan tillgodogöra oss deras yrkeskunskaper. Det
            är långt mycket större än det lilla projekt som vi nu talar om.
            Det gäller en massa akademiska yrken.
          </note>
          <note>
            Man kan lösa det mycket tillfälligt för en liten yrkesgrupp med
            ett tillfälligt Amsprojekt. Men i större sammanhang måste vi hitta
            system och lösningar som fungerar under en lång tid och för många
            olika yrkesgrupper. Därför håller bland annat utbildningsministern
            och socialministern inom sina områden på med att se över de bestämmelser
            som gäller just för att göra detta lättare för framtiden.
          </note>
          <note>
            Om Mats Pertoft önskar att jag ska gå in och peka på vad Ams
            i detalj ska göra gör så här! kan jag säga att det är något som
            jag varken får eller vill göra. Det vore mycket olämpligt. Själva
            problembeskrivningen däremot instämmer, tror jag, allihop i riksdagen
            i. Vi måste hitta system och regler som är sådana att högutbildade
            invandrare snabbare kan komma in på svensk arbetsmarknad.
          </note>
          <note type="speaker">
            Anf. 27 MATS PERTOFT (mp):
          </note>
          <note>
            Herr talman! Det är bra att skolministern och jag är överens
            om att vi inte ska ha några tillfälliga projekt för detta. Att
            det krävs en mer långsiktig stabil lösning kan jag helt hålla
            med om. Men problemet är att det här har fungerat. Det har funnits
            en ordning. Sedan kan man ha åsikter om den var perfekt eller
            ej, men det är inte det vi nu debatterar. Det har alltså funnits
            en ordning för utländsk vårdpersonal när det gäller att lära sig
            svenska. Men på grund av budgetbeslut och på grund av den nya
            regeringens politik har denna ordning slagits sönder.
          </note>
          <note>
            Det är bra att vi har långsiktiga lösningar. Men man ska inte
            förstöra det som finns, som fungerar och som behövs förrän det
            nya är på plats. Det är det min kritik gäller. När det gäller
            budgetbeslut verkar regeringen inte ha varit riktigt medveten
            om vilka konsekvenser det här kommer att få för kurser i svenska
            för utländsk vårdpersonal. Det verkar vara så att ni nu ska hitta
            nya långsiktiga lösningar. Det är jättebra. Det går säkert att
            hitta bra lösningar som även Miljöpartiet är intresserat av och
            som vi stöder om de är vettiga.
          </note>
          <note>
            Men varför gör ni som ni nu gör? Nu måste ni hitta något som
            löser problemet i dag. Det är ju ni som har ansvaret för att de
            lösningar sänkts som fanns tidigare och som faktiskt fungerade.
            Där tycker jag att Jan Björklund är mig svaret skyldig, alltså:
            Vad göra?
          </note>
          <note type="speaker">
            Anf. 28 IBRAHIM BAYLAN (s):
          </note>
          <note>
            Herr talman! Jag hade faktiskt inte tänkt blanda mig i den här
            diskussionen. Men jag blev lite förvånad över skolministerns brist
            på ja, vad ska man kalla det? kraft när det handlar om att göra
            något åt detta. Alla tycks vi vara överens om att det här är väldigt
            viktigt. Vi kan också se vad orsaken är till att detta nu händer,
            nämligen att regeringen väldigt kraftigt skär ned på Ams anslag.
            Om man gör det kan man inte stå i riksdagens kammare och säga:
            Varför gör de på detta viset?
          </note>
          <note>
            Naturligtvis har det en orsak. Jan Björklund står ju här och
            säger: Ja, det här är viktigt och bra. Jag vet inte riktigt varför
            de gör på det här viset, men jag kan ingenting göra.
          </note>
          <note>
            Det där stämmer inte i sak. Visserligen är det sant att man som
            enskilt statsråd inte får lägga sig i vad en myndighet gör. Men
            Ams är regeringens myndighet. I Regeringskansliet utarbetas årligen
            hundratals regleringsbrev där regeringen talar om för myndigheterna
            vad man förväntar sig utifrån de riksdagsbeslut och regeringsbeslut
            som tas.
          </note>
          <note>
            Jag kan tipsa min efterträdare om att det finns alla möjligheter
            i världen för regeringen om ni nu verkligen tycker att detta är
            så viktigt, vilket jag inte misstror det minsta att i regleringsbrevet
            skriva in att denna verksamhet är så pass viktig att den bör genomföras
            av Ams. Det finns inga hinder där vare sig i grundlagen eller
            från den här riksdagen. Det tycks finnas en rörande enighet i
            den här frågan.
          </note>
          <note>
            Det är så, vilket väl alla kan konstatera, att det utan ett gemensamt
            språk som verktyg för kommunikation oavsett vad man jobbar med,
            men kanske särskilt i jobb och yrken där man jobbar med människor
            är näst intill omöjligt att få ett jobb i det här landet om man
            nu inte råkar vara från ett anglosaxiskt land. Då går det bra
            med engelska.
          </note>
          <note type="speaker">
            Anf. 29 Statsrådet JAN BJÖRKLUND (fp):
          </note>
          <note>
            Herr talman! Det är modigt av Ibrahim Baylan att ge sig in i
            den här debatten. Det är ju tolv års misslyckad integrationspolitik,
            inte minst på utbildningsområdet, som är orsaken till det vi nu
            diskuterar. Vi har många högutbildade invandrare i Sverige som
            stängs ute från arbetsmarknaden, och det är den regering som avlöstes
            i höstas som har huvudansvaret för detta misslyckande.
          </note>
          <note>
            Vi talar just nu om några personer som går en viss utbildning
            i ett Amsprojekt. Men sanningen är att frågeställningen är mycket
            vidare än så.
          </note>
          <note>
            Vi har alla mött dem. Jag tänker ofta på sådant här. Med de arbetstider
            jag har måste jag ibland gå till korvkiosken för att äta mat.
            Då möter jag en persisk litteraturdocent som inte har möjlighet
            att få jobb i Sverige därför att han hela tiden stängs ute från
            jobb som han är utbildad för. Det löser vi inte med tillfälliga
            Amsprojekt, Ibrahim Baylan, utan det är våra system för integration
            och utbildning som vi i grunden måste ändra och se över. Vi måste
            snabbare kunna tillgodogöra oss de kunskaper som människor har
            som kommer till Sverige från andra länder och som har en hög utbildning.
          </note>
          <note>
            De som har engelska som modersmål har det självklart mycket lättare.
            Men om vi undantar Storbritannien och den typ av länder där världsspråk
            talas är Sverige ett av de länder som vid en jämförelse har klart
            svårast att tillgodogöra sig de kunskaper som de personer med
            hög utbildning har som kommer hit. De hamnar i stället i arbetslöshet,
            i utanförskap eller i jobb långt under deras kvalifikationer,
            så försök inte att få det att handla om att den här regeringen
            har dragit ned på Amsanslagen sedan fyra veckor tillbaka! Det
            är inte det som har skapat problemet, utan problemet fanns långt
            före den 1 januari i år då Amsanslaget drogs ned, Ibrahim Baylan!
            Det är ett mycket mycket stort problem som ni i tolv år har misslyckats
            med att ta tag i men som vi nu tänker ta tag i.
          </note>
          <note type="speaker">
            Anf. 30 MATS PERTOFT (mp):
          </note>
          <note>
            Herr talman! Jag ska inte ge mig in i att diskutera vad som har
            hänt för hur många år som helst sedan, utan min konkreta fråga
            till skolministern är följande. Vi har ett problem. Det fanns
            en ordning, och hur bristfällig den än må ha varit så fungerade
            den. Utländsk vårdpersonal med hemvist utanför EU som kom till
            Sverige lärde sig svenska. Riksdagen tog beslut med anledning
            av budgetpropositionen i frågan. Komvux fick minskade resurser,
            Ams fick minskade resurser. Vi ser i dag att svenskundervisningen
            inte fungerar längre.
          </note>
          <note>
            Det kan vara bra att hitta långsiktiga lösningar, det är jag
            alltid intresserad av. Men vad ska vi göra i dag? Vad gör regeringen,
            till exempel genom regleringsbrev Ibrahim Baylan kan det mycket
            bättre än jag, men jag var inne på samma tankegång för att rätta
            till detta problem i dag, nu och här, för den vårdpersonal som
            vi i dag kan använda på våra sjukhus, både läkare och sjuksköterskor,
            så att de kan komma i jobb? De finns här i landet, vi behöver
            dem. Regeringen verkar inte ha någon direkt lösning på frågan.
            De verkar stå ganska handfallna. Det kommer att ta några år att
            hitta permanenta lösningar.
          </note>
          <note type="speaker">
            Anf. 31 IBRAHIM BAYLAN (s):
          </note>
          <note>
            Herr talman! Detta är typiskt för skolministern. Så fort han
            hamnar i en situation där han egentligen inte har något bra svar
            eller någon egen politik hemfaller han till något slags valrörelseretorik:
            Allt ont i Sverige kommer av socialdemokratiskt styre. Det må
            så vara sett från skolministerns perspektiv. Nu är det ett faktum
            att ni har vunnit valet. Kom ur valrörelseretoriken och tala i
            stället om vad ni vill göra! Det är precis som Mats Pertoft säger:
            Oavsett de brister eller förtjänster som den förra regeringens
            politik hade kan vi konstatera att det inte blir bättre om man
            försämrar möjligheten för människor som kommer från andra länder
            att lära sig svenska. Det är det den här regeringens politik de
            facto har inneburit.
          </note>
          <note>
            Då säger skolministern att det här är en viktig verksamhet som
            egentligen borde finnas. Ams borde egentligen göra det, men det
            är upp till dem, säger ministern. Om det nu är så viktigt, skolministern,
            och vi alla tycker det, är skolministern då beredd att vidta någon
            som helst åtgärd för att detta i så fall skrivs in i Ams regleringsbrev,
            där regeringen talar om för Ams vad man förväntar sig? Kan skolministern
            tänka sig det?
          </note>
          <note>
            Det vore välgörande att få ett rakt besked och inte bara en massa
            valrörelseretorik om den förra socialdemokratiska regeringens
            brister och tillkortakommanden. Det räcker inte, det duger inte
            att som svar till de människor som nu blir utan svenskundervisning
            säga att det var värre förr. Det var det inte alls. Det är ni
            som har skurit ned på svenskundervisningen.
          </note>
          <note type="speaker">
            Anf. 32 Statsrådet JAN BJÖRKLUND (fp):
          </note>
          <note>
            Herr talman! Jag tror att Ibrahim Baylan mycket väl vet hur det
            fungerar. Man ger myndigheterna ansvar, och de får resurser, fattar
            beslut och gör prioriteringar. Att jag skulle säga att jag gör
            en bättre prioritering på arbetsmarknaden än vad Ams gör vore
            förmätet. Ams gör den här bedömningen.
          </note>
          <note>
            Anslagen till Ams är nedskurna därför att arbetsmarknadsläget
            förbättras kraftigt. Vi vill ha fler människor i arbete i stället
            för i olika bidragssystem. Visst är det så att Ams får betydande
            resurser detta år och i framtiden. Prioriteringarna inom de resurserna
            görs av Arbetsmarknadsstyrelsen. Det är riktigt att det finns
            formella möjligheter för en regering att gå in och beordra just
            det, men Ams har ansvaret att göra de här avvägningarna.
          </note>
          <note>
            Detta leder mig till frågan: Vad bör vi göra för att lösa det
            på sikt? Problemet finns. Det är inte ett tillfälligt Amsprojekt.
            Det Amsprojekt som vi talar om har pågått i några få år, men det
            är inte tillfälliga Amsprojekt som är lösningen på problemet,
            utan det är naturligtvis långsiktiga regelsystem, hur vi integrerar
            människor som kommer hit från andra länder med kvalificerad utbildning.
            Det är det frågan handlar om i grunden. Där har vi satt i gång
            ett arbete som borde ha satts i gång för mycket länge sedan inom
            Regeringskansliet. Men den nya regeringen prioriterar detta och
            tycker att det är viktigt. Det tar ett tag att få den här typen
            av regelverk på plats.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2006/07:209 och 250 om barngruppernas
            storlek i fritidshemmen
          </note>
          <note type="speaker">
            Anf. 33 Statsrådet JAN BJÖRKLUND (fp):
          </note>
          <note>
            Herr talman! Mats Pertoft har frågat mig vilka åtgärder jag ämnar
            vidta för att kommuner och huvudmän ska leva upp till skollagen
            när det gäller fritidshem och skolbarnsomsorg. Ibrahim Baylan
            har frågat mig vilka åtgärder jag avser att vidta för att dels
            stärka likvärdigheten och höja kvaliteten i fritidshemmen, dels
            minska barngruppernas storlek i fritidshemmen. Båda frågorna avser
            liknande frågeställningar, och jag väljer därför att besvara dem
            i ett sammanhang.
          </note>
          <note>
            Skolbarnsomsorgens huvuduppgift är att komplettera skolan och
            att erbjuda barn en meningsfull fritid och stöd i utvecklingen.
            För många familjer är fritidshemmet en förutsättning för att föräldrarna
            ska kunna förena föräldraskap med arbete eller studier.
          </note>
          <note>
            Under senare år har fritidshemmen knutits allt närmare skolan.
            Det är en positiv utveckling, eftersom fritidshemmen därmed på
            ett bättre sätt kan bidra till att eleverna når läroplanens mål.
          </note>
          <note>
            Sedan den 1 juli förra året råder etableringsfrihet för fritidshem
            med enskild huvudman. Det var partierna i Allians för Sverige
            som tillsammans med Miljöpartiet röstade fram denna ändring i
            skollagen. Jag anser att det är en viktig reform som kommer att
            både förbättra föräldrarnas valfrihet och öka mångfalden.
          </note>
          <note>
            Precis som för förskolan och skolan har kommunerna huvudansvaret
            för fritidshemmen. Det är alltså på det lokala planet man avgör
            vilka resurser som tilldelas verksamheten. Varje fritidshem gör
            sedan sina prioriteringar utifrån de behov som finns.
          </note>
          <note>
            Skolverket beskriver i sin lägesbedömning de problem som fritidshemmen
            brottas med. Många kommuner saknar konkreta mål för fritidshemmen
            och utvärderar inte verksamheten.
          </note>
          <note>
            Jag ser detta som en utmaning för kommunerna, och min förhoppning
            är att Skolverkets lägesbedömning ska stimulera till diskussioner
            om hur fritidshemmens kvalitet och resultat ska utvecklas för
            att fler elever ska nå skolans kunskapsmål. Därutöver har regeringen
            beslutat att de nationella kvalitetsgranskningarna ska genomföras
            tätare. De är en viktig del av statens styrning och bidrar också
            med kunskapsunderlag till huvudmännen om fritidshemmens kvalitet.
          </note>
          <note type="speaker">
            Anf. 34 MATS PERTOFT (mp):
          </note>
          <note>
            Herr talman! Så fortsätter vi vår dialog. Jag har ställt den
            här frågan till skolministern med en speciell utgångspunkt, nämligen
            skollagen. Vi hade ju äran och glädjen att gemensamt sitta i Skollagskommittén
            för ett antal år sedan och göra ett gediget arbete. Den stora
            diskussionen där handlade väldigt mycket om att vi alla var överens
            om att målstyrning är ett bra sätt att styra en verksamhet. Vi
            tittade på målstyrningen i Sverige och konstaterade att vi var
            bra på att styra med mål men att vi var lite sämre på att följa
            upp. Där välkomnar jag den nya regeringens beslut om tätare tillsyn.
            Det är väldigt bra och behövs säkert. Vi vet att det behövs.
          </note>
          <note>
            Det stora problemet i Sverige är: Vad gör man sedan när vi har
            konstaterat att det finns brister? Det är i den här situationen
            vi befinner oss nu. Skolverket har konstaterat när det gäller
            fritidshem och skolbarnsomsorg att det finns stora brister. Nu
            är frågan: Vad föreslår regeringen för åtgärder för att komma
            till rätta med dessa brister? Behövs det åtgärder, eller gör man
            som vi tyvärr brukar göra i Sverige och säger: Jaså, det var ju
            synd? Men sedan händer det inte så mycket mer.
          </note>
          <note>
            I skolministerns svar ser jag lite för mycket av jaså och lite
            för lite, eller snarare ingenting, av förslag till konkreta åtgärder
            eller åtminstone en diskussion om vad vi kan göra för att stödja
            kommunerna och se till att de tar frågan mer på allvar. I Skolverkets
            rapport framgår väldigt tydligt att kommunerna har missat denna
            fråga. Eftersom jag själv har varit kommunpolitiker under många
            år vet jag mycket väl att det finns mycket att tänka på för en
            kommunal skolpolitiker. Kanske fritidshemmen inte alltid har stått
            högst på agendan tyvärr.
          </note>
          <note>
            Med denna rapport som utgångspunkt måste vi tänka om. Läroplanen
            har tydliggjort att det här är en del av skolan. Det ska finnas
            ett helhetsgrepp. Det fungerar inte i dag. Vilka förslag har skolministern
            för att förbättra situationen?
          </note>
          <note type="speaker">
            Anf. 35 IBRAHIM BAYLAN (s):
          </note>
          <note>
            Herr talman! Jag ska börja med att tacka skolministern för svaret.
          </note>
          <note>
            Jan Björklund har varit en aktiv debattör både i opposition och
            som skolminister när det handlar om utbildningspolitiken. Han
            har gång på gång kommit med förslag som har varit på en ganska
            hög detaljnivå. Det har handlat om alltifrån förslag om att man
            ska återgå till gammaldags katederundervisning i grundskolan till
            uppdelning mellan tjejer och killar. Nu senast har man utarbetat
            en mall för hur lärare ska betygssätta 6- och 7-åringar i vårt
            land.
          </note>
          <note>
            Döm då om min förvåning när jag ser det svar vi har fått av skolministern
            när det handlar om fritids. Plötsligt finns det ingenting. Man
            hänvisar till att detta är ett kommunalt ansvar; därför tänker
            skolministern ingenting göra åt de brister som Skolverket konstaterar
            finns på fritids.
          </note>
          <note>
            Det enda konkreta som finns handlar om uppföljning. Vi ska ha
            ytterligare uppföljningar och tätare kontroller av fritids. Det
            är bra. Det var den socialdemokratiska regeringen som tog initiativ
            till det. Vi tycker att det är positivt. Men min fråga blir: Vad
            hjälper denna kontroll och denna uppföljning, om man inte tänker
            göra något med anledning av de rapporter som Skolverket kommer
            med?
          </note>
          <note>
            Den lägesbedömning man gör nu visar att det finns allvarliga
            brister. En av de absolut allvarligaste är bristen på personal
            på fritids. Barngrupperna är alldeles för stora. Även om man har
            bra mål och höga ambitioner blir det näst intill omöjligt att
            genomföra dem om man inte har personal på plats. Skolministern
            skriver i svaret att han har förhoppningar om att detta ska förbättras.
            Det krävs inte bara förhoppningar, skolministern, det krävs konkreta
            åtgärder.
          </note>
          <note>
            Vi i det socialdemokratiska partiet vill att man ska anställa
            ytterligare personal. I det budgetförslag som vi har lagt fram
            i kammaren har vi velat öronmärka resurser för anställning av
            närmare 3 000 fritidspedagoger till, för att på det viset minska
            barngruppernas storlek och därmed öka kvaliteten och måluppfyllelsen.
            Till detta har tyvärr den borgerliga fyrklövern röstat nej, och
            därmed blev det heller inte särskilt mycket av det.
          </note>
          <note>
            Jag återkommer till min första fråga. Kan skolministern, som
            gjort sig känd för att vara väldigt duktig med pekpinnar åt skolväsendet,
            nu ta chansen och tala om: Vad vill du göra för att förbättra
            kvaliteten på fritids?
          </note>
          <note>
            Kom nu inte med ditt vanliga trick, att säga: Det här hände under
            de tolv år ni var vid regeringsmakten! Visst, jag kan självkritiskt
            säga att vi gjorde för lite för fritids. Vi har kommit till den
            insikten och föreslår kraftiga förbättringar. Men min fråga är:
            Vad vill skolministern göra för att förbättra tillvaron för de
            barn och ungdomar som finns på fritids? Vi pratar inte om några
            få; det är närmare 330 000 barn som varje vardag tillbringar tid
            på fritids runtom i landet.
          </note>
          <note>
            Vad vill du göra?
          </note>
          <note type="speaker">
            Anf. 36 Statsrådet JAN BJÖRKLUND (fp):
          </note>
          <note>
            Herr talman! Jag tror att vi delar uppfattning om själva problembilden.
            Den rapport och utvärdering som Skolverket har tagit fram pekar
            på viktiga problem.
          </note>
          <note>
            Men det är något märkligt med debatten ändå. Ni begär att jag
            som skolminister ska gå in och styra upp personaltätheten på fritids,
            eller vad ni nu tycker att jag ska styra upp. Ursäkta, men det
            är inte jag som har kommunaliserat skolan! Det är inte mitt parti
            som har bestämt att skolan ska vara kommunal; det är era partier
            som har gjort det. Så fort det är någonting som inte fungerar
            som ni vill tycker ni att staten ska gå in och styra och detaljreglera
            med särskilda målinriktade pengar eller vad det är.
          </note>
          <note>
            Kan ni då inte förklara varför skolan ska vara kommunal? Mats
            Pertoft, du har varit en stor kommunal skolpolitiker i Södertälje
            i flera år. Varför gjorde du inte det här? Varför kräver du att
            jag ska göra det som skolminister? Det är den typen av frågor
            som aktualiseras.
          </note>
          <note>
            Själva problembilden av fritids är vi överens om. Men frågan
            är nu vems ansvar det är att ta tag i detta. Det är klart att
            ni har ett intresse av att skälla på mig, eftersom jag är er politiska
            motståndare här i kammaren. Men om vi nu är seriösa: Vems ansvar
            är det?
          </note>
          <note>
            Vi har modellen i Sverige att staten och Skolverket gör utvärderingar
            och pekar på problem. Men det innebär inte att det är staten som
            ska lösa alla problemen; i så fall skulle vi förstatliga skolan.
            Man måste förutsätta så fungerade det i alla fall när jag var
            skolborgarråd i Stockholm att när Skolverket kommer med utvärderingar
            läser man dem i kommunerna, tar till sig dem, resonerar och diskuterar
            och försöker göra något åt problemen. Man sitter inte i Sveriges
            kommuner och skolor och säger: Skolverket har utvärderat oss och
            har kritik det struntar vi i! Vi väntar på att skolministern gör
            något! Så kan det inte fungera.
          </note>
          <note>
            Varenda vecka kommer det olika utvärderingar från Skolverket
            om svenskt skolväsende. I går var det något om skolmaten. Det
            kommer rader av utvärderingar ur olika aspekter. Om skolministern
            varje gång ska gå in och stifta nya lagar, varför ska skolan då
            vara kommunal? Det är den frågan ni måste besvara.
          </note>
          <note>
            Jag delar uppfattningen att det är ett problem, men det är kommunernas
            ansvar. Gör de ingenting måste vi naturligtvis ta upp det med
            Sveriges Kommuner och Landsting och med företrädare för kommunerna.
            Men vi kan inte detaljreglera eller specialdestinera bidrag för
            allting. I går kom en rapport om skolmaten. Det kommer säkert
            ett förslag från Baylan snart om att vi ska ha statsbidrag för
            skolmat. Pertoft från Miljöpartiet kan säkert tala om vilken typ
            av mat det ska vara också.
          </note>
          <note>
            Men det är inte så att alla problem i svenskt skolväsende ska
            lösas av skolministern. Vi har kommunalt huvudmannaskap. Det är
            inte jag som har bestämt det. Det är inte Folkpartiet som har
            röstat fram det, utan era partier. Vi måste någon gång låta kommunerna
            lösa problemen också.
          </note>
          <note type="speaker">
            Anf. 37 MATS PERTOFT (mp):
          </note>
          <note>
            Herr talman! Skolministern har rätt i att jag är en stark förespråkare
            för en kommunal skola. Som jag tog upp i mitt inledningsanförande
            har vi en målstyrning med en tydlig uppdragsfördelning i Sverige.
            Det är bra att Skolverket har gjort uppföljningen. Det är bra
            att Skolverket pekar på bristerna. Nu är bara frågan: Vad händer
            sedan? Skolministerns svar är: Jaså, ja, men det var inte mitt
            parti som tyckte så här.
          </note>
          <note>
            Men det är ju historia. Nu är Jan Björklund skolminister, inte
            bara företrädare för Folkpartiet. Nu är det skolministerns uppdrag
            och uppgift, precis som i den föregående debatten om svenska för
            vårdpersonal, att faktiskt se till att allting fungerar på ett
            övergripande sätt.
          </note>
          <note>
            I målstyrningsprocessen efterlyser jag vilka initiativ regeringen
            kommer att ta för att följa upp Skolverkets rapport. Kommer det
            till exempel det verkar ju finnas en brist på idéer på Utbildningsdepartementet
            något så enkelt som ett uppdrag till Skolverket att kolla vad
            kommunerna gör för att komma till rätta med dessa brister på fritids?
            Kanske behövs det andra saker. Är det någonting som saknas lagmässigt?
            Jag är ingen förespråkare av detaljstyrning, så jag är lite skeptisk
            till det, men det kan vara så. Är det någonting annat som måste
            göras för att kommunerna bättre ska leva upp till det regelverk
            som finns för hur man ska driva fritids och skolbarnsomsorgen?
          </note>
          <note>
            I min interpellation efterlyser jag vad skolministern tänker
            göra. Det är inte jag som är skolminister, för i så fall skulle
            jag försöka ta reda på det. Det verkar inte som om skolministern
            tänker på detta sätt, utan det blir en debatt om varför skolan
            kommunaliserades. Skolan kommunaliserades därför att den drivs
            bäst av huvudmän som finns nära den, inte i Stockholm förutom
            Stockholms stad naturligtvis.
          </note>
          <note>
            Det är det övergripande nationella perspektivet som skolministern
            bör ha, och det saknar jag i detta. Vi kan säkert diskutera länge
            om kommunaliseringens för- och nackdelar, men det är inte det
            frågan handlar om nu.
          </note>
          <note type="speaker">
            Anf. 38 IBRAHIM BAYLAN (s):
          </note>
          <note>
            Herr talman! Det är förvånande att se hur hjälplös skolministern
            gör sig.
          </note>
          <note>
            Vi gör ingenting därför att ni, tillsammans med en majoritet
            av riksdagen, för 16 år sedan kommunaliserade skolan. Så kan man
            sammanfatta skolministerns inlägg.
          </note>
          <note>
            Det handlar inte om kommunaliseringens vara eller icke vara.
            Vi är helt överens om att det är kommunerna som har driftsansvaret
            enligt det gällande regelverket. Men likväl har ju staten ett
            ansvar och sätter upp ett regelverk med mål och regler för utbildningsväsendet.
            Det är också det regelverket och de målen som Skolverket följer
            upp, och nu säger man att det inte funkar. Det finns goda exempel,
            det ska sägas, där man jobbar väldigt bra och med väldigt goda
            resultat. Men det finns också väldigt många avskräckande exempel.
          </note>
          <note>
            Det är utifrån den rapporten vi nu diskuterar, skolministern.
            Vill skolministern diskutera att man ska förstatliga hela utbildningsväsendet,
            inklusive grundskolor och gymnasieskolor, så får han gärna göra
            det i den borgerliga alliansen. Ni sitter i majoritet. Ni kan
            ju ändra detta. Ni har sju röster mer än s, v och mp tillsammans.
            Ni kan ändra det. Den diskussionen kan ni väl ta internt. Ni har
            ju majoritet.
          </note>
          <note>
            Den konkreta frågeställningen och interpellationen handlar om
            vad skolministern och regeringen vill göra för att förbättra och
            höja kvaliteten på fritids och, det som Skolverket nämner som
            den viktigaste åtgärden, se till att det blir mindre barngrupper
            och ökad personaltäthet. Det går inte att säga att det bara är
            kommunerna som ska göra det. Som högsta ansvariga i landet har
            skolministern ett ansvar för att det finns en likvärdighet och
            en kvalitet i utbildningen. Man gör det via lagar och regler,
            men man kan faktiskt också göra det genom att staten erbjuder
            resurser. Det har gjorts tidigare i grundskola och gymnasieskola.
            Det är ingen detaljstyrning, utan det är ett erbjudande som kommunerna
            till exempel i fallet med grundskolan till 99 % har tagit del
            av.
          </note>
          <note>
            Det behöver inte handla om en princip för hur detta ska styras.
            Det handlar om vilken vilja regeringen har. Har regeringen en
            vilja att förbättra tillvaron för de knappt 330 000 barn som går
            på fritids eller inte? Det är frågan.
          </note>
          <note>
            Jag återkommer till mina första frågor. Vilka konkreta åtgärder
            är skolministern beredd att vidta för att förbättra kvaliteten,
            öka likvärdigheten och minska barngrupperna på fritids?
          </note>
          <note type="speaker">
            Anf. 39 Statsrådet JAN BJÖRKLUND (fp):
          </note>
          <note>
            Herr talman! Som jag sade är de åtgärder vi vidtar att vi säger
            åt kommunerna, som har det här ansvaret, att de måste ta det bättre
            än tidigare. Det är det vi gör.
          </note>
          <note>
            Det är något märkligt med Ibrahim Baylans inlägg när det gäller
            den ökning av antalet barn i fritidshemsgrupperna som kan konstateras
            i de här rapporterna från Skolverket. Om man jämför hur det var
            1990 med hur det är i dag kan man se att det har skett en kraftig
            ökning av storleken på grupperna. Så är det. Det är dock så att
            den stora ökningen skedde i mitten och slutet av 1990-talet. De
            sista åren sedan 2000 och framåt har det inte ökat så mycket,
            utan det var i slutet av 90-talet som ökningen av de här barngruppernas
            storlek i stort sett skedde. Det var i alla fall en kraftig ökning
            då.
          </note>
          <note>
            Varför kommer då Socialdemokraterna på att man bör gå in och
            reglera detta tre månader efter det att man har förlorat valet?
            Varför kom man inte på det när det skedde? Det var ju då man styrde.
            Man hade ansvaret. Nu, när jag har haft ämbetet i några månader,
            säger Ibrahim Baylan att jag måste lösa detta. Varför gjorde ni
            inte det under de där åren? Det var ju under er regeringstid som
            problemen inträffade. Det var minsann inte fritt från larmrapporter
            då heller.
          </note>
          <note>
            Men låt oss strunta i historien och fundera på vad vi gör nu.
            Jag tycker, Ibrahim Baylan, att när det kommer en rapport från
            Skolverket om problem i det kommunala skolväsendet måste den första
            reaktionen vara att säga åt huvudmännen, det vill säga kommunerna,
            att läsa och studera detta och lösa problemen. Om första reaktionen
            alltid är att här är ett problem och nu ska vi ha ett direktriktat
            statligt bidrag, kommer frågan upp om hur vi egentligen ska styra
            svenskt skolväsende. Vi har olika uppfattningar i grunden, Ibrahim
            Baylan och Mats Pertoft å ena sidan och jag å andra sidan, om
            ifall staten eller kommunerna ska ha huvudmannaskapet för svensk
            skola.
          </note>
          <note>
            Men ni har bestämt detta, och det finns även nu en majoritet
            i riksdagen för att det är kommunerna som ska ha huvudmannaskapet.
            Då måste vi låta kommunerna lösa de här problemen när de dyker
            upp. Det kan inte vara så att så fort det poppar upp ett problem
            ska skolministern stifta en lag. Det är då jag ställer frågan:
            Varför ska skolan i så fall vara kommunal? I de kommuner jag känner
            till och har jobbat nära med tar man den här typen av rapporter
            på stort allvar. Jag hoppas att Mats Pertoft gjorde det när har
            var kommunal skolpolitiker i Södertälje. Jag hoppas att Ibrahim
            Baylan gjorde det när han var kommunal skolpolitiker i Umeå. När
            Skolverket kommer med kritik tar man del av den och funderar på
            hur man ska lösa detta.
          </note>
          <note>
            Sedan frågar Pertoft om vi inte tänker kolla upp detta. Det är
            självklart. Det är en del i Skolverkets ständigt pågående granskning.
            Om man gör en granskning och riktar kritik och det inte har gjorts
            någonting åt det nästa gång man granskar är det mycket allvarligare.
            Det är självklart att Skolverket har det uppdraget. Man har ett
            permanent uppdrag att följa upp att skolhuvudmännen som man granskar
            följer upp den kritik som riktas. Det är helt självklart. Allt
            står inte i det här interpellationssvaret, men det är en viktig
            del i Skolverkets ständigt pågående uppgift. Granskar man något
            och kritiserar det, ska man nästa gång man granskar följa upp
            att det rättats till.
          </note>
          <note>
            Jag tror att vi har samma syn på fritidshemmen och på problemen
            där. Jag delar uppfattningen att fritidshemmen framför allt under
            1990-talet utsattes för häftiga besparingar. En del kanske man
            klarade av, men en del har säkert lett till kvalitetsförsämringar.
            Jag misstror inte Skolverkets rapport på någon punkt. Därför är
            det nu så viktigt för skolhuvudmännen att ta det här ansvaret,
            och eftersom den här riksdagen har bestämt att kommunerna ska
            vara skolhuvudmän måste faktiskt kommunerna i första hand ta ansvaret.
          </note>
          <note type="speaker">
            Anf. 40 MATS PERTOFT (mp):
          </note>
          <note>
            Herr talman! Det är väldigt trevligt att jag och Jan Björklund
            kan vara helt överens om väldigt mycket i det stora hela. Vi är
            inte överens om vem som ska driva skolorna, men det verkar ändå
            finnas en trygg riksdagsmajoritet på min sida. Jag känner mig
            nöjd där. Skolministern får kanske känna sig i opposition just
            i den frågan.
          </note>
          <note>
            Men det som jag ändå tycker är svårt är det här antingeneller-perspektivet.
            Jag efterlyser inga nya lagar. Jag är väldigt glad att det betonas
            att Skolverket måste följa upp de brister man har konstaterat.
            Jag hoppas också att i det uppdraget ingår att man också har ett
            nationellt perspektiv och ser om det finns saker som måste åtgärdas
            på nationell nivå för att komma till rätta med bristerna i fritidshemmen
            och skolbarnsomsorgen. Det är ju det min fråga handlade om. Det
            verkar som om vi har samma syn på det i grund och botten.
          </note>
          <note>
            Jag efterlyser som sagt inga nya lagar nu, men jag efterlyser
            att skolministern håller frågan levande, kollar upp och ser om
            det behövs andra saker, till exempel det som Ibrahim Baylan tar
            upp, det vill säga statliga ekonomiska bidrag för att minska gruppstorleken
            på fritidshemmen. Vi har alla tre varit kommunalpolitiskt aktiva,
            och vi vet att under 90-talet var kommunernas ekonomi inte den
            bästa. Man kanske prioriterade grundskolan framför fritidshemmen.
            Det gjorde man i Södertälje, och det var synd. Vi får väl försöka
            förbättra saken där, men det kostar pengar, och de finns inte
            i dag.
          </note>
          <note>
            Jag ser med spänning fram emot dels hur Skolverket kommer att
            kolla hur kommunerna följer upp den kritiska rapporten, dels hur
            skolministern sedan kommer att se till att de nationella regler
            eller åtgärder som eventuellt behövs kommer fram.
          </note>
          <note type="speaker">
            Anf. 41 IBRAHIM BAYLAN (s):
          </note>
          <note>
            Herr talman! Björklund har ju gjort sig känd för att beredvilligt
            komma med pekpinnar när det handlar om skol- och utbildningsdebatten.
            Jag tror att vi i dag har varit med om något kanske unikt i hans
            fall. I två interpellationsdebatter i rad har han sagt att han
            ingenting kan eller bör göra. Ams bör sköta det där fast de egentligen
            inte gör det han tycker att de borde göra.
          </note>
          <note>
            I den här debatten handlar det om att kommunerna egentligen inte
            gör vad de borde göra, men det är ju deras uppgift.
          </note>
          <note>
            Vi ska följa upp. Saken är ju den att vi har följt upp det här
            under ett antal år. Det har införts krav på kvalitetsredovisningar.
            En del av de uppföljningar som Skolverket har gjort har ju skett
            på regeringens uppdrag. Man har kommit fram till ganska allvarliga
            brister.
          </note>
          <note>
            Skolministerns svar fortsätter med att: Nej, vi kan ingenting
            göra. Det är ett kommunalt ansvar.
          </note>
          <note>
            Han slår ifrån sig, och det räcker inte. Det duger inte. Driftsansvaret
            ligger på kommunerna, det kan vi vara helt överens om. Men det
            finns ändå ett ansvar för staten och därmed för Jan Björklund,
            som den främste företrädaren för regeringen när det gäller skolfrågor,
            att tala om hur man vill göra för att öka likvärdigheten. Det
            räcker inte med att säga att det här är kommunernas ansvar. Skolverket
            skriver ju i lägesbedömningen att det troligen är ett medvetet
            val från kommunernas sida att inte prioritera skolbarnomsorgen.
            Det går alltså inte, skolministern, att bara blunda och säga att
            det är kommunernas val. De har tydligen, enligt Skolverket, valt
            att prioritera bort detta.
          </note>
          <note>
            Vi behöver fler åtgärder. Vi vill att staten ska vara med och
            ta ett delansvar för att höja kvaliteten. Vi är beredda och vill
            att man ska öronmärka resurser för att på det viset också se till
            att höja kvaliteten och minska barngrupperna. Det är den politik
            vi socialdemokrater står för. Vad står regeringen för?
          </note>
          <note type="speaker">
            Anf. 42 Statsrådet JAN BJÖRKLUND (fp):
          </note>
          <note>
            Herr talman! Jag har inte sagt att staten inte kan göra något.
            Det är bara det att det vi kan göra ju går rakt in i den kommunala
            självstyrelsen om vi ska vidta mycket kraftfulla åtgärder. Det
            går att lagreglera mer om hur stor en barngrupp på fritids får
            vara. Jag har inte uppfattat några sådana förslag i den här kammaren,
            men det går att göra.
          </note>
          <note>
            Det går att ge direktriktade statsanslag, men vi vet ju alla
            att den socialdemokratiska ledningen i Svenska Kommunförbundet
            är rent allergisk mot den typen av lösningar och mycket kritisk
            till de förslag som förs fram av den socialdemokratiska riksdagsgruppen
            stup i ett om olika direktriktade medel. Jag tror till och med
            att Miljöpartiet brukar vara kritiskt mot direktriktade statsanslag,
            men det är möjligt att Pertoft här omorienterar sig i kammaren
            och nu, just i den här debatten, tycker att det är bra.
          </note>
          <note>
            Men dessutom vet vi att direktriktade statsanslag rakt in i en
            stor verksamhet är mycket svåra att följa upp. Om en kommun inte
            vill använda anslaget till det man får det för är det otroligt
            lätt för den kommunen att låta bli. Man stoppar i och för sig
            in de nya pengarna, men man drar undan andra pengar själv. Det
            där har vi sett så många gånger med alla Wärnerssonpengar, och
            allt vad det har hetat genom åren, som inte har gett någon effekt.
            Det är inte ett effektivt sätt. Det verkar bara lite handlingskraftigt.
            När man inte har något annat att göra som minister så kan man
            ge lite direktriktade statsanslag så verkar det kraftfullt, men
            det ger nästan aldrig någon väsentlig och märkbar effekt. Visst
            kan regeringen och staten göra så, men det ska ha gått mycket
            längre än så här, innan man går in och börjar detaljreglera och
            ägna sig åt något slags överförmyndarskap.
          </note>
          <note>
            Ibrahim Baylan uttryckte det så att kommunerna har driftsansvar
            för fritidshemmen. Oj då, det låter som om det var någon sorts
            entreprenad man hade lagt ut. Man har huvudmannaansvar för fritidshemmen,
            Ibrahim Baylan. Man är huvudman för skolverksamheten, och det
            är ditt parti som har bestämt det. Vi var emot det, men det är
            Socialdemokraterna som har bestämt att kommunerna ska ha huvudmannaansvaret.
            Och så kommer det en kritisk rapport, och då blir reaktionen:
            Oj oj oj, nu måste staten in och reglera!
          </note>
          <note>
            Nej, i stället är kravet på kommunerna att fixa detta nu. Gör
            de inte det får vi ta upp en diskussion om vad vi ska göra, men
            vi ger nu huvudmännen en chans att fixa detta. Börja inte ropa
            på statlig lagstiftning eller detaljregleringar av kommunerna
            så fort ett problem uppmärksammas!
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2006/07:240 om Tom Tits Experiment
          </note>
          <note type="speaker">
            Anf. 43 Statsrådet JAN BJÖRKLUND (fp):
          </note>
          <note>
            Herr talman! Mats Pertoft har frågat mig om jag är beredd att
            medverka till en regelförändring som möjliggör även för ett kommunalt
            ägt bolag att bedriva friskoleverksamhet, alternativt om jag är
            beredd att verka för att få till stånd en försöksverksamhet där
            ett kommunalt bolag kunde vara huvudman för en fristående skola.
          </note>
          <note>
            Fristående skolor är en självklar del av det svenska skolväsendet.
            En grundläggande del av regeringens omläggning av skolpolitiken
            är att skapa ett utbildningssystem där villkoren för kommunala
            och fristående skolor är likvärdiga. Alla elever och vårdnadshavare
            ska ha möjlighet att välja mellan olika skolformer. Elever och
            vårdnadshavare ska också ha stora möjligheter att välja just den
            utbildning som passar elevens behov och önskemål. Varje skola
            ska ha utrymme att skapa en egen profil och tillämpa ett eget
            arbetssätt.
          </note>
          <note>
            Men det finns enligt min mening skäl att hålla isär vad som är
            en kommunal skola och vad som är en fristående skola. Det måste
            vara tydligt för såväl skolans personal som för elever och vårdnadshavare
            vilken typ av skola man verkar i och vilket regelverk som gäller
            för verksamheten. I detta ligger också att det måste vara klart
            vem som är huvudman för skolan.
          </note>
          <note>
            Som Mats Pertoft pekar på har Skolverket konstaterat att helägda
            kommunala bolag utifrån gällande rätt inte kan godkännas som huvudmän
            för fristående skolor som motsvarar grundskolan. Det aktuella
            fallet har även prövats av Länsrätten i Stockholms län som gjorde
            samma bedömning som Skolverket. Länsrättens dom har nu emellertid
            överklagats till Kammarrätten i Stockholm som ännu inte prövat
            ärendet.
          </note>
          <note>
            Jag avser för närvarande inte att vidta några åtgärder för att
            ändra regelverket. Jag tänker dock följa utvecklingen på området
            i allmänhet, och i det här aktuella ärendet i synnerhet, för att
            se om det behövs ändringar i regelverket för att regeringens skolpolitiska
            mål ska kunna uppnås.
          </note>
          <note type="speaker">
            Anf. 44 MATS PERTOFT (mp):
          </note>
          <note>
            Herr talman! Jag börjar med det sista i skolministerns svar,
            att regeringens skolpolitiska mål ska uppnås. Det finns ju en
            stor fråga som vi skolpolitiker debatterar väldigt ofta och rådbråkar
            våra huvuden om, nämligen: Hur ska vi uppnå att fler elever intresserar
            sig för naturvetenskapliga ämnen, matematik etcetera?
          </note>
          <note>
            Jag vet inte om skolministern någon gång har varit på Tom Tits
            och besökt verksamheten. Han nickar. Annars hade jag bjudit in
            honom, för det är en ganska suverän verksamhet som bedrivs vid
            Sveriges största science center i Stockholmsområdet. Trots tyvärr
            hög inträdesavgift är det fullt med skolungdomar där.
          </note>
          <note>
            Frågeställningen är följande: Vi har en intressant verksamhet.
            Den är pedagogisk. Den är grundad av lärare. Det är entusiaster
            som har byggt upp det här från början. Verksamheten har under
            många år samarbetat med lärarhögskolan för att främja naturvetenskapliga
            ämnen med pedagogiska experiment och så vidare. Man har nu startat
            en förskoleverksamhet. Det är kö till den. Den är eftertraktad.
            Man arbetar med hela utställningarna och bedriver pedagogiskt
            utvecklingsarbete i ordets bästa mening och man vill starta en
            friskola. Man vill starta en skola som kan föra den pedagogiska
            traditionen, den här experimentlustan, vidare in i grundskolan.
          </note>
          <note>
            Man har bara ett enda problem. Det är att man råkar vara ett
            helägt kommunalt bolag. Det beror på att det genom åren inte funnits
            någon i näringslivet som velat pytsa in pengar för att kunna starta
            den verksamheten. Inte ens nu för tiden går museiverksamheten,
            alltså utställningsverksamheten, runt. De har varit en stiftelse.
            Nu är de ett kommunalt bolag och ingår i Täljekoncernen. De har
            alltså ett enda problem, nämligen att de har fel huvudman. Jag
            tror inte att något fristående bolag skulle vara berett att ta
            över verksamheten om man inte blev lovad en väldig massa pengar
            i all evighet.
          </note>
          <note>
            Frågan är om vi är intresserade av bra skolor eller av huvudmannafrågan.
            För en liberal skolminister borde det vara självklart att det
            är skolan och inte huvudmannafrågan det måste handla om. Det finns
            inte något konkurrensförhållande. Jag betvivlar att Kunskapsskolan
            eller Vittra vore intresserade av att ta över verksamheten. Det
            handlar om att skapa möjligheter för en pedagogiskt innovativ
            idé på områden där vi nationellt diskuterar hur vi kan främja
            elevernas intressen och att på detta område skapa möjligheter
            att utveckla verksamheten.
          </note>
          <note>
            Hur kan skolministern i sann liberal anda skapa dessa möjligheter?
            Det är min fråga.
          </note>
          <note type="speaker">
            Anf. 45 Statsrådet JAN BJÖRKLUND (fp):
          </note>
          <note>
            Herr talman! Det är något i frågeställningen som jag inte förstår.
            Om Tom Tits i Södertälje är en kommunal verksamhet, och om kommunen
            tycker att det ska vara en skola, är det bara att starta en skola.
            Varför måste det vara en friskola? Kommunen är ju huvudman för
            skolväsendet, och då är det bara att starta en skola.
          </note>
          <note type="speaker">
            Anf. 46 MATS PERTOFT (mp):
          </note>
          <note>
            Herr talman! Det skulle man kunna göra, men då uppstår andra
            problem. En kommunal skola har, vilket också påpekas i svaret,
            delvis ett annat regelverk. Man har ett annat helhetsansvar. När
            man har en hel organisation med anställningar och så vidare är
            det betydligt krångligare än för en enskild friskola, som helt
            kan fokusera på den pedagogiska idén och det koncept som finns.
          </note>
          <note>
            Sedan vill jag som politiker inte lägga mig i detta för mycket,
            utan jag vill att dessa människor tillsammans med verksamhetsledningen
            för Tom Tits, med koncernledningen, arbetar fram sin idé och att
            den är fristående. Jag kan hålla med om att den möjligheten diskuteras,
            men det vore betydligt enklare om de kunde fortsätta som friskola,
            särskilt då det redan finns en enskild förskola.
          </note>
          <note type="speaker">
            Anf. 47 Statsrådet JAN BJÖRKLUND (fp):
          </note>
          <note>
            Herr talman! Det här är väldigt rörigt. Vi har kommunala skolor,
            och vi har privata skolor. De kallas i Sverige för friskolor.
            Här finns en kommunal verksamhet som Mats Pertofts parti tycker
            ska vara privatskola för att kunna gå runt arbetsrätten i Södertälje,
            eller vad det var han sade; de skulle behöva andra anställningsavtal
            och sådant. Det är en ganska märklig invändning.
          </note>
          <note>
            Jag är för det första mycket skeptisk till att kommunal verksamhet
            över huvud taget ska bedrivas i bolagsform. Det minskar människors
            insyn, vilket är ett demokratiskt problem. Det förekommer ofta
            att kommunerna skyfflar pengarna mellan olika bolag för att skatteplanera.
            Om Södertälje kommun nu vill ha Tom Tits experimenthus, eller
            vad det heter, i kommunal bolagsform så får man väl ha det, men
            då är det ju inte privat. Då kan det inte vara en friskola. Det
            är en kommunal verksamhet. Vill de ha den som skola, så öppna
            skolan!
          </note>
          <note>
            Södertälje kommun är huvudman för skolväsendet i Södertälje så
            det är bara att öppna en skola. Om det däremot ska vara en friskola
            ska det också ha en privat huvudman. Om de anställda och verksamhetsledningen
            vill ta över och driva den som privat skola är det bara att göra
            det. Skicka in en ansökan till Skolverket så prövas den!
          </note>
          <note>
            Kommunen kan inte driva privatskolor. Det strider mot hela definitionen.
            Vi skiljer i Sverige mellan kommunala skolor och fristående skolor,
            och om man luddar till det hela genom att kommunala bolag i någon
            blandform skulle kunna driva privata skolor är man ute på mycket
            tunn is.
          </note>
          <note type="speaker">
            Anf. 48 MATS PERTOFT (mp):
          </note>
          <note>
            Herr talman! Nu handlar detta om fristående skolor. Även om skolministern
            i var och varannan mening växlar mellan benämningen privatskola
            och friskola föredrar jag benämningen friskola. Jag trodde att
            vi i Sverige avskaffade privatskolorna för omkring 15 år sedan
            i och med att vi också avskaffade möjligheten att ta ut höga avgifter.
          </note>
          <note>
            Svårigheten består av flera delar. Det handlar inte om att fuska
            bort personal. Det handlar om att det i en fristående skola finns
            en tydligare fokusering än i en kommunal skola. Det brukar ofta
            framhållas i debatten att en fördel med fristående skolor är just
            att de kan fokusera bättre. Sedan har vi diskussionen om upptagningsområde,
            och allt annat som en kommunal skola har, som också kan krångla
            till det hela. Jag tror dock inte att vi ska ta den diskussionen
            nu.
          </note>
          <note>
            Det är lite synd om vi på det här sättet ska skilja mellan olika
            skolhuvudmäns möjligheter. Det vore bättre om vi kunde säga att
            vi vill ha bra skolor. Varför ska i så fall inte kommunala bolag
            få driva friskolor på samma sätt som andra bolag? Man kan ha rent
            ideologiska invändningar mot det. Jag själv har inte det, men
            det verkar som om skolministern har en rent ideologisk invändning
            mot att kommunala bolag ska få driva friskolor. Jag undrar: Varför
            det?
          </note>
          <note type="speaker">
            Anf. 49 Statsrådet JAN BJÖRKLUND (fp):
          </note>
          <note>
            Herr talman! Vi har två typer av skolor i svensk skollagstiftning,
            om vi talar om huvudmannaskap. Det ena är kommunala skolor. Där
            är kommunen huvudman. Det andra är fristående skolor, som de mycket
            riktigt heter. De har privat huvudman. Det betyder att kommunen
            inte är huvudman för dem. Den stora skillnaden mellan kommunala
            skolor och friskolor är vem som är huvudman.
          </note>
          <note>
            Mats Pertoft säger att här finns en skola som borde få vara kommunal
            men samtidigt vara friskola. Varför det? Jag förstår inte det.
            Om man vill vara en friskola med det regelverket får väl bolaget,
            eller vad det nu är som kommunen har, privatiseras, eller också
            får de som vill driva en friskola frigöra sig från kommunen och
            starta och driva den om de uppfyller kraven. Men så länge det
            är en kommunal verksamhet är det en kommunal skola, och då faller
            den också inom ramen för den lagstiftningen.
          </note>
          <note>
            Jag ser inget behov av att ludda till lagstiftningen, att kommuner
            ska driva privatskolor eller tvärtom. Det enda väsentliga när
            det gäller att skilja dem åt handlar om vem som är huvudman. Det
            är därför det finns två olika lagstiftningar. I det ena fallet
            är det kommunen och i det andra en enskild huvudman. Att då krångla
            till det hela genom att låta kommunala bolag bedriva friskolor
            ser jag inget behov av. Om kommunen tycker att verksamheten ska
            vara skola är det fritt fram att starta en kommunal skola. Tycker
            man att det ska finnas en enskild huvudman får man överlåta verksamheten
            till någon annan ägare.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2006/07:251 om läroböcker som inte
            överensstämmer med skolans värdegrund
          </note>
          <note type="speaker">
            Anf. 50 Statsrådet JAN BJÖRKLUND (fp):
          </note>
          <note>
            Herr talman! Ulf Holm har frågat mig vilka åtgärder jag avser
            att vidta för att läromedel vars innehåll kan uppfattas som kränkande
            eller diskriminerande, och därför inte överstämmer med skolans
            värdegrund, inte längre ska användas i landets skolor.
          </note>
          <note>
            Som jag sade i en liknande interpellationsdebatt den 26 januari
            anser jag att frågan i grunden handlar om en kompetent lärarkår.
            En lärare med gedigna kunskaper i pedagogik, i undervisningsämnet
            och i skolans värdegrund kan avgöra vilka läroböcker som är bra
            och vilka som inte är förenliga med skolans värdegrund.
          </note>
          <note>
            Det är inte lämpligt att staten detaljreglerar vilka läroböcker
            skolorna ska använda. I stället måste vi lita på att lärarna själva
            kan göra den professionella bedömningen.
          </note>
          <note>
            I budgetpropositionen för år 2007 har regeringen lagt fram flera
            förslag för att stödja lärarna i deras arbete. Bland annat aviserar
            regeringen den största statliga satsningen på lärarfortbildning
            sedan skolan kommunaliserades. Regeringen har också tagit initiativ
            till att 10 miljoner kronor satsas på att utveckla och sprida
            handlingsprogram mot mobbning och annan kränkande behandling.
            Åtgärdsprogrammen ska bygga på forskning och beprövad erfarenhet.
            Skolans arbete med värdegrunden måste stärkas. Regeringen anser
            att lärare och skolledare måste ges verktyg för detta.
          </note>
          <note>
            Som pedagogisk ledare har skolans rektor det yttersta ansvaret
            för val av läromedel och undervisningens utformning. Jag vill
            därför förbättra förutsättningarna för att rektorerna ska lyckas
            i sitt uppdrag. Som framgår av budgetpropositionen vill regeringen
            skapa en rektorsutbildning med högre grad av akademiskt innehåll
            än den nuvarande och avser att återkomma till riksdagen med förslag
            på behörighetsregler för rektorer.
          </note>
          <note>
            Avslutningsvis hoppas jag att Skolverkets rapport blir en grund
            för fortsatta diskussioner i skolan om innehållet i de läromedel
            som används och att man reflekterar över hur dessa stöder skolans
            uppdrag.
          </note>
          <note type="speaker">
            Anf. 51 ULF HOLM (mp):
          </note>
          <note>
            Herr talman! Jag vill tacka statsrådet för svaret. Bakgrunden
            till det här är den första granskning RFSL gjorde 2003 för att
            titta på hur läroböcker behandlade just homosexuella, bisexuella
            och transpersoner i skolan. Det var en ganska tragisk rapport,
            och det var oroväckande att se hur man behandlade sådana saker.
            Ett år senare gjorde Sveriges Radios Ekoredaktion en uppföljning
            där man markerade att var femte skola fortfarande använde de böcker
            som var diskriminerande och kränkande bland annat för HBT-personer.
          </note>
          <note>
            Utifrån den aspekten begärde vi i Miljöpartiet i förhandlingarna
            med s och v när vi styrde landet, att Skolverket skulle titta
            på det här i ett bredare perspektiv och även ta med frågor om
            etnisk tillhörighet, religion, trosuppfattning och så vidare.
            Den rapporten, I enlighet med skolans värdegrund? , kom i december
            förra året.
          </note>
          <note>
            Precis som statsrådet säger är läromedelsmarknaden fri i Sverige.
            Vi har ingen statlig kontroll. Det är dock ganska oroväckande
            att skolan fortfarande använder läroböcker som är kränkande, där
            man fortfarande säger att homosexualitet är något onormalt, där
            man ignorerar eller osynliggör handikappade och där man framställer
            olika religiösa uppfattningar, till exempel islam, bara i samband
            med krig och terror och så vidare. Det utgör faktiskt ett diskriminerings-
            och arbetsmiljöproblem.
          </note>
          <note>
            Det man blir mest förvånad över i detta är statsrådets svar.
            Hela ansvaret ska läggas på lärarna, och inget ansvar alls på
            ministern. Han verkar inte vara beredd att göra något alls. Det
            är lite märkligt. Vi riksdagsledamöter har fått flera mejl, flera
            har skrivit motioner om detta, och riksdagens HBT-grupp, där Folkpartiet
            har en ledande position, har skrivit en flerpartimotion om att
            man borde göra någonting. Det finns även enskilda folkpartimotioner
            som lyfter upp att något måste göras. Men det enda svaret skolministern
            ger är att det är lärarnas uppgift ge bara några miljoner extra
            för kompetensutbildning till lärarna så löser sig allting.
          </note>
          <note>
            Då tror jag inte att skolministern har läst Skolverkets rapport.
            I avslutningen skriver man nämligen: Mångfalden av informationskällor
            som används i skolan innebär att det ställs mycket höga krav på
            dagens lärare de förväntas förhålla sig kritiska till olika former
            av information samt att välja mellan olika läromedel och deras
            innehåll. Med tanke på den kunskap och den tid som krävs för att
            granska läroböckers innehåll är det knappast rimligt att förvänta
            sig att lärare och elever ensamma ska kunna klara av denna uppgift.
          </note>
          <note>
            Frågan är då vem som ska ha den uppgiften. Vem ska ansvara för
            att de läroböcker som används i skolan faktiskt inte kränker mänskliga
            rättigheter, inte kränker homosexuella och inte heller kränker
            människor av annat etniskt ursprung eller av annan religiös övertygelse?
            Det är ju just det som sker i dag. Den självsanering som man kanske
            hade hoppats på efter rapporterna från bland annat RFSL Ungdom
            har ju inte fått fullt genomslag än.
          </note>
          <note>
            Frågan står alltså kvar: Vad avser ministern att göra för att
            komma till rätta med detta problem när det gäller skolans läromedel?
          </note>
          <note type="speaker">
            Anf. 52 Statsrådet JAN BJÖRKLUND (fp):
          </note>
          <note>
            Herr talman! Det är något märkligt med flera av dessa interpellationsdebatter.
            Miljöpartist efter miljöpartist går upp och pekar på någon larmrapport
            om något som inte varje skola i Sverige har skött. Man säger att
            det är ett stort problem och kräver att skolministern ska göra
            något.
          </note>
          <note>
            Det är naturligtvis fullt möjligt att återinföra en statlig läromedelscensur.
            Vi hade det fram till 1991. Den avskaffades då, men det är fullt
            möjligt att återinföra den. Jag ska strax återkomma till frågan
            om det är lösningen på problemet. Hur som helst går det att göra.
          </note>
          <note>
            Nu finns det en larmrapport. Jag tycker att den är bra, liksom
            den som RFSL tog fram för några år sedan. Den väckte en väldig
            debatt, och huvuddelen av Sveriges skolor bytte ut läroböckerna.
            Ulf Holm nämnde själv att det var 20 % som inte bytte ut böckerna
            inom ett år medan 80 % uppenbarligen gjorde det. Väldigt många
            tar till sig detta, och jag tror att systemet fungerar bra.
          </note>
          <note>
            Den rapport som interpellanten nu håller i handen kom från Skolverket.
            Det är bra att man på verket har granskat detta, och rapporten
            leder i sin tur till ytterligare debatt. Lärare blir uppmärksamma
            på det och det lovar jag läromedelsförlagen, som naturligtvis
            vill sälja sina böcker, förstår precis vart vinden blåser och
            studerar detta noggrant när de skriver nästa generation läroböcker.
          </note>
          <note>
            Om vi ska ha ett system med kommunaliserad skola, så som det
            är i Sverige det är inte mitt parti som har bestämt det utan snarare
            interpellantens parti kan staten inte detaljstyra varenda rad
            i varenda lärobok. Granskningen måste göras av dem som köper in
            böcker en lärare, ett lärarkollegium eller en skola och till stöd
            för det gör Skolverket omfattande granskningar av läromedlen.
            Läromedelsförlagen tar del av detta, och man köper de böcker som
            uppfyller kraven. Jag vet att det inte alltid har gått till så,
            men jag är helt övertygad om att den rapport som interpellanten
            har i handen och som kom alldeles nyligen leder till en självsanering
            och en ytterligare granskning på de här områdena.
          </note>
          <note>
            Alternativet till denna ordning är att vi inför en statlig läromedelskontroll
            igen. Det är det enda alternativet. Någon tredje väg finns inte.
            Det innebär att jag får utse några personer som ska läsa alla
            läromedel i förväg och godkänna dem. Men inte ens de personer
            som då utses kommer att kunna vara så kloka att de ser allt lika
            bra som lärarna.
          </note>
          <note>
            Jag gick i skolan på 1970-talet i Sverige. Jag hade en lärobok
            där det fanns en bild på kinesiska folkkommunarbetare som stod
            på åkern och var jättelyckliga över det. Folkrepubliken Kina framställdes
            som en idyll. Då fanns det läromedelscensur, men det var ingen
            garanti för att det inte skulle finnas inslag i böckerna som var
            helt uppåt väggarna. Jag tror inte på idén om att återinföra en
            censurmyndighet i Sverige.
          </note>
          <note>
            Ett bra system innebär att en kritisk granskning av läromedel
            som utförs både av Skolverket och av intresseorganisationer som
            RFSL, som startar en debatt, sätter press på läromedelsförlagen.
            Även huvudlärarna i olika ämnen på skolorna tar del av diskussionen,
            granskar böckerna och väljer innan de köper in. Jag skulle vilja
            säga att dessa rapporter, både den från RFSL, som kom för några
            år sedan, och Skolverkets senaste rapport, leder till en självsanering
            både hos läromedelsförlagen och ute i skolväsendet. Kanske är
            detta ett ännu effektivare sätt, eftersom det blir debatt, än
            om en statlig censurmyndighet ska läsa allt i förväg.
          </note>
          <note type="speaker">
            Anf. 53 ULF HOLM (mp):
          </note>
          <note>
            Herr talman! Jag kan än en gång konstatera att statsrådet inte
            tycks ha några idéer alls. Alternativen verkar vara att det antingen
            ska vara helt fritt och att allt ansvar ska ligga på lärarna,
            eller att man ska återgå till en gammal lagstiftning från 1991
            som man redan tagit bort. Jag tror inte att något parti i riksdagen
            har motionerat om att den ska återinföras.
          </note>
          <note>
            Finns det verkligen inga andra möjligheter för statsrådet att
            agera? Regeringen visar här en brist på initiativförmåga.
          </note>
          <note>
            I tidigare interpellationsdebatter har du, Jan Björklund, sagt
            att skolan i första hand ska ta ansvaret. Här innebär det i första
            hand lärarna. Vem ska ha ansvaret i andra hand då? Vem har ansvaret
            om lärarnas tid inte räcker till för att göra granskningen, precis
            som Skolverket konstaterar? Skolverket skriver att med tanke på
            den kunskap och tid som krävs är det knappast rimligt att vänta
            sig att lärarna ensamma ska kunna klara av denna uppgift. Detta
            har Skolverket skrivit, och jag är beredd att hålla med om det.
          </note>
          <note>
            Det finns väldigt många kompetenta lärare, men de har förmodligen
            inte kompetens att studera detta inom alla områden. Det är ingen
            lätt uppgift. Skolverket skriver vidare att många läromedelsföretag
            faktiskt skickar böckerna till granskning, men det framgår inte
            i vilken mån förlagen anlitar särskilda experter för att granska
            läroböckerna utifrån alla perspektiv. Det är det som är svårigheten.
          </note>
          <note>
            Vore det då inte bra om vi kunde hjälpa till med att ge både
            lärarna och läromedelsföretagen vissa verktyg som de kan använda
            för att gå i rätt riktning?
          </note>
          <note>
            Det borde vara det självklara. Då borde det finnas något annat
            alternativ än att antingen ha en läromedelscensur som vi tog bort
            år 1991 eller ha det helt fritt.
          </note>
          <note>
            Det förvånar mig att just ett folkpartistiskt statsråd tydligen
            lämnar walk over och säger: Det får ni sköta själva. När det gäller
            diskriminering av HBT-personer, funktionshindrade, personer med
            annan religiös uppfattning kan vi ingenting göra. Han säger: Vi
            kan ingenting göra.
          </note>
          <note>
            Vi är valda hit just för att göra någonting. Vi borde ta initiativet.
            Vi borde göra någonting mer än att bara sitta med armarna i kors
            och säga: Det är lärarna som får ta hand om detta. Lärarna behöver
            verktyg i sin verksamhet för att kunna utföra en bra uppgift.
            Då borde det finnas några initiativ till hur man kan göra detta.
          </note>
          <note>
            Vi har när det gäller att köpa riktig mat ekologisk mat Kravmärkning.
            Vi kanske kunde göra någonting liknande när det gäller Skolverket.
            Skolverket har nu granskat en mängd läromedel och funnit en del
            konstiga saker. Då kanske man skulle sätta upp en lista på Skolverkets
            hemsida och säga: Dessa bör man kanske undvika, inte vet jag.
          </note>
          <note>
            Det är ett förslag. Men det är regeringen och skolministern som
            har resurserna för att kunna ta fram initiativ och utreda olika
            möjligheter. Man kan inte bara sitta med armarna i kors och låta
            det fortsätta. Det går för sakta. Vi kan inte leva år 2007 och
            bara säga: Det är förvisso skolböcker som är 20 år gamla, men
            man kan ju läsa på Internet om det nya och ta till sig.
          </note>
          <note>
            Om en elev får den 20 år gamla boken i sin hand, och läraren
            säger: Läs bara detta kapitel, är det väl självklart att eleven
            även bläddrar igenom de andra sidorna och får se formuleringarna
            i rubrikerna och de stereotypa framställningarna.
          </note>
          <note>
            Det håller inte. Vi måste ta initiativet. Jag hoppades verkligen
            att ett folkpartistiskt statsråd skulle kunna ta ett sådant initiativ.
            Men jag verkar ha bedragit mig på den punkten. Jag beklagar det.
          </note>
          <note type="speaker">
            Anf. 54 Statsrådet JAN BJÖRKLUND (fp):
          </note>
          <note>
            Herr talman! Några initiativ till statlig läromedelscensur kommer
            inte att komma från en liberal skolminister. Det kan jag garantera.
            Jag ser fram emot när den miljöpartistiska gruppmotionen kommer
            om en statlig läromedelscensur ur de idéer som Miljöpartiet för
            fram nu.
          </note>
          <note>
            Att man däremot granskar böckerna och ger kritik, råd och anvisningar
            tycker jag är alldeles utmärkt. Det är precis det som har skett
            och det som sker. Det är den rapport som Ulf Holm själv står och
            håller upp. Det är Statens skolverks granskning. Det är vad som
            redan sker. Det är väl alldeles utmärkt om Ulf Holms parti en
            gång i tiden har varit med och tagit initiativ till detta. Det
            är väl jättebra och att det sker en debatt.
          </note>
          <note>
            Jag har haft två debatter här i riksdagen med anledning av rapporter
            om brister i läroböckerna. Det finns absolut brister. I båda debatterna
            säger interpellanterna: Varför granskas det inte? Att vi står
            här och debatterar beror på att det har granskats. Det sker en
            granskning. Det är bra att det görs och att Skolverket och även
            andra aktörer i samhället går in. Det är vad jag försöker säga.
            Jag tror inte ens att en myndighet upptäcker allting och ser allting.
            Ibland är det andra som gör det. I det här fallet är det RFSL
            som går in med sina ögon och granskar vad som står om HBT-personer
            och så vidare. Det är självklart. Man upptäcker saker och slår
            larm, och så vaknar också Skolverket. Det vore annorlunda om vi
            inrättade en myndighet. Jag tror inte att Skolverket borde få
            i uppgift att censurera böckerna. Det är inte alls säkert att
            det skulle leda till en förbättrad kvalitet på läroböckerna jämfört
            det system vi har i dag.
          </note>
          <note>
            Skolverket granskar emellanåt läroböckerna och riktar kritik.
            Andra aktörer gör det också. Jag lovar att de läromedelsförlag
            som inte tar till sig den kritiken inte finns. De vill sälja sina
            böcker. De vill inte bli uthängda och kritiserade, för då får
            de inte sina böcker sålda.
          </note>
          <note>
            Om någon har böcker som är 20 år gamla hjälper det inte att censurera
            de nya, för de gamla finns ju kvar. Ett annat problem är att pengarna
            går till datorerna i skolorna i stället för böcker. De nya böcker
            som kommer ut och som granskas och läses blir det en debatt om,
            och man rättar till det.
          </note>
          <note>
            Än så länge har ingen lyckats övertyga mig om att dagens ordning
            skulle vara kass. Dagens ordning är den att vi inte har någon
            statlig läromedelscensur. Men vi har granskningar som vållar debatt.
            Saker och ting rättas i regel till då. Varje skola bestämmer själv
            exakt vilka läroböcker man vill köpa in.
          </note>
          <note>
            Att det ska finnas några statliga smakdomare eller censurorgan
            är jag emot. Däremot är jag för den granskning som i dag sker.
            Kom inte och påstå att det inte sker någon statlig granskning.
            Det är precis det som har skett. Det är därför vi står här och
            diskuterar.
          </note>
          <note type="speaker">
            Anf. 55 ULF HOLM (mp):
          </note>
          <note>
            Herr talman! Statsrådet säger: Dagens ordning är okej. Att säga
            så innebär också att man inte vill ta något ansvar och göra någonting
            åt detta problem. Vi har läromedel som faktiskt är kränkande för
            människor. Du vill sitta med armarna i kors. Jag beklagar det
            verkligen.
          </note>
          <note>
            Jag tycker att du ska gå på Folkpartiets gruppmöten och höra
            pläderingen där. Det finns motioner just från din egen partigrupp
            om att man måste göra något åt detta. Det finns enskilda motioner
            och flerpartimotioner där man kräver att vi måste göra någonting.
          </note>
          <note>
            Det är ingen som har föreslagit att vi ska skapa en ny myndighet.
            Det är ingen som har föreslagit att vi ska ha en läromedelscensur
            à la 1991. Det är ingen som har föreslagit detta i debatten. Det
            är du som av dig själv målar upp den bilden. Det visar på att
            du har skygglappar och inte vill se och öppna för nya idéer och
            nya infallsvinklar. Det är bara det ena eller det andra, och ingenting
            mittemellan. Det beklagar jag verkligen.
          </note>
          <note>
            Jag är helt övertygad om att vi på något sätt måste hjälpa våra
            politiker i kommunerna, som är huvudmän för skolorna. Vi måste
            hjälpa lärarna i deras arbete och inte lägga allt ansvar på dem.
          </note>
          <note>
            Vi måste se till att vi kan få ut läromedel som faktiskt är analyserade
            ur olika aspekter just för att vi ska inte kränka människor med
            annan religiös bakgrund, annan sexuell läggning etcetera. Där
            måste vi verkligen göra någonting.
          </note>
          <note>
            Det enda jag begär är att få höra statsrådet säga: Ja, vi ska
            fundera på detta på Utbildningsdepartementet. Vi kanske ska ta
            initiativ till att göra någonting mer. Skolverkets rapport tillkom
            tack vare Miljöpartiet.
          </note>
          <note>
            Jag hade hoppats att kanske Folkpartiet skulle ta över stafettpinnen
            och jobba vidare med frågan och inte bara lägga den åt sidan.
            Det är tydligen det som skolministern har för avsikt att göra,
            och jag beklagar det verkligen.
          </note>
          <note type="speaker">
            Anf. 56 Statsrådet JAN BJÖRKLUND (fp):
          </note>
          <note>
            Herr talman! Det är knappt någon idé att ha ett sådant här samtal
            om man inte lyssnar på varandra. Ulf Holm lyssnar inte på vad
            jag säger. Jag säger att den granskning som Skolverket i dag gör
            är en bra modell. Den leder till en omfattande debatt.
          </note>
          <note>
            Det är just det som är mittemellan. Det ena är att inte ha någon
            som läser någonting, inte ha någon som granskar någonting, och
            att man har böcker som ingen har koll på över huvud taget. Det
            andra är att man har en statlig läromedelscensur. Det är två ytterlighetsmodeller.
          </note>
          <note>
            Ett mittemellanläge är att Skolverket eller någon annan med jämna
            mellanrum går in och granskar böcker, läser och kritiserar och
            säger: Det här är väl ändå fel, och det här är inte bra. Det är
            väl det som är mellantinget och det som vi har i dag.
          </note>
          <note>
            Det sägs att man ska skärpa det ytterligare. Ulf Holm säger:
            Vi har inte föreslagit censur, vi kräver bara att det ska göras
            mer. Det är bara det att om det är mer än den granskningen, då
            är man på censurlinjen.
          </note>
          <note>
            Jag håller med om att Ulf Holm inte har föreslagit censur. Ulf
            Holm säger: Gör något. Men något blir i praktiken censur. Det
            som sker i dag är en granskning av läromedel. Men det är inte
            att man sitter och censurerar eller stämplar Godkänd eller Icke
            godkänd på läromedlen.
          </note>
          <note>
            Man framför synpunkter och kritik mot olika saker. Nästa steg
            om man ska göra någonting mer är att staten går in och säger:
            De här läromedlen ska man inte använda. Då är det censur.
          </note>
          <note>
            Jag förstår inget annat än att Ulf Holm bara vill göra en poäng
            av att låtsas att han är mer engagerad i den här frågan än vad
            jag är, vilket jag inte tror. Jag är också mycket engagerad. Men
            jag litar på att de system vi har för att korrigera felaktiga
            läromedel till sist fungerar.
          </note>
          <note>
            Det finns läromedel där man har uttryckt sig på sätt som helt
            klart är oacceptabelt och underkänt. Det är precis det som kritiseras,
            och så rättas det till. De korrigerings- och granskningssystem
            vi har fungerar. Vi står här och diskuterar just därför att det
            har kommit en granskningsrapport.
          </note>
          <note>
            Om man ska ha ännu skarpare system handlar det som censur, och
            det kommer inte en liberal skolminister att införa.
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 2 februari
          </note>
          <note>
            Ulla Andersson
          </note>
          <note>
            Ann-Christin Ahlberg
          </note>
          <note>
            Lars Johansson
          </note>
          <note>
            Leif Jakobsson
          </note>
          <note>
            Hans Stenberg
          </note>
          <note>
            Marie Nordén
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 februari.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 2 februari
          </note>
          <note>
            Berit Högman
          </note>
          <note>
            Lars U Granberg
          </note>
          <note>
            Marie Nordén
          </note>
          <note>
            Hillevi Engström
          </note>
          <note>
            Holger Gustafsson
          </note>
          <note>
            Per Bolund
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 februari.
          </note>
          <note>
            13 § Kammaren åtskildes kl. 11.39.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
