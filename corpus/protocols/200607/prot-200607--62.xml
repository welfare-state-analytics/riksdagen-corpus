<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--62</head>
          <docDate when="2006-02-16">2006-02-16</docDate>
        </div>
      </front>
      <body>
        <div>
          <note n="7e5a3e01">
            ﻿
          </note>
          <note n="af19b327">
            Riksdagens protokoll
          </note>
          <note n="4ebadded">
            2006/07:62
          </note>
          <note type="date" n="1a7a9c44">
            Fredagen den 16 februari
          </note>
          <note n="67015538">
            Kl. 09:00 - 11:51
          </note>
          <note n="d9de2261">
            1 § Ledighet
          </note>
          <note n="3c639d9a">
            Tredje vice talmannen meddelade att Osama Ali Maher (m) ansökt
            om ledighet under tiden den 16 februari12 december.
          </note>
          <note n="5b8b894f">
            Kammaren biföll denna ansökan.
          </note>
          <note n="55a3e7c5">
            Tredje vice talmannen anmälde att Staffan Appelros (m) inträtt
            som ersättare för statsrådet Tobias Billström (m) under Osama
            Ali Mahers ledighet.
          </note>
          <note n="e3432836">
            2 § Anmälan om kompletteringsval till utskott
          </note>
          <note n="449f95d6">
            Tredje vice talmannen meddelade att Vänsterpartiets riksdagsgrupp
            anmält Anne-Marie Wallouch som suppleant i finansutskottet, skatteutskottet
            och näringsutskottet under Marie Engströms ledighet.
          </note>
          <note n="28cea852">
            Tredje vice talmannen förklarade vald under tiden den 16 februari11
            mars till
          </note>
          <note n="6abb0f38">
            suppleant i finansutskottet
          </note>
          <note n="5681fba2">
            suppleant i skatteutskottet
          </note>
          <note n="6297ebf4">
            suppleant i näringsutskottet
          </note>
          <note n="f7301428">
            3 § Meddelande om frågestund
          </note>
          <note n="9eb05cc7">
            Tredje vice talmannen meddelade att vid frågestunden torsdagen
            den 22 februari kl. 14.00 skulle frågor besvaras av statsminister
            Fredrik Reinfeldt (m).
          </note>
          <note n="d8107c83">
            4 § Meddelande om ändring i kammarens sammanträdesplan
          </note>
          <note n="7a5ff609">
            Tredje vice talmannen meddelade att måndagen den 26 februari
            kl. 14.00 skulle interpellationer besvaras.
          </note>
          <note n="62269d85">
            Meddelandet hade delats ut till kammarens ledamöter.
          </note>
          <note n="34fbc47c">
            5 § Anmälan om fördröjda svar på interpellationer
          </note>
          <note n="d30e78d9">
            Till riksdagen hade inkommit följande skrivelser:
          </note>
          <note n="cd324b67">
            Interpellation 2006/07:267
          </note>
          <note n="2c98e080">
            Interpellation 2006/07:267 EU:s konstitution
          </note>
          <note n="3ceeff29">
            Interpellationen kommer att besvaras tisdagen den 27 februari
            2007.
          </note>
          <note n="faee81c0">
            Skälet till dröjsmålet är att interpellanten inte kunde ta emot
            svaret den föreslagna tiden.
          </note>
          <note n="b3463d65">
            Christina Weihe
          </note>
          <note n="3a579eda">
            Interpellation 2006/07:282
          </note>
          <note n="c2720a9e">
            Interpellation 2006/07:282 Ojämlika villkor på arbetsmarknaden
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="5a290d62">
            Skälet till dröjsmålet är sedan tidigare inbokade arrangemang
            och utlandsresa.
          </note>
          <note n="3310dbe4">
            Cecilia Bergman
          </note>
          <note n="26c5d920">
            Interpellation 2006/07:283
          </note>
          <note n="3a632bae">
            Interpellation 2006/07:283 Flyktingmottagandet och kommunerna
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="5a290d62">
            Skälet till dröjsmålet är sedan tidigare inbokade arrangemang
            och utlandsresa.
          </note>
          <note n="3310dbe4">
            Cecilia Bergman
          </note>
          <note n="7c5fe6b0">
            Interpellation 2006/07:284
          </note>
          <note n="e5295885">
            Interpellation 2006/07:284 Alla kommuners ansvar för flyktingmottagande
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="5a290d62">
            Skälet till dröjsmålet är sedan tidigare inbokade arrangemang
            och utlandsresa.
          </note>
          <note n="3310dbe4">
            Cecilia Bergman
          </note>
          <note n="f20403ed">
            Interpellation 2006/07:292
          </note>
          <note n="7fa8f203">
            Interpellation 2006/07:292 Borgerlig oreda i flyktingmottagningen
            och kommunplaceringen
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="5a290d62">
            Skälet till dröjsmålet är sedan tidigare inbokade arrangemang
            och utlandsresa.
          </note>
          <note n="3310dbe4">
            Cecilia Bergman
          </note>
          <note n="9cbf4a93">
            Interpellation 2006/07:302
          </note>
          <note n="bded0067">
            Interpellation 2006/07:302 Plusjobb för personer över 60 år
          </note>
          <note n="3ceeff29">
            Interpellationen kommer att besvaras tisdagen den 27 februari
            2007.
          </note>
          <note n="aadd6bde">
            Skälet till dröjsmålet är tjänsteresor.
          </note>
          <note n="8d0e38f8">
            Karin Renman
          </note>
          <note n="f161eaf2">
            Interpellation 2006/07:304
          </note>
          <note n="1b502ab6">
            Interpellation 2006/07:304 Bostadsföretag och diskriminering
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="5a290d62">
            Skälet till dröjsmålet är sedan tidigare inbokade arrangemang
            och utlandsresa.
          </note>
          <note n="3310dbe4">
            Cecilia Bergman
          </note>
          <note n="50f90a03">
            Interpellation 2006/07:306
          </note>
          <note n="345d0f8a">
            Interpellation 2006/07:306 Europarådets kampanj mot mäns våld
            mot kvinnor och våld i nära relationer
          </note>
          <note n="63c2859b">
            Interpellationen kommer att besvaras tisdagen den 13 mars.
          </note>
          <note n="91a40c7c">
            Skälet till dröjsmålet är sedan tidigare inbokad utlandsresa.
          </note>
          <note n="3310dbe4">
            Cecilia Bergman
          </note>
          <note n="1ce780e4">
            6 § Svar på interpellation 2006/07:268 om ekonomisk ersättning
            vid störningar i telenätet
          </note>
          <note type="speaker" n="1466915f">
            Anf. 1 Statsrådet ÅSA TORSTENSSON (c):
          </note>
          <u who="unknown" xml:id="i-19ec4fb1b0d08640-0" n="0be7f2c5">
            <seg n="1a12b16d">
              Fru talman! Carina Adolfsson Elgestam har frågat mig om jag har
              för avsikt att ompröva det ersättningssystem som finns för elkunder
              vid avbrott i elförsörjningen samt om jag är beredd att låta utreda
              ekonomiska styrmedels roll för säkrare telefoni.
            </seg>
            <seg n="90cab8c4">
              Jag vill till att börja med ge ett svar på den första frågan.
              Jag har inte någon avsikt att ompröva det ersättningssystem för
              elkunder vid avbrott i elförsörjningen som numera finns lagfäst.
            </seg>
            <seg n="2157bca6">
              När det gäller frågan om att införa en motsvarighet till lagstadgad
              ersättningsskyldighet vid avbrott i telefonnätet eller andra elektroniska
              kommunikationsnät har jag på Carina Adolfsson Elgestams fråga
              om ersättning till telekunder (2006/07:466) tidigare svarat att
              jag i dagsläget inte är beredd att förorda ett ersättningssystem
              motsvarande det på elsidan. Jag har dock samtidigt sagt att störningar
              i teletrafiken till följd av oväder är ett återkommande problem
              och att det därför möjligen kan finnas skäl att se över frågan.
              Jag tillade att vi därför noga bör följa hur driftsäkerheten och
              tillförlitligheten påverkas av det arbete som görs för att öka
              driftsäkerheten för såväl el som telefoni.
            </seg>
            <seg n="d03b0b5b">
              Stormen Per drog över landet den 14 januari och var en av de
              värsta stormar vi upplevt sedan 60-talet. Telefonin har också
              påverkats av de oväder som har drabbat Sverige den 20 och 21 januari
              2007. Den påverkan som nu kvarstår gäller den fasta telefonin.
              Områden som drabbats särskilt är länen Västra Götaland, Kronoberg
              och Jönköping med delar av angränsande län som Halland, Östergötland,
              Skåne och Kalmar. Problemen berör mindre orter och landsbygd.
              Telefonnäten har skadats genom avbrott på ledningar från nedfallna
              träd, följdfel av elavbrott och enskilda fel hos kunderna med
              mera. Reparationsarbeten bedrivs, men ovädren har orsakat omfattande
              skador vilka ofta är tidskrävande att åtgärda.
            </seg>
            <seg n="46fae413">
              Den 30 januari 2007 var ca 10 000 kunder utan fast telefoni,
              och det kommer att ta lång tid innan enskilda kunder i hårt drabbade
              områden på landsbygden får tillbaka telefonin men olika alternativ
              erbjuds under tiden. Exempel är lån av mobiltelefon, vidarekoppling
              av telefonen och att butiker utrustas med persondatorer med anslutning
              till Internet som kan användas för att betala räkningar med mera.
            </seg>
            <seg n="e70d880f">
              Information till kunderna sker genom operatörernas kundtjänster
              och webbplatser men även genom annonsering i tidningar och inslag
              i radio. Information ges om reparationsarbetet, ekonomisk ersättning
              och andra möjligheter till kompensation.
            </seg>
            <seg n="86172126">
              Den som tillhandahåller kommunikationsnät eller elektroniska
              kommunikationstjänster ska enligt lagstiftningen på området se
              till att verksamheten uppfyller rimliga krav på god funktion och
              teknisk säkerhet samt på uthållighet och tillgänglighet vid extraordinära
              händelser i fredstid. Det är Post- och telestyrelsens ansvar att
              se till att berörda aktörer uppfyller detta krav. Jag förutsätter
              att myndigheten utför denna tillsyn.
            </seg>
            <seg n="f3c84dbc">
              Jag har haft samtal med företrädare för Telia Sonera om utvecklingen
              i de drabbade områdena men ser också det allvarliga i att många
              avbrott lång tid efter ovädren inte har blivit åtgärdade av Telia
              Sonera. Jag följer nu utvecklingen i de drabbade områdena noga
              och är beredd att gå vidare med förslag till nödvändiga åtgärder
              för att komma till rätta med problematiken. Sådana förslag kan
              dock inrymma andra åtgärder än lagstadgad avbrottsersättning.
            </seg>
          </u>
          <note type="speaker" n="de9d4033">
            Anf. 2 CARINA ADOLFSSON ELGESTAM (s):
          </note>
          <u who="Q3375840" xml:id="i-753038e94dd94520-0" n="576e1ee4">
            <seg n="848a0ccc">
              Fru talman! Jag vill börja med att tacka Åsa Torstensson för
              svaret. Jag vill också säga att jag tycker att det är bra och
              glädjande att ministern inte är beredd att förändra det som handlar
              om våra elleverantörers avbrottsersättning utan att kunderna får
              kompensation när de drabbas.
            </seg>
            <seg n="b004de73">
              Däremot tycker jag att svaret innehåller en kullerbytta. Å ena
              sidan är inte ministern beredd att införa ett avbrottssystem liknande
              det vi har för elleverantörer, å andra sidan ska ministern följa
              frågan och göra överväganden.
            </seg>
            <seg n="4cb2898f">
              Det hade varit positivt om ministern hade redogjort för någon
              idé om hur man skulle kunna få säkrare och tryggare leveranser
              när det gäller telefoni.
            </seg>
            <seg n="560a56da">
              Jag följer den här frågan medialt och har gjort det sedan stormen
              Gudrun. För ett par veckor sedan kunde man i en av våra Smålandstidningar
              läsa rubriken De har tröttnat på alla avbrott.
            </seg>
            <seg n="db20bbe7">
              Det här är så oerhört tydligt.
            </seg>
            <seg n="085cc1be">
              Med anledning av svaret och de 10 000 kunder som fortfarande
              hade problem den 30 januari gick jag nu på morgonen in och tittade
              på den uppdaterade Teliasidan för att se hur det ser ut med störningarna.
              Oavsett om man tittar på fast telefoni eller på mobil är det noll
              fel. Det är ju jättebra. Det kändes skönt.
            </seg>
            <seg n="558f4fcf">
              Sedan började jag läsa lite mer noggrant vad man egentligen redovisar
              på sin hemsida. Det är större fel, som kabelfel och dylikt. Det
              som handlar om det lilla på spridningsnätet och det som är ut
              till kund redovisar man inte. Jag tycker att det är lite falsk
              marknadsföring på hemsidan när det gäller störningsproblem.
            </seg>
            <seg n="c7f8236f">
              Det är väl en uppmaning till Telia att förbättra hemsidan för
              de kunder som över huvud taget har möjlighet att på hemsidan följa
              hur det ser ut med avbrottsfel och störningar i telenätet.
            </seg>
            <seg n="3b2f3c02">
              Det andra bekymret som många kunder redogör för handlar om när
              man ringer till kundtjänst och blir nr 89 i kön. Har man då ingen
              egen telefon som man kan använda utan har gått till någon vän
              eller bekant eller är på sin arbetsplats och ska sitta i den här
              kön upplever man inte att det är någon form av service.
            </seg>
            <seg n="02a60dd0">
              Utifrån detta perspektiv känner jag att det skulle vara bra om
              vi kunde ha ett system när det gäller telefoni som liknar det
              system med avbrottsförsäkring som vi har infört när det gäller
              elleverantörerna. Det handlar ju om att sätta människan och medborgaren
              i centrum. I detta perspektiv tycker jag att Telia har haft så
              lång tid på sig att förbättra leveranssäkerheten att det nu är
              dags att man ställer detta krav på Telia.
            </seg>
            <seg n="5e355bb4">
              Jag hävdar återigen att det vore bra om vi från Sveriges riksdag
              kunde införa ett system med avbrottsförsäkring som innebär att
              kunden sätts i centrum och Telia får ekonomiska drivkrafter eftersom
              det faktiskt är det som det handlar om, alltså att bli snabbare
              och bättre i fråga om att förbättra fast telefoni och för den
              delen även den nya tekniken med fast mobiltelefoni.
            </seg>
          </u>
          <note type="speaker" n="38b5fa31">
            Anf. 3 KRISTER ÖRNFJÄDER (s):
          </note>
          <u who="Q3845415" xml:id="i-ee46f2175984f993-0" n="84292915">
            <seg n="d58785d1">
              Fru talman! Anledningen till att jag anmälde mig till denna diskussion
              är att jag för ett par veckor sedan ställde en skriftlig fråga
              till statsrådet där jag tog upp frågan om hur olika företag och
              enskilda personer har blivit drabbade av stormen Per och dess
              följdverkningar.
            </seg>
            <seg n="4373e434">
              Som ett exempel tog jag upp hur man upplevde situationen i Emmaboda
              kommun där det var alldeles för många som blev drabbade och där
              det tog jättelång tid innan man gjorde någonting över huvud taget.
              Och jättelång tid i detta fall var alltså flera veckor.
            </seg>
            <seg n="e65b5091">
              Det är ett stort problem både för enskilda medborgare och för
              företagare att telefonnätet inte fungerar. I det samhälle som
              vi i dag lever i är en av grundförutsättningarna för att folk
              över huvud taget ska kunna leva, verka och ha sin försörjning
              att detta fungerar.
            </seg>
            <seg n="d898902f">
              I svaret jag fick, vilket jag tackar för, fick jag en hel del
              ytterligare information. Men jag fick egentligen inget svar på
              min fråga. Därför ska jag upprepa den: Vilka åtgärder avser statsrådet
              att vidta för att det ska finnas ett fungerande telefonnät i hela
              Sverige?
            </seg>
            <seg n="3ccf0b23">
              Det svar som jag fick var att statsrådet följer utvecklingen
              i de drabbade områdena och operatörernas arbete för att öka driftsäkerheten.
              Det tycker jag är bra. Sedan säger statsrådet: Jag överväger nu
              förslag till åtgärder för att komma till rätta med problematiken
              men kan inte i nuläget redogöra för dessa.
            </seg>
            <seg n="c89ee186">
              Jag tycker att det är bra att man överväger förslag till åtgärder.
              Men när jag fick svaret trodde jag att en av de åtgärder som man
              övervägde var bland annat det som dagens interpellationsdebatt
              handlar om.
            </seg>
            <seg n="17121208">
              Vad jag är intresserad av är när det kommer att vidtas sådana
              åtgärder. Finns det någon tidsplan för att vi ska kunna få någon
              form av garanti för ett fungerande telefonnät i hela Sverige?
            </seg>
          </u>
          <note type="speaker" n="ba6417f7">
            Anf. 4 Statsrådet ÅSA TORSTENSSON (c):
          </note>
          <u who="unknown" xml:id="i-19ec4fb1b0d08640-1" n="0be7f2c5">
            <seg n="ef789d7b">
              Fru talman! Jag vill framföra ett tack till debattörerna.
            </seg>
            <seg n="62a3df7a">
              Jag tror att vi ska vara väldigt övertydliga när det gäller att
              det avgörande för att vi ska kunna ha människor boende i alla
              delar av landet naturligtvis är att vi i detta sammanhang har
              motsvarande tillgänglighet på telefonisidan som man kan finna
              i tätorter och i städer. Det är avgörande annars kan vi inte skapa
              möjligheter för alla att verka och bo var de vill.
            </seg>
            <seg n="c001af52">
              Anledningen till att mitt svar slutar med att ersättning vid
              avbrott i telefoni kan vara en åtgärd men att det också kan vara
              fråga om andra åtgärder är att el- och telenät inte är jämförbara.
              Och jag tror att det är viktigt att vi ser att det finns skillnader
              mellan el- och telenät.
            </seg>
            <seg n="53e1e3ae">
              Det får inte bli så att vi skapar en situation som innebär att
              förutsättningarna för landsbygdsboende blir sämre med en lagstiftning
              även om vi har en tydlig avbrottsersättning. Det är anledningen
              till mitt svar till er, alltså att det kan vara fråga om en avbrottsersättning
              men att det också kan vara fråga om någonting annat som får bättre
              effekt på tillgången till telefoni. A och O för människor är att
              de har telefon. Det primära är inte att de får avbrottsersättning.
              Jag hoppas att vi är överens om det.
            </seg>
            <seg n="cebf2bac">
              Det är detta arbete som jag nu håller på med innan jag sätter
              ned foten i fråga om vilka åtgärder som framgent kommer att vidtas.
            </seg>
            <seg n="d05c4c1a">
              Post- och telestyrelsen har nu övergått från att följa skeendet
              där nere till att också utföra en tydlig tillsyn, så att man också
              granskar utvecklingen i förhållande till nuvarande regelverk.
              Det är naturligtvis också en del av arbetet som jag har tillgång
              till och som jag måste ha med mig i det fortsatta arbetet.
            </seg>
          </u>
          <note type="speaker" n="2ed498fa">
            Anf. 5 CARINA ADOLFSSON ELGESTAM (s):
          </note>
          <u who="Q3375840" xml:id="i-753038e94dd94520-1" n="576e1ee4">
            <seg n="f69a02cd">
              Fru talman! Det som ministern och jag kan vara överens om är
              att det primära inte är avbrottsersättningen. Men det är oväder
              varje år. Det kommer snö, och det kommer stormar. Nu har det råkat
              vara så under de senaste åren att först kom stormen Gudrun. Det
              är knappt att jag vill kalla den för en storm. Personligen har
              jag ett annat namn på den utifrån mina egna erfarenheter av den
              kvällen och den natten. Och i år kom stormen Per.
            </seg>
            <seg n="62d8345e">
              Telia har inte klarat leveranssäkerheten sedan Gudrun. Och människor
              ute i glesbygden lever fortfarande med följderna av dessa avbrott.
              Då känner jag att vi måste göra någonting och att vi måste komma
              vidare.
            </seg>
            <seg n="4b633b64">
              Självklart ska vi inte skapa någonting som gör att det blir sämre
              för de boende på landsbygden eller i glesbygden. Att man bor på
              landsbygden eller i glesbygden betyder inte att man bor långt
              från städerna eller långt från tätorterna, utan det handlar om
              att man bor någon kilometer utanför.
            </seg>
            <seg n="6a84a385">
              Vi har en liten by som ligger kanske en och en halv kilometer
              utanför Lenhovda där jag bor. Människorna där har problem var
              och varannan dag. Det fungerar ju naturligtvis en och annan dag.
              Men sedan händer någonting, och då är de utan telefon igen i flera
              dagar.
            </seg>
            <seg n="226bc740">
              Ministern säger att det kan handla om någonting annat. Men redovisa
              då vad någonting annat är. Jag har funderat länge över vilka åtgärder
              som man kan vidta. Vi har skärpt kraven när det gäller Post- och
              telestyrelsen. Så långt har vi kommit. Och det har gjorts ett
              så kallat överklagande till länsrätten, tror jag att det var.
              Och det har väl kommit ett besked om det. Det verkar inte vara
              någon framkomlig väg.
            </seg>
            <seg n="6c47c8f5">
              Ekonomiska drivkrafter har fallit rätt så väl ut när det gäller
              elleverantörerna. Sådana kanske skulle visa samma goda resultat
              även när det gäller telefoni och Telia.
            </seg>
            <seg n="4c4cb6d6">
              Jag kan känna att vi naturligtvis inte ska ha exakt samma system
              som det vi har för elleverantörerna, utan det måste vara ett system
              som är anpassat utifrån telefoni. Telia självt har ett så kallat
              ersättningssystem. Efter fem dagar får kunden 200 kronor och efter
              tio dagar 500 kronor. Efter 15 dagar, vilket också visar att man
              ibland räknar med att det tar tid innan man får ordning på sina
              nät, får kunden 800 kronor.
            </seg>
            <seg n="f023901e">
              Personligen kan jag nog känna att om det fanns ytterligare en
              nolla i beloppen skulle arbetet och de ekonomiska drivkrafterna
              för Telia bli betydligt större när det gäller att skapa leveranssäkerhet.
              Så länge vi inte har något annat som blir starkare tror jag att
              detta skulle skapa en säkrare telefoni i glesbygden.
            </seg>
          </u>
          <note type="speaker" n="b3999fac">
            Anf. 6 KRISTER ÖRNFJÄDER (s):
          </note>
          <u who="Q3845415" xml:id="i-ee46f2175984f993-1" n="84292915">
            <seg n="d046028d">
              Fru talman! Jag tycker inte att detta med ekonomisk ersättning
              eller ekonomiska incitament ska avfärdas. Det tycker jag på precis
              samma grunder som Carina Adolfsson Elgestam här framfört. I många
              olika sammanhang har det ju visat sig att just en ekonomisk kostnad
              kan vara den största drivkraften för att komma åt ett praktiskt
              problem. Jag har hela tiden förutsatt att det har varit ett av
              de medel som man räknat med både i det här fallet och i liknande
              fall.
            </seg>
            <seg n="2e9765c2">
              Att, precis som Carina här nämnde, tala om någon form av ekonomisk
              ersättning betraktas av de egenföretagare som jag pratat med som
              ett hån mot deras verksamhet. Det ger dem inte möjlighet att få
              sina företag att överleva. I stället behövs det helt andra åtgärder.
            </seg>
            <seg n="43fdde20">
              Som jag sade i mitt tidigare inlägg är jag glad över att ministern
              engagerar sig i den här frågan. Ändå skulle jag vilja ta upp det
              som var den avslutande frågan i mitt tidigare inlägg. Om ministern
              har för avsikt att återkomma skulle alla vi som på något sätt
              är engagerade i frågan vara tacksamma för att få reda på när vi
              kan förvänta oss någon form av åtgärdsplan när det gäller att
              komma till rätta med problemet. Om inte annat kan man då betrakta
              det som någon form av ljus i den tunnel av mörker som många i
              dag upplever.
            </seg>
          </u>
          <note type="speaker" n="dc141e8a">
            Anf. 7 Statsrådet ÅSA TORSTENSSON (c):
          </note>
          <u who="unknown" xml:id="i-19ec4fb1b0d08640-2" n="0be7f2c5">
            <seg n="dde27330">
              Fru talman! Med anledning av Carina Adolfsson Elgestams beskrivning
              av läget för kunder, också för kunder i absolut närhet till tätorter,
              vill jag säga att vi nog ska vara överens om att det när det gäller
              den berättigade kritiken mot Telia Sonera är Telias ansvar att
              också möta kunden utifrån den service och det engagemang som jag
              utgår från att en telefonoperatör har intresse av att möta en
              kund med.
            </seg>
            <seg n="6d1a2594">
              Vad gäller den överklagan som kom den 5 februari kan jag säga
              att även om Telia Sonera inte har någon skyldighet att tillhandahålla
              fast telefoni enligt den samhällsomfattande tjänst, det uppdrag,
              som PTS ålagt Telia Sonera så har Telia Sonera en allmän skyldighet
              att uppfylla rimliga krav på god funktion och teknisk säkerhet
              när det gäller den som tillhandahåller nät och tjänster. Det ansvaret
              åligger naturligtvis Telia också fortsättningsvis.
            </seg>
            <seg n="bf18bdbc">
              Återigen: Jag tror att det är viktigt att vi skapar en lagstiftning,
              styrmedel, som ger en bättre säkerhet och en robustare situation
              för folk på landsbygden. Är ekonomiska incitament en väg är jag
              öppen för detta. Däremot måste vi vara överens om, vilket inte
              någon av debattörerna har bekräftat, att motsvarande lagstiftning
              för elleveranser inte kan jämföras med telefoniansvaret. Därtill
              krävs det att vi ser över vad som är det effektivaste och bästa
              sättet att skapa robusthet och säkerhet för människor på landet
              så att man har en telefoni som man kan lita på. Det är det som
              jag i dag arbetar med.
            </seg>
          </u>
          <note type="speaker" n="e3cfbbea">
            Anf. 8 CARINA ADOLFSSON ELGESTAM (s):
          </note>
          <u who="Q3375840" xml:id="i-753038e94dd94520-2" n="576e1ee4">
            <seg n="6506bc32">
              Fru talman! Det gläder mig att ministern säger att hon är öppen
              för. Det betyder i alla fall att vi inte stänger några dörrar.
              Vi har ett gemensamt mål: att få en trygg och säker telefoni i
              hela landet detta är viktigt och framför allt att sätta medborgaren
              i centrum.
            </seg>
            <seg n="f4a2e470">
              Naturligtvis kommer vi aldrig att ha ett hundraprocentigt leveranssystem;
              det tror jag att alla medborgare är medvetna om. Det gäller då
              både el och telefoni. Men när en katastrof hänt i landet en storm
              eller faktiskt ett blött snöoväder måste man i sin bostad kunna
              känna att det inte kommer att dröja många dygn eller timmar, kanske
              48 timmar eller 72 timmar, eller ännu längre, innan man får tillbaka
              sin telefon och för den delen i somliga fall även el. Därför är
              det viktigt att vi tillsammans arbetar på att få tryggare och
              säkrare leveranser, i det här fallet vad gäller telefoni.
            </seg>
            <seg n="1028dede">
              Fram till dess att ministern presenterar förslag om hur vi ska
              klara leveranssäkerheten kommer jag att hävda att jag tror på
              ekonomiska drivkrafter liknande det system vi har när det gäller
              elleverantörer och på möjligheten att överföra det även på teleoperatörerna.
            </seg>
            <seg n="2049de68">
              Med detta vill jag tacka ministern för interpellationssvaret
              och för att hon säger att hon är öppen för ekonomiska drivkrafter.
            </seg>
          </u>
          <note type="speaker" n="ecfbba23">
            Anf. 9 Statsrådet ÅSA TORSTENSSON (c):
          </note>
          <u who="unknown" xml:id="i-19ec4fb1b0d08640-3" n="0be7f2c5">
            <seg n="1e2a7a1e">
              Fru talman! Jag tror att det är viktigt att vi ser människors
              och företags behov varhelst i landet det är. I den här interpellationsdebatten
              diskuterar vi telefoni och telefonitillgång. Det är naturligtvis
              det mest basala att vi kan utgå från att vi ska ha samma möjligheter
              varhelst i landet vi bor. Men låt oss inte gå i fällan och skapa
              en lagstiftning som därmed kan innebära en sämre situation för
              människor som bor på landsbygden, utan låt oss ha en öppenhet
              för de åtgärder vi går vidare med just för att skapa robusta nät
              så att färre drabbas vid olika stormar och så vidare! Vidare gäller
              det att vi skapar incitament så att kunden kan känna sig tryggare
              med det system och den lagstiftning som vi har att hantera.
            </seg>
            <seg n="c8d8d552">
              Med anledning av den här interpellationen återkommer jag längre
              fram till vilka åtgärder det handlar om, med ambitionen att skapa
              bättre förutsättningar för människor och företagare i alla delar
              av landet.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="f0625479">
            7 § Svar på interpellation 2006/07:105 om stöd till folkrörelser
            för EU-information
          </note>
          <note type="speaker" n="6c5190d8">
            Anf. 10 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-0" n="0be7f2c5">
            <seg n="31bfc15e">
              Fru talman! Bosse Ringholm har frågat mig vad jag avser att vidta
              för åtgärder för att stimulera kunskapsspridning och debatt om
              EU:s framtid samt vilket ekonomiskt stöd som folkrörelser som
              vill sprida EU-information kan räkna med.
            </seg>
            <seg n="78669bc0">
              Jag tackar för frågan och vill svara så här.
            </seg>
            <seg n="f224633d">
              I budgetpropositionen för 2007 framgår det att regeringen i år
              förstärker anslaget till folkbildning med 391 miljoner kronor
              netto. Anslaget till folkbildningen blir då sammanlagt ca 3 miljarder
              kronor i år som bland annat kan användas till kunskapsspridning
              om EU. Möjlighet finns också för föreningslivets organisationer
              att söka EU-bidrag för seminarier och information från det nya
              programmet Ett Europa för medborgarna som inletts i år och som
              Sverige är med och finansierar.
            </seg>
            <seg n="6774da24">
              Information och kunskap om EU sprids även av andra myndigheter,
              som Svenska institutet för europapolitiska studier (Sieps) som
              i år har en budget på drygt 13 miljoner kronor.
            </seg>
            <seg n="571c0099">
              Jag har med anledning av en tidigare interpellationsdebatt sagt
              att regeringen ska vara en aktiv part i och därmed stimulera debatten
              om Europasamarbetet. Det är ett ansvar som ligger särskilt på
              mig som EU-minister men även på övriga ministrar. Under den tid
              regeringen har verkat har det på olika sätt blivit tydligt att
              EU-frågor är en naturlig del av de flesta av statsrådens ansvarsområden.
              Det handlar om politiskt ledarskap att tydligt visa på olika EU-frågors
              betydelse för Sverige och Europa i dag.
            </seg>
            <seg n="178f09a0">
              Jämte besök hos föreningslivets organisationer och skolklasser
              kommer jag att göra och gör redan i min roll som EU-minister en
              särskild besöksserie och resa runt till alla Sveriges 20 landsting
              och regioner för att tala, lyssna och samtala om EU-frågor samt
              utröna hur ett antal mycket viktiga frågor, däribland implementeringen
              av tjänstedirektivet samt Lissabonprocessen, kan komma att påverka
              Sveriges kommuner och landsting/regioner. Ett arbete pågår dessutom
              för att se hur vi på bästa sätt kan bygga nätverk och skapa relationer
              med föreningslivsorganisationer som har ett EU-engagemang.
            </seg>
            <seg n="867de597">
              Jag delar inte Bosse Ringholms åsikt att det skulle vara ett
              von oben -perspektiv att på detta sätt föra dialog med olika aktörer
              i samhället i syfte att utbyta idéer och tankar om EU och regeringens
              EU-politik. Kopplingen mellan det civila samhället och den styrande
              nivån måste finnas. Det räcker inte med att dela ut statliga medel.
              För att föreningslivets organisationer ska kunna påverka och göra
              skillnad måste de också känna att de får gehör från politiker
              och tillgång till formella kanaler i beslutsgångarna.
            </seg>
            <seg n="b680e412">
              En medborgerlig eller politisk debatt kan heller inte skapas,
              vare sig genom statliga budgetmedel eller genom inrättande av
              nya myndigheter. Frågor som berör människor debatteras i det offentliga
              rummet för att det finns ett självklart behov av att så sker.
            </seg>
            <seg n="5acb904a">
              Bosse Ringholm hänvisar i sin interpellation till de medel som
              den tidigare Kommittén för EU-debatt har delat ut till föreningar
              och organisationer. Kommitténs mandat upphörde vid årsskiftet.
              Att så skulle ske framgår av de tilläggsdirektiv till kommittén
              som den förra, socialdemokratiska, regeringen beslutade om den
              20 oktober 2005. I den budgetproposition för 2006 som den förra
              regeringen lade fram framgår det också att det under 2007 och
              2008 inte skulle avsättas några medel för denna verksamhet.
            </seg>
            <seg n="56aae48c">
              Mot denna bakgrund anser jag inte att Bosse Ringholms påstående
              att den nuvarande regeringen genom ett enkelt penndrag strukit
              alla pengar till kunskapsspridning om EU ger en rättvisande bild
              av verkligheten.
            </seg>
          </u>
          <note type="speaker" n="4a7ef9e2">
            Anf. 11 BOSSE RINGHOLM (s):
          </note>
          <u who="Q321595" xml:id="i-042b67cfbd356248-0" n="e4d3cc15">
            <seg n="e9a051a2">
              Fru talman! Jag tackar för det uteblivna svaret på min interpellation
              om på vilket sätt regeringen vill öka möjligheterna för folkrörelserna
              att få ekonomiskt stöd för EU-information. Det uteblivna svaret
              bekräftar att regeringen minskar stödet till folkrörelserna, och
              det är allvarligt. Här har vi en minister som i sitt svar räknar
              upp allt annat ekonomiskt stöd som går till folkrörelserna. Min
              frågar handlar ju om på vilket sätt man skulle kunna ge ett stöd
              till folkrörelsernas särskilda EU-information. Det är felaktigt,
              som Cecilia Malmström påstår, att den tidigare regeringen inte
              hade några planer för 2007 eller 2008. Cecilia Malmström kan ju
              titta i den socialdemokratiska budgetmotionen för 2007. Där finns
              det särskilda pengar både för EU-kommittén och för EU-information
              i motsats till den nuvarande regeringens budget.
            </seg>
            <seg n="f707f052">
              Det är naturligtvis så att Cecilia Malmström har förlorat budgetmatchen
              med Finansdepartementet och inte fått fram några pengar för EU-information.
              Hur det har gått till har vi inte fått någon som helst information
              om. Det kanske helt enkelt var så att Cecilia Malmström inte ens
              kom in i matchen. Anslaget kanske ströks ut utan att Cecilia Malmström
              ens var närvarande och visste om vad som hände. Det kanske är
              det mest sannolika. Jag tycker att det är plågsamt att Cecilia
              Malmström står här och skryter och säger att hon ska föra en dialog
              med folkrörelserna när det första hon har gjort har varit att
              ta bort de pengar som folkrörelserna har fått. Här har landets
              pensionärsorganisationer, studieförbund, ungdomsorganisationer,
              fredsorganisationer ja, alla som har varit intresserade av EU-information,
              EU-frågor fått möjligheter att via ett särskilt anslag i flera
              år kunna driva EU-verksamhet. Kommittén för EU-debatt, med alla
              politiska partier representerade, har tagit initiativ till en
              rad värdefulla arrangemang debatter, seminarier utställningar
              och mycket annat som har stimulerat EU-informationen och EU-debatten
              i Sverige. Allt detta stryker regeringen bara med ett penndrag
              bort.
            </seg>
            <seg n="78e6081b">
              Och så säger Cecilia Malmström: Jag åker runt och pratar med
              landets landstingspolitiker. Det är väl trevligt att prata med
              landets landstingspolitiker, men det är kanske inte de som i det
              här läget är den mest angelägna befolkningsgruppen. Det är ju
              våra studieförbund, våra folkrörelser, som ska få chansen att
              debattera EU-frågor, få information om EU-frågor. Dem har regeringen
              minskat möjligheterna för.
            </seg>
            <seg n="8999fc6a">
              Det är häpnadsväckande att Cecilia Malmström säger att vi har
              ett folkbildningsanslag som ökar under det här året. Det är ju
              ett initiativ från den tidigare socialdemokratiska regeringen,
              som ville öka folkbildningsanslaget med 400 miljoner kronor. Inte
              ens det har den här regeringen lyckats leva upp till, utan det
              har också naggats i kanten. På varje område har den nuvarande
              regeringen minskat folkrörelsernas möjligheter att bedriva EU-verksamhet.
              Att sedan komma och säga: Jag driver folkrörelseverksamhet på
              egen hand genom att åka runt till landets landstingspolitiker
              det är ju ett skämt. Tittar man på regeringens hemsida ser man
              att det är ett besök i månaden som Cecilia Malmström gör hos landstingspolitikerna.
              Och det skulle vara grunden för en EU-debatt i Sverige. Det är
              inte bara ett skämt. Det är ett hån mot dem som är intresserade
              av en EU-debatt att bete sig på det sättet.
            </seg>
            <seg n="c824d565">
              I en tidigare interpellationsdebatt sade Cecilia Malmström att
              hon till och med hade varit ute på en PRO-förening, Pensionärernas
              Riksorganisation, och debatterat EU-frågor. Det skulle vara intressant
              att höra vilken förening det var, för det fick vi aldrig något
              svar på förra gången, och framför allt vad de tyckte om att hon
              har dragit in hela anslaget för EU-information så att de och andra
              organisationer inte längre har möjlighet att söka pengar för debatt
              och information om EU-frågor från EU-kommittén eftersom den är
              nedlagd. Det skulle vara intressant att höra. Vad sade de i den
              där PRO-föreningen? Hur gick dialogen och var var det? Det svaret
              blev Cecilia Malmström skyldig förra gången. Nu har Cecilia Malmström
              fler möjligheter att ge oss ett svar på den punkten.
            </seg>
          </u>
          <note type="speaker" n="47f2a563">
            Anf. 12 TOBIAS KRANTZ (fp):
          </note>
          <u who="unknown" xml:id="i-3a20689375aebb32-0" n="0be7f2c5">
            <seg n="9d9a15c9">
              Fru talman! Mycket ska man tydligen tvingas lyssna till innan
              öronen trillar av. Det är ju fantastiskt att få höra den förre
              EU-ministern beklaga sig över den nya regeringens EU-politik,
              en person som regelbundet skolkade från EU:s ministerrådsmöten,
              som jag i stort sett aldrig har hört yttra en enda Europapolitisk
              åsikt och som nu går till angrepp mot den nya regeringen för att
              den inte har några ambitioner när det gäller att föra EU-debatt.
            </seg>
            <seg n="438da12b">
              Men om vi nu ska diskutera själva sakfrågan, som är viktig, handlar
              det ju om hur vi stimulerar en engagerad, intressant och spänstig
              Europadebatt. Jag tror att vi då måste fundera på varför det är
              så att vi inte har en sådan spänstig, spännande och intressant
              Europadebatt i dag. Jag tror att grundproblemet är att det finns
              alldeles för få politiker, för få politiska debattörer, som tar
              striden och som tar en diskussion med varandra. Då tror jag att
              de flesta människor som följer den politiska debatten runt om
              i Sverige i dag funderar: Om det nu är så att de ledande politikerna,
              inte minst från det ledande oppositionspartiet i dag, inte för
              en EU-politisk debatt, inte tar en EU-politisk diskussion, varför
              ska då vi engagera oss och föra den här debatten? Det är den frågan
              som är den intressanta och som vi måste ställa oss.
            </seg>
            <seg n="01990904">
              Det är spännande att det i den här politiska debatten framställs
              som att lösningen på problemet med den brist på engagerad Europadebatt
              som vi har i Sverige skulle vara att vi inrättar ytterligare en
              myndighet. Men, för sjutton, vi är ju ett av de länder i världen
              som har flest myndigheter, över 500 statliga myndigheter! Om problemet
              vore antalet statliga myndigheter skulle vi ha haft en fantastisk
              EU-debatt i Sverige. Men det är inte det som är problemet, utan
              problemet är att ledande politiker har abdikerat från sitt ansvar
              att föra en EU-debatt.
            </seg>
            <seg n="008227b2">
              Det är ingen elitism och inget von oben -perspektiv att säga
              att vi ska lägga ned en statlig myndighet som ska försöka styra
              den Europapolitiska debatten uppifrån, utan det är precis tvärtom.
              Det handlar om att visa respekt och ansvar att säga att det inte
              är en myndighet som ska styra den Europapolitiska debatten utan
              att det är politiker, ledande företrädare, i dialog med medborgare
              som ska föra den politiska debatten.
            </seg>
            <seg n="a9507ee9">
              Det är att ta sitt ansvar som folkvald och som statsråd att försöka
              vara ute och ta den här debatten. Jag skulle vilja uppmana alla
              som är intresserade av att vi ska få en stark Europapolitisk debatt
              i Sverige att försöka lämna formdiskussionen och i stället sätta
              i gång och debattera EU-frågan. Var finns de politiska visionerna
              om utvidgningen, om det konstitutionella fördraget, om utrikes-
              och säkerhetspolitiken, om miljöpolitiken och de stora klimatförändringar
              vi står inför? Var finns de visionerna? Vi måste lämna formdiskussionen
              bakom oss.
            </seg>
            <seg n="a76d5dba">
              Jag förde faktiskt också en del diskussioner och debatter med
              förra socialdemokratiska folkbildningsansvariga statsrådet, som
              gjorde en del uttalanden i just folkbildningsfrågor som retade
              upp en del studieförbund under den förra mandatperioden. Det finns
              nog en hel del att säga också om den socialdemokratiska regeringens
              folkbildningspolitik i så fall. Jag tycker att det finns all anledning
              till självrannsakan också för den förra socialdemokratiska regeringen
              om det är så att det är problem när det gäller folkbildningsanslaget.
            </seg>
            <seg n="86ecb769">
              Återigen: Jag tror att det grundläggande för att vi ska få en
              stark och engagerad Europadebatt är att vi lämnar formfrågorna
              bakom oss och debatterar och diskuterar de Europapolitiska frågor
              som är viktiga för oss i Sverige.
            </seg>
          </u>
          <note n="82b75ac8">
            Anf. 13 GUNNAR ANDRÉN (fp):
          </note>
          <u who="unknown" xml:id="i-cbe3cdbf7dfc0694-0" n="0be7f2c5">
            <seg n="9b82797c">
              Fru talman! Jag vill tacka Bosse Ringholm för att han har ställt
              den intressanta interpellationen. Jag vill också tacka statsrådet
              för ett alldeles utmärkt svar, som väl illustrerar den omläggning
              av Europapolitiken som har skett under den senaste tiden. Alla
              vi som är folkvalda har ett väldigt personligt ansvar för att
              föra diskussionen. Jag vill ge några exempel på detta.
            </seg>
            <seg n="d35cf287">
              Fru talman! Så sent som i går var jag på ett möte där Cecilia
              Malmström var med och talade. Det var årsmötet i en förening där
              jag är medlem. Vi hade inbjudit allmänheten och medierna till
              den del där Cecilia Malmström skulle medverka med ett anförande
              om EU.
            </seg>
            <seg n="4637f8ef">
              Det vore verkligen fel att påstå att det var väldigt många som
              kom. Uppriktigt sagt var det väldigt få från allmänheten som kom.
              Men jag tror för min del att den här typen av initiativ, där partiföreningar
              och andra inbjuder till debatt, är väldigt viktiga. De talar om
              att vi folkvalda är villiga att diskutera frågan. Det handlar
              alltså inte bara om pengar.
            </seg>
            <seg n="608c5ae0">
              Fru talman! Jag ska ta två andra exempel från denna vecka på
              att ansvaret ligger på oss själva. Det första var vid ett möte
              här i riksdagen så sent som i måndags. Jag blev anmodad att komma
              till ett möte vid en visning för ett antal invandrare från bland
              annat Iran och Uruguay. Visningen hade arrangerats av ABF Helsingfors
              Vux. De var väldigt intresserade av många saker. Den halvtimme
              vi skulle diskutera blev halvannan timme, varav ungefär en tredjedel
              kom att ägnas åt utrikesfrågor, EU-frågor, valutafrågor och så
              vidare.
            </seg>
            <seg n="960cd9b7">
              Det finns ett stort informationsbehov och ett stort intresse.
              Här handlar det inte om pengar. Här handlar det om engagemanget
              från de enskilda människorna och oss som är ansvariga. Senare
              i dag kommer jag att ha ett annat motsvarande arrangemang. Det
              är en komvuxavdelning från Upplands Bro som kommer på besök. Vi
              kommer också seriöst att diskutera frågan om Sverige och EU. Om
              vi folkvalda inte är beredda att själva bilda opinion hjälper
              inga anslag i världen.
            </seg>
            <seg n="298b6450">
              Alla vi som debatterar här stod på samma sida när det gällde
              övergången till euron 2003. Vi hade större ekonomiska resurser.
              Det är ingen diskussion om det; det tror jag att vi kan vara eniga
              om. Dessvärre hade vi inte tillräckligt bra argument för att övertyga
              människorna i landet. Det är argumentens styrka och engagemanget
              som avgör, inte bara pengarna.
            </seg>
          </u>
          <note type="speaker" n="4e9bdcea">
            Anf. 14 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-1" n="0be7f2c5">
            <seg n="8bab565d">
              Fru talman! Som jag nämnde ökar vi anslaget till folkbildningen
              med 391 miljoner kronor. Det är roligt att Socialdemokraterna
              föreslog 400 miljoner. Trots allt är det inte så jättestor skillnad.
              Men det är en ökning till folkbildningen.
            </seg>
            <seg n="b351a606">
              Det är säkert så som Bosse Ringholm säger, att man i den socialdemokratiska
              oppositionsbudgeten ville ha kvar Kommittén för EU-debatt, men
              i de papper som den förra regeringen lämnade över och som är underlag
              för budgeten fanns det ingen sådan indikation.
            </seg>
            <seg n="b6142cb3">
              Kommittén för EU-debatt har gjort jättemycket bra och varit oerhört
              ambitiös. Jag välkomnar verkligen det arbetet och har tackat för
              det. Jag har själv deltagit, precis som Bosse Ringholm säkert
              har, i många av deras engagemang och arrangemang. Men det var
              en tidsbegränsad uppgift de hade. Vi kan inte ha statliga kommittéer
              för alla samhällsfrågor som är viktiga att debattera. De hade
              ett tillfälligt engagemang som utfördes på bästa sätt. Nu är kommitténs
              mandat avslutat. Vi har försökt ta vara på deras kunskap och erfarenhet
              för att använda det på allra bästa sätt. Nu går vi vidare i nästa
              fas. Som sagt finns folkbildningsanslaget, och det finns Europa
              direkt-kontor runt om i hela landet som kan finansiera ett samarbete
              och engagemang av olika slag. Vidare finns det nya Europaprogrammet
              Ett Europa för medborgarna, där folkrörelseorganisationer och
              också föreningslivet kan söka stöd.
            </seg>
            <seg n="8d7b9001">
              Det är inte så att debatten om EU har tystnat den senaste tiden.
              Bosse Ringholm måste vara medveten om att EU faktiskt diskuteras
              runt omkring i hela landet. Det diskuteras inte så mycket som
              Bosse Ringholm och jag säkert skulle önska, men det diskuteras
              i föreningslivet, bland folkrörelserna, på arbetsplatser, på universitet,
              i skolor, i seminarieform och så vidare. Det är väldigt angeläget.
              Detta gör man utan att det finns en särskild kommitté som finansierar
              det, och man diskuterar EU om det känns angeläget.
            </seg>
            <seg n="1bf56c3e">
              När vi från politiskt håll diskuterar EU och klimatfrågan, kanske
              vår största och viktigaste uppgift, följs det upp med temadagar
              i skolan och med olika typer av arrangemang i föreningslivet.
              När vi diskuterade den heta frågan om Turkiets medlemskap i EU,
              som väckte många känslor, bjöds jag in till massor av föreningar.
              Jag kunde inte komma till alla Bosse Ringholm vet att ett statsråds
              almanacka är fulltecknad men jag försöker vara ute så mycket som
              det någonsin går.
            </seg>
            <seg n="cb423ba7">
              Bosse Ringholm kanske väljer att missförstå mig. Jag sade att
              min resa till de olika lanstingen är en del som jag gör. Jag ska
              besöka samtliga landsting och där träffa kommunal- och landstingspolitiker.
              De är jätteglada, även Bosse Ringholms partikamrater, för att
              det kommer en minister som frågar hur de jobbar med EU-frågorna.
              Bosse Ringholm vet ju att 60 procent av allt som EU bestämmer
              sedan ska verkställas på kommunal och regional nivå. Hur jobbar
              de? Hur kan vi bli bättre på att förankra detta och föra ut det
              till medborgarna runt omkring i Sverige? Föreningslivets representanter
              är också inbjudna till mötena. Ofta kombinerar jag det med ett
              besök i en skola eller något liknande. Jag kommer också att ha
              olika former av nätverksträffar dit bland andra PRO är inbjudna,
              och de har artigt tackat ja och inte sagt ett ord om detta. Jag
              tror att vi till Regeringskansliet har fått totalt två samtal
              från föreningar som har varit kritiska mot nedläggningen av kommittén,
              men inte mer. Två samtal är inte mycket.
            </seg>
            <seg n="81428e0a">
              Vad det handlar om är ledarskap, att visa att vi som är ledare
              i riksdagen och regeringen tar EU-frågorna på allvar och på ett
              naturligt sätt diskuterar hur de påverkar människor i deras vardag.
              Den förra regeringen kanske inte har VM-titeln i ledarskap när
              det gäller just EU-frågor, men om nu Bosse Ringholm tycker att
              detta är viktigt ser jag fram emot att vi tillsammans kan ta den
              här diskussionen. Det vore också roligt om vi kunde tala om EU-frågorna
              i sig och inte om en kommitté som inte finns längre. Vad tycker
              Socialdemokraterna om utvidgningen, hur ska vi göra med klimatfrågorna,
              Lissabonprocessen, EU:s utrikespolitik och så vidare? Det är den
              debatten vi måste välkomna, och det är den som människor kommer
              att lyssna på.
            </seg>
          </u>
          <note type="speaker" n="4b369ef2">
            Anf. 15 BOSSE RINGHOLM (s):
          </note>
          <u who="Q321595" xml:id="i-351ca85b9c46234c-0" n="e4d3cc15" next="i-96bd479a0f074d27-0">
            <seg n="8e6c2619">
              Fru talman! Den nya borgerliga regeringen har med ett penndrag
              strukit bort alla pengar och resurser för EU-information och lagt
              ned Kommittén för EU-debatt, som alla politiska partier var representerade
              i. Samtidigt som regeringen har gjort detta säger man att man
              är intresserad av en dialog med medborgarna. Det hänger inte ihop,
              vilket alla naturligtvis inser.
            </seg>
            <seg n="08c82772">
              Det är alldeles uppenbart att Cecilia Malmström också känner
              att hennes argumentation inte bara är svag den är obefintlig eftersom
              hon tillkallat två vasaller här, två folkpartistiska vasaller,
              som berättar om alla årsmöten i Folkpartiet de har varit med om.
              Men det förändrar ju inte situationen i sak på något sätt.
            </seg>
            <seg n="582b05b5">
              De här interpellationsdebatterna är till för en debatt mellan
              statsrådet och oss riksdagsledamöter. Det är så riksdagsordningen,
              fru talman, är utformad, och det är så vi ska hålla debattordningen
              i fortsättningen, under talmannens ledning om man nu kan tala
              om ledning i det här fallet.
            </seg>
          </u>
          <note n="fd7aaa8d">
            Anf. 16 TREDJE VICE TALMANNEN:
          </note>
          <u who="Q321595" xml:id="i-96bd479a0f074d27-0" n="e4d3cc15" prev="i-351ca85b9c46234c-0">
            <seg n="6c37ee32">
              Jag vill påminna om att jag är väl medveten om hur riksdagsordningen
              är utformad.
            </seg>
            <seg n="d4c71234">
              Bosse Ringholm får ordet igen för att sakligt hålla sig inom
              ämnet.
            </seg>
          </u>
          <note type="speaker" n="9b982ecc">
            Anf. 17 BOSSE RINGHOLM (s):
          </note>
          <u who="Q321595" xml:id="i-042b67cfbd356248-1" n="e4d3cc15">
            <seg n="9a077bb8">
              Fru talman! Jag är tacksam för att jag får tillfälle att tala
              här från talarstolen.
            </seg>
            <seg n="d84faffc">
              Jag är medveten om att Cecilia Malmström inte har något argument
              för att slopa stödet till EU-kommittén och EU-informationen.
            </seg>
            <seg n="7a48e9f0">
              Jag har ställt frågan: Vad sade man i den där PRO-föreningen,
              som Cecilia Malmström förra gången sade att hon hade besökt, när
              hon hade tagit bort pengarna? Jag har fortfarande inte fått svar.
              Vilken PRO-förening var det? Vad sade de i PRO-föreningen? Jublade
              de? Applåderade de när Cecilia Malmström sade: Från och med årsskiftet
              slipper ni de pengar som ni förut har kunnat söka, både PRO, andra
              pensionärsorganisationer och olika studieförbund?
            </seg>
            <seg n="631d4266">
              Jag har roat mig med att titta på vad Cecilia Malmström har gjort
              för uttalanden och inspel i EU-debatten, i sakdebatten, vilket
              skulle kunna vara intressant eftersom Cecilia Malmström inte vill
              debattera längre kring informationen, eftersom hon har så lite
              på fötterna där. Då har jag konstaterat att det mest remarkabla
              som man kan hitta på Cecilia Malmströms hemsida är att hon har
              hälsat Bulgarien och Rumänien välkomna till EU från den 1 januari.
              Det är det enda uttalande jag kan se på hennes hemsida. Det är
              säkert väldigt glädjande det kan jag instämma i och viktigt att
              vi får Bulgarien och Rumänien som medlemmar från årsskiftet, men
              jag kan inte se ett enda initiativ, en enda politisk markering,
              ett enda nytt politiskt förslag från Cecilia Malmström under senare
              tid.
            </seg>
            <seg n="e2fff870">
              Den regeringsdeklaration som vi hörde häromdagen kring de utrikespolitiska
              frågorna var ju väldigt vag, väldigt allmän, kring EU-frågorna.
              Det fanns inte tillstymmelse till något nytt initiativ. Tvärtom
              har ju regeringen när det gäller EU-frågor backat, exempelvis
              när det gäller miljöfrågorna. Där har man backat och sagt: Vi
              kommer bara att uppfylla de mål vi har ställt upp tidigare om
              alla andra gör det. Man kryper bakom dem som är långsamgående.
            </seg>
            <seg n="8cc90af3">
              Nej, Cecilia Malmström: Kommittén för EU-debatt behöver inte
              leva för all evighet. Det är inte det som det handlar om. Det
              handlar om att skapa ett ekonomiskt utrymme för många organisationer
              att kunna hålla på med EU-frågor, EU-politik och EU-debatt. Det
              gavs via den tidigare regeringens anslag för Kommittén för EU-debatt,
              och det gavs via de stödformer som fanns. Nu har regeringen tagit
              bort inte bara kommittén man har tagit bort framför allt de ekonomiska
              möjligheterna för de här organisationerna.
            </seg>
            <seg n="c5cfdedc">
              Jag tycker att det är utomordentligt tveksamt att ha en minister
              som säger att hon vill stimulera debatten, och det första hon
              gör är att hon tar bort pengarna för organisationerna. Det andra
              är att hon inte på något vis demonstrerar några initiativ i debatten.
              Hälsa gärna Bulgarien och Rumänien välkomna till EU, men det räcker
              inte, Cecilia Malmström, som EU-politik, om man ska vara EU-minister.
            </seg>
          </u>
          <note type="speaker" n="bca89539">
            Anf. 18 TOBIAS KRANTZ (fp):
          </note>
          <u who="unknown" xml:id="i-3a20689375aebb32-1" n="0be7f2c5">
            <seg n="0439265f">
              Fru talman! Det här riskerar ju lätt att bli en stor formdebatt,
              om både riksdagsordning och annat, och jag tycker att vi ska försöka
              avhålla oss från det. Det är ju fritt för alla riksdagsledamöter
              att anmäla sig till en interpellationsdebatt och delta i den utifrån
              de intressen och åsikter som de har. Bosse Ringholm vet ju också
              att det fungerar på det sättet. Det finns möjlighet för i stort
              sett samtliga Bosse Ringholms partikamrater att delta i den här
              interpellationsdebatten också. Det känner ju Bosse Ringholm väl
              till.
            </seg>
            <seg n="5d74534d">
              Den intressanta frågan är ju ändå, tycker jag, om vi nu ska hålla
              oss till det ämne som Bosse Ringholm tar upp i sin interpellation
              och som är angeläget: Hur skapar vi förutsättningar för en aktiv
              och engagerad Europadebatt?
            </seg>
            <seg n="064b6fd6">
              Jag skulle då vilja höra, med statsrådet naturligtvis men också
              med Bosse Ringholm i deras egenskaper som nuvarande och före detta
              Europaminister: Är det verkligen så att det bästa sättet att skapa
              engagemang och intresse för Europafrågor och skapa en livaktig
              Europadebatt är att i ett av världens mest myndighetstäta länder
              skapa ytterligare en statlig myndighet? Är det verkligen det bästa
              sättet att skapa den här debatten? Är det elitism att lägga ned
              en statlig myndighet som verkligen har haft ett ovanifrånperspektiv?
              Är det inte så att ansvaret ligger på de folkvalda i riksdagen,
              i landsting och i kommuner och de ministrar som finns? Är det
              inte deras ansvar att se till att föra en aktiv och engagerad
              debatt och på så sätt stimulera till debatt också ute bland medborgarna?
            </seg>
            <seg n="533f3d2c">
              Jag tror nämligen att det är så att många människor ute i landet
              funderar så här: Om det nu är så att de ledande politikerna inte
              för en aktiv och engagerad Europapolitisk debatt, varför ska vi
              då engagera oss?
            </seg>
            <seg n="ef4dd5a2">
              Det är en fullt rimlig fråga. Därför ligger ett stort ansvar
              på alla oss här, som är engagerade i Europapolitiken, att föra
              den Europapolitiska debatten.
            </seg>
            <seg n="2743efd9">
              Bosse Ringholm ställde en fråga till statsrådet om hennes engagemang,
              och vad statsrådet har gjort får naturligtvis statsrådet svara
              på, men det skulle också vara intressant om det förra statsrådet
              kunde redogöra lite för vilka initiativ han tog under sin tid
              för att sätta fart på den Europapolitiska debatten i Sverige.
            </seg>
          </u>
          <note n="e7ac90ac">
            Anf. 19 GUNNAR ANDRÉN (fp):
          </note>
          <u who="unknown" xml:id="i-cbe3cdbf7dfc0694-1" n="0be7f2c5">
            <seg n="1b262c7e">
              Fru talman! Inför 2009, då Sverige ska ha värdskapet för Europeiska
              unionen, är det naturligtvis väldigt viktigt att vi på olika sätt
              stimulerar debatten. Jag tror för min del att det vore farligt
              att göra den tröghet som präglar opinionsbildningen kring EU-debatten
              till en fråga om pengar eller någonting annat enskilt. Jag tror
              i stället, som jag sade i mitt första inlägg, att det personliga
              engagemanget är det kanske allra viktigaste för att vi ska kunna
              lyfta fram det här, ungefär som den socialdemokratiska regeringen
              lyckades väldigt väl med inför vårt förra ordförandeskap 2001,
              då jag uppfattade att EU-intresset i Sverige ökade markant genom
              de många olika arrangemang och det sätt som både Göran Persson
              och andra statsråd i hans regering, inte minst Anna Lindh, drev
              verksamheten på.
            </seg>
            <seg n="85cbde8b">
              Jag tror för min del att det är den typen av ledarskap som behövs,
              och det är väldigt viktigt.
            </seg>
            <seg n="8a4ddf2c">
              Sedan, fru talman, måste jag ändå få fört till protokollet att
              när Bosse Ringholm säger att Tobias Krantz och jag är vasaller
              så kan jag åtminstone för min del säga att Cecilia Malmström inte
              hade någon aning om att jag skulle delta i den här debatten. Det
              är en smula nedsättande för mig, tycker jag, att bli betecknad
              som en vasall. Jag skulle aldrig säga det om de många andra socialdemokrater
              som numera brukar delta i debatter. Jag tycker att det är väldigt
              bra att många ledamöter deltar i debatter. Att på det sättet göra
              en formfråga av någonting tycker jag är väldigt tråkigt. Jag beklagar
              att jag har blivit betecknad som vasall. Jag känner mig inte som
              en sådan. Jag känner mig sårad.
            </seg>
          </u>
          <note type="speaker" n="f4797c08">
            Anf. 20 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-2" n="0be7f2c5">
            <seg n="be2da5f9">
              Fru talman! Jag har aldrig suttit i Sveriges riksdag, men jag
              har mycket stor respekt för denna institution, och jag hoppas
              att vi kan hålla en respektfull ton mellan oss här. Det blir en
              mycket trevligare debatt då.
            </seg>
            <seg n="c9a7e47a">
              Bosse Ringholm! Det känns som om du inte riktigt lyssnar på vad
              jag säger. Jag försöker ju tala om just hur vi arbetar med att
              få i gång en debatt på de här områdena tillsammans med föreningslivet
              och folkrörelserna. Det är jätteroligt att Socialdemokraterna
              vill delta i de här frågorna. Vi har också just nu samtal, både
              jag och mina ministerkolleger, med riksdagens olika utskott för
              att se hur vi kan få ytterligare samråd i viktiga EU-frågor. Det
              är så vi arbetar.
            </seg>
            <seg n="fa766898">
              Jag tycker i och för sig att det är viktigt att välkomna Rumänien
              och Bulgarien. Det är en viktig fråga för regeringen att länderna
              är välkomna i EU. Sverige har också, genom mig och andra statsråd,
              under den här tiden tydligt profilerat sig i ett antal viktiga
              Europafrågor både i Europa och i Sverige, även om Bosse Ringholm
              kanske missat det.
            </seg>
            <seg n="aeecac97">
              Jag kan nämna Turkiet, där Sverige nästan fått en extremiststämpel
              för att vi engagerat oss så mycket i den frågan. Lissabonprocessen,
              som jag vet att Bosse Ringholm tidigare arbetade mycket med och
              som vi nu försöker få lite nytt liv i och konkretisera, är en
              fråga som jag driver hårt. Varenda ledamot i EU-nämnden vet hur
              mycket jag engagerar mig för att den ska bli mer konkret, för
              att vi ska få till stånd en bättre regulation , för att vi ska
              leverera det vi lovat, för att vi ska integrera handelsdimensionen.
              Jag har sagt det i många tidningar, på många ställen runt omkring
              i landet, i denna kammare och i EU-nämnden.
            </seg>
            <seg n="17374751">
              Klimatfrågan är en annan fråga som vi driver i EU just för att
              vi ska få ambitiösa målsättningar, att EU ska binda sig det är
              trevligt om interpellanten lyssnar på svaret så att vi från EU:s
              sida ska kunna komma med ett gemensamt åtagande om att minska
              koldioxidutsläppen med 30 procent, inte med 20 procent, som EU-kommissionen
              föreslår.
            </seg>
            <seg n="b9df6255">
              Vi driver på i konstitutionen. Vi driver på och förbereder ett
              förslag från Sverige som vi hoppas att även Socialdemokraterna
              kan ställa sig bakom. Det gäller hur vi ska gå vidare med budgetrevideringen
              i en framtida budgetöversyn.
            </seg>
            <seg n="e0301273">
              Jag gjorde tillsammans med migrationsministern häromdagen ett
              stort utspel om flyktingfonder och den europeiska flyktingpolitiken
              när det till exempel gäller flyktingarna från Irak. Det är tråkigt
              att Bosse Ringholm missat det. Jag skickar gärna över en liten
              file på vad jag gjort.
            </seg>
            <seg n="b985effe">
              Sedan till frågan om föreningar, inklusive PRO-föreningar. Vad
              gäller den PRO-förening som vi senast talade om uppstod det kanske
              ett missförstånd där. Jag har besökt PRO-föreningar, visserligen
              inte som minister men jag har besökt PRO-föreningar i Göteborg,
              Mölndal och på några andra ställen som jag nu inte kommer ihåg
              eftersom jag varit hos ganska många. PRO är inbjuden till en nätverksträff
              som vi ska ha senare i vår. De har tackat ja och vid det tillfället
              inte nämnt ett ord om kommittén; de kanske gör det när vi träffas.
              Jag är beredd att samtala med dem för att se hur vi kan samverka
              och stötta varandra och få i gång ett samtal om dessa frågor.
            </seg>
            <seg n="01aa0db0">
              Jag vill hänga på det som jag tror Gunnar Andrén sade om det
              svenska ordförandeskapet som vi just nu förbereder. Vi hoppas
              att det blir ett viktigt och professionellt genomfört ordförandeskap
              där vi förhoppningsvis kan engagera stora delar av föreningslivet.
              Vi lyssnar av föreningsliv och folkrörelser för att höra hur de
              ser på frågan och hur vi tillsammans kan arbeta för att det ska
              bli hela svenska folkets ordförandeskap, på samma sätt som det
              i många avseenden blev under det förra ordförandeskapet, som den
              dåvarande regeringen genomförde på ett mycket framgångsrikt sätt.
            </seg>
          </u>
          <note type="speaker" n="c2fbe29d">
            Anf. 21 BOSSE RINGHOLM (s):
          </note>
          <u who="Q321595" xml:id="i-042b67cfbd356248-2" n="e4d3cc15">
            <seg n="6e8ab6c3">
              Fru talman! Jag har ställt en interpellation till Cecilia Malmström
              om vad regeringen tänker göra för att stödja våra folkrörelser
              och ge möjligheter till en debatt i EU-frågor. Svaret från Cecilia
              Malmström är att regeringen tagit bort det ekonomiska stöd som
              folkrörelserna tidigare hade och lagt ned den kommitté som kanaliserade
              det stödet. Det viktiga är inte kommittén i sig, utan det viktiga
              är att det finns ett ekonomiskt stöd till folkrörelserna. Men
              det har regeringen alltså tagit bort. Cecilia Malmström har förklarat
              att hon nu i stället umgås med riksdagens utskott och åker runt
              och träffar landstingspolitiker. Det är inte mycket till EU-debatt
              om det ska vara regeringens hållning.
            </seg>
            <seg n="7fcb3f8c">
              Jag har något förvånat även konstaterat, fru talman, att några
              folkpartistiska riksdagsledamöter uppträder i den här debatten
              för att berätta om årsmöten som de varit på tillsammans med Cecilia
              Malmström, men jag ser inte att de för någon debatt med statsrådet
              i frågan. Tanken med interpellationer är väl just att de ska vara
              debatter mellan oss riksdagsledamöter och statsråd. Det är emellertid
              upp till fru talmannen att hantera situationen, om vi kan ha den
              debatten.
            </seg>
            <seg n="b50f6e9a">
              Jag har gärna en debatt om EU-frågor med både Andrén och Krantz,
              men då ska det naturligtvis vara på sjysta och lika villkor. Jag
              har ju inte ens möjlighet att replikera de folkpartistiska ledamöterna
              när de attackerar mig men inte har någon diskussion med statsrådet.
            </seg>
            <seg n="bd899751">
              Slutligen vill jag säga att jag är förvånad över att Cecilia
              Malmström kan hävda att hon vill bidra till EU-informationen och
              EU-debatten när det enda hon hittills gjort är att ta bort de
              resurser som funnits för EU-information och EU-debatt. Dessutom
              har regeringen inte, Cecilia Malmström, på en enda punkt kunnat
              visa på något nytt EU-initiativ. Lissabonprocessen nämns liksom
              Turkiet, som samma Anna Lindh var oerhört engagerad i, och mycket
              annat, men de är ju gamla socialdemokratiska paradområden. Det
              är bra att den nuvarande regeringen fortsätter att arbeta med
              dem, men några nya, egna initiativ har den här regeringen inte
              kommit med, och lär väl inte heller göra med tanke på den sammansättning
              den har.
            </seg>
          </u>
          <note type="speaker" n="36afe62b">
            Anf. 22 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-3" n="0be7f2c5">
            <seg n="d8ffec02">
              Fru talman! Det är rörande att höra Bosse Ringholm tala sig varm
              för att jag ska komma med EU-förslag. Jag vet inte hur många som
              levererades på Bosse Ringholms tid.
            </seg>
            <seg n="10cc5569">
              Folkrörelserna får ett ökat anslag med 391 miljoner kronor. Det
              är ganska mycket pengar. Kommittén för EU-debatt hade 15 miljoner
              om året. 391 miljoner kronor är mer än 15 miljoner kronor. Om
              bara en bråkdel av detta anslag används till EU-debatt har vi
              nått ganska långt.
            </seg>
            <seg n="f1306e92">
              Men återigen kan debatt inte skapas genom kommittéer. Det finns
              möjligheter för svenska folkrörelser, organisationer och föreningar
              att söka ekonomiskt stöd. En debatt kan dock aldrig skapas om
              det inte finns något som engagerar människor att hänga upp debatten
              kring. Vi har ingen särskild statlig kommitté för debatt om andra
              frågor. Vi har under en övergångstid haft Kommittén för EU-debatt
              det var regeringens intention att det skulle vara just en övergångskommitté
              och den har nu fullföljt sitt uppdrag på ett mycket klokt och
              viktigt sätt.
            </seg>
            <seg n="c1923103">
              Nu går vi in i en ny fas. Hur gör vi det? Jo, genom att visa
              ledarskap, genom att komma med initiativ och debatt i EU-frågor,
              genom att visa hur EU-frågorna berör människor i deras vardag.
              Bosse Ringholm måste väl ändå hålla med om att det bara är på
              det sättet vi kan få människor att känna engagemang i de frågorna,
              genom att fråga sig vad EU-medlemskapet betyder för dem. Vi kan
              skapa ett engagemang och ett ifrågasättande genom att vi som politiska
              ledare i regering och riksdag samt på kommunala och landstingkommunala
              nivåer det är tråkigt att Bosse Ringholm inte erkänner den viktiga
              roll som de har kan visa på de konkreta effekterna. Då kan vi
              också få en debatt.
            </seg>
            <seg n="6361ee8a">
              Jag har försökt svara så tydligt som möjligt på interpellationen;
              vi hade en interpellation i samma ämne strax före jul. Om jag
              inte är tydlig kan jag bara beklaga det, men det är det svar jag
              vill ge. Jag hoppas att vi i fortsättningen kan diskutera EU:s
              sakpolitik i stället för formerna. Det är trots allt det som kommer
              att skapa grogrunden för ett engagemang och för att medborgarna
              ska känna sig mer bekväma med EU-medlemskapet.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="8859d0b4">
            8 § Svar på interpellation 2006/07:295 om öppenheten i EU-arbetet
          </note>
          <note type="speaker" n="46fbc794">
            Anf. 23 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-4" n="0be7f2c5">
            <seg n="dcebeaf6">
              Fru talman! Leif Jakobsson har frågat mig hur jag avser att agera
              för att regeringen i framtiden ska hantera EU-frågor med den öppenhet
              som jag sagt mig eftersträva men som enligt Leif Jakobsson hittills
              inte har präglat arbetet.
            </seg>
            <seg n="f5929842">
              Regeringen har högt ställda ambitioner när det gäller öppenheten.
              Öppenhet och transparens skapar förtroende och tillit, vilket
              är grundläggande för den politiska legitimiteten. Leif Jakobsson
              gör i sin interpellation ett antal påståenden om hur regeringen
              hittills skött öppenheten. Jag vill gärna ta tillfället i akt
              och bemöta dessa påståenden.
            </seg>
            <seg n="b8b55ecd">
              Det är riktigt att EU-kommittén lades ned vid årsskiftet, vilket
              vi talat om i 40 minuter. Av vad som kan utläsas i den förra regeringens
              budgetunderlag hade man då inga planer på att förlänga kommitténs
              uppdrag när dess mandat löpte ut den sista december.
            </seg>
            <seg n="bf37eb13">
              Såsom Leif Jakobsson framhåller har Riksdagskommittén tagit fram
              ett ambitiöst förfarande för hur EU-frågor ska behandlas i riksdagen.
              Regeringen står till riksdagens förfogande vid genomförandet av
              detta förfarande. Det är de nuvarande regeringspartierna som drivit
              fram reformerna, vilka syftar till att öka öppenheten i EU-arbetet.
            </seg>
            <seg n="79811dca">
              Regeringen kommer naturligtvis och gör det redan att på föreskrivet
              sätt fullt ut samråda med riksdagen i frågan om EU:s framtida
              fördrag. Så kallat saksamråd ska enligt den nya ordningen ske
              på riksdagens begäran av berörda utskott. Inför den resa till
              Berlin som Leif Jakobsson hänvisar till gjordes ingen sådan begäran.
              Företrädare för regeringen tog initiativ till samråd men fick
              beskedet att avrapportering skulle ske i efterhand. Avrapportering
              till konstitutionsutskottet gjordes den 1 februari, mindre än
              ett dygn efter resan till Berlin. Jag vill också peka på statsministerns
              återrapportering efter toppmötet i Lahtis som ett gott exempel
              på regeringens ambitioner. Det var första gången en statsminister
              gjort återrapportering från ett informellt toppmöte sedan denna
              mötesform återupptogs.
            </seg>
            <seg n="755616d2">
              Vad gäller utlämnande av det brev som Leif Jakobsson nämner kan
              jag meddela att regeringen i går fattade beslut om att lämna ut
              brevet.
            </seg>
            <seg n="8e6d2d28">
              Regeringen kommer fortsatt att arbeta för ökad öppenhet i EU-politiken.
              Vi vill på alla sätt uppmuntra en bred EU-debatt i Sverige, och
              vi vill själva delta i den mer aktivt än tidigare regeringar.
              EU är en självklar del av vår vardag, och det är därför naturligt
              att EU-politiken ses som en integrerad del av samhällsdebatten
              i stort.
            </seg>
            <seg n="fa7f44cc">
              Regeringen avser, som jag framhållit flera gånger tidigare, att
              vara en aktiv part i Europasamarbetet. Det handlar om politiskt
              ledarskap, att tydligt visa på olika EU-frågors betydelse för
              Sverige och Europa i dag.
            </seg>
          </u>
          <note type="speaker" n="4848eee8">
            Anf. 24 LEIF JAKOBSSON (s):
          </note>
          <u who="Q3373340" xml:id="i-b7b04694502f5233-0" n="a8d843dd">
            <seg n="7d813ac8">
              Fru talman! Låt mig tacka för svaret. Jag kan dock inte med bästa
              vilja i världen säga att jag är nöjd med det.
            </seg>
            <seg n="201328fc">
              Jag tyckte att interpellationen gav en möjlighet för statsrådet
              Malmström att ta plats i EU-debatten, att komma till kammaren
              och säga: Ja, det blev fel med hanteringen av brevet och det blev
              fel med samrådet och informationen till riksdagen, men det ska
              vi rätta till. I stället är svaret något slags kryptiskt, formalistiskt
              försvar för vad som hänt. Det är synd, för annars skulle jag ha
              kunnat säga: Välkommen in i matchen. Nu kan jag tyvärr inte säga
              det med tanke på svaret. Det är också synd då vi har ett gemensamt
              intresse av att vi får ett konstitutionellt fördrag, gärna före
              parlamentsvalet 2009.
            </seg>
            <seg n="ac730a66">
              Vi har ett gemensamt intresse av detta, för vi delar synen att
              utvidgningen måste gå vidare. Det är därför vi är så upprörda
              över hur den här frågan har hanterats.
            </seg>
            <seg n="5ce3ed46">
              Hemligstämpeln hävdes i går kväll. Det gav oss en möjlighet att
              se vad det var för fruktansvärda dynamitfrågor som fanns i brevet
              det daterades den 3 januari, stämplades in den 17 januari, och
              hemligstämpeln hävdes i går, den 15 februari och vad det var för
              enormt viktiga saker som behövde skyddas under denna en och en
              halv månad.
            </seg>
            <seg n="366c12b9">
              Hemlighetsmakeriet och konspirationsteorierna kring EU fortsätter
              ju om man hanterar EU-frågor på det här sättet. Nu har statsrådet
              en möjlighet att berätta varför man har hållit på hemligstämpeln.
              Varför skulle detta brev, som inbjöd till en ny diskussion om
              det konstitutionella fördraget, inte komma till vare sig riksdagens
              eller allmänhetens kännedom?
            </seg>
            <seg n="b32c5706">
              Detta gör också att samrådet med och informationen till riksdagen
              blir något av moment 22. Statsrådet sade i sitt svar att riksdagen
              inte hade begärt någon information. Nej, hur ska riksdagen kunna
              begära information om ett hemligstämplat brev? Det handlar ju
              om ett möte som var utlyst i brevet.
            </seg>
            <seg n="b1130a84">
              Det är riktigt att det ställdes en fråga, och från den socialdemokratiska
              gruppledningen sade vi att det bara finns ett sätt att sköta det
              här, nämligen den väg som finns i riksdagsordningen: Samråd och
              information med de utskott som är berörda. Det skedde inte.
            </seg>
            <seg n="35d5f0bc">
              Jämför detta med behandlingen av konventsförslaget och diskussionerna
              inför EGC, regeringskonferensen. Då tillsatte vi ett gemensamt,
              sammansatt utskott av utrikes- och konstitutionsutskottet innan
              regeringskonferensen startade för att regeringen skulle ha ett
              förhandlingsmandat från denna kammare. Vi voterade om det. Vi
              var inte ens överens i alla frågor. Vissa frågor blev stora, till
              exempel huruvida vi skulle ha en vald president eller inte. Det
              viktiga var att det fanns ett mandat innan regeringen satte sig
              i regeringskonferensen.
            </seg>
            <seg n="9194c405">
              Nu äger det rum något slags informell regeringskonferens där
              en enda människa åker till EU och diskuterar med någon sorts mandat
              från Statsrådsberedningen. Vi i riksdagen har ingen möjlighet
              att ge riktlinjer eller diskutera detta på ett vettigt sätt. Därför
              har vi socialdemokrater i dag på morgonen lämnat in en begäran
              hos talmannen om att man omedelbart ska sätta i gång förhandlingar
              med partierna om att få till stånd en organisation, så att vi
              får ett inflytande från kammaren och ett förhandlingsmandat som
              är demokratiskt förankrat i den fortsatta processen.
            </seg>
          </u>
          <note type="speaker" n="7c732bab">
            Anf. 25 CARL B HAMILTON (fp):
          </note>
          <u who="Q6196285" xml:id="i-84ad1a794b1ff9f8-0" n="7392f2ea" next="i-9b1486c89f42ef6b-0">
            <seg n="ddae1418">
              Fru talman! Anledningen till att jag har begärt ordet är att
              det här har riktats en del frågor som regeringen enligt min uppfattning
              egentligen inte har med att göra, utan de gäller riksdagens interna
              arbete. Eftersom jag har viss inblick i hur detta har gått till
              vill jag gärna redovisa det. Jag tycker att det är orättvist att
              puckla på statssekreteraren Nicola Clase på det sätt som man har
              gjort från socialdemokratisk sida. Nu pucklar man också på Cecilia
              Malmström.
            </seg>
            <seg n="86ad317f">
              När det gäller mötet i Berlin tog Regeringskansliet genom Nicola
              Clase kontakt med talmannen för att få vägledning om hur det hela
              skulle hanteras. Man tog kontakt med konstitutionsutskottet och
              EU-nämnden. EU-nämnden skickade före mötet ut Nicola Clases instruktion.
              Det var fem punkter som hon tog upp. Det var tämligen okontroversiella
              punkter, men nu håller vi oss till det formella.
            </seg>
          </u>
          <note n="1d95bdc3">
            Mötet ägde rum på en onsdag. KU erbjöds att få en föredragning
            av statssekreteraren på tisdagen vid utskottssammanträdet kl.
            11. KU avböjde detta och föredrog att få en föredragning i efterhand.
            Det är knappast Regeringskansliets fel, utan ansvaret ligger hos
            organisationen inom konstitutionsutskottet.
          </note>
          <u who="Q6196285" xml:id="i-9b1486c89f42ef6b-0" n="7392f2ea" prev="i-84ad1a794b1ff9f8-0">
            <seg n="57469c4f">
              EU-nämndens alla ledamöter, inklusive de socialdemokratiska,
              fick alltså ett mejl om detta, om de fem punkterna, på tisdagsmorgonen.
              Det kom ingen reaktion på mejlet från de socialdemokratiska ledamöterna
              till EU-nämndens kansli.
            </seg>
            <seg n="4f872f5b">
              Vi ska naturligtvis strida om olika ideologiska frågor, Europapolitiken,
              EU-fördraget och så vidare, men den här typen av krypskytte på
              tjänstemän i Regeringskansliet är inte rätt. Det hela beror ju
              egentligen på att riksdagen ännu inte har funnit sina former för
              EU-samrådet enligt den nya modellen. Vad var det jag sade, kan
              jag säga, för jag har varit mycket kritisk mot detta upplägg.
              Men jag tycker att det är småaktigt att hålla på med denna fråga
              om inre brister i riksdagens arbete i en interpellationsdebatt.
            </seg>
            <seg n="7dcd07de">
              Det var ju tjusigt att Socialdemokraterna har begärt att det
              ska inrättas ett sammansatt utskott. Jag kan väl avslöja den revolutionerande
              nyheten att jag har talat om samma sak med ordföranden i utrikesutskottet,
              Göran Lennmarker. Vi är helt överens om att vi ska ta initiativ
              till att ett sådant utskott etableras redan innan det egentligen
              finns så mycket i sakfrågan att diskutera, för det gör det ju
              inte än.
            </seg>
          </u>
          <note type="speaker" n="93695d8f">
            Anf. 26 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-5" n="0be7f2c5">
            <seg n="58d3b2f4">
              Fru talman! Jag vill tacka Leif Jakobsson för att vi får möjlighet
              att ha den här diskussionen och för att jag får möjlighet att
              utveckla mitt svar, som han uppenbarligen inte var nöjd med. Jag
              får också möjlighet att avdramatisera en del av de här frågorna,
              som kanske bygger på missförstånd.
            </seg>
            <seg n="d0312381">
              Regeringen och jag själv står helt till riksdagens förfogande
              för att diskutera den här typen av frågor. Carl B Hamilton har
              redogjort för en del processfrågor i riksdagen. Jag hoppas att
              det ska bli ett så bra samarbete som möjligt.
            </seg>
            <seg n="4909350d">
              Datumet för Berlinresan bestämdes med mycket kort varsel, men
              procedurerna för hur det skulle göras redogjorde jag för i EU-nämnden
              i ett mycket tidigt stadium alldeles i början av januari, inför
              det första allmänna rådsmötet. Då kände jag ännu inte till brevet.
              Jag redogjorde för procedurerna, och de finns också i protokollsanteckningarna.
              Det handlade just om att man ville göra en första sondering om
              Berlindeklarationen, som är ett politiskt dokument. I ett senare
              skede kommer man att gå över till frågor som rör det konstitutionella
              fördraget.
            </seg>
            <seg n="fd155ef8">
              Vad som sades vid mötet har efteråt redovisats till konstitutionsutskottet,
              utrikesutskottet och EU-nämnden, och det har också kommit papper.
            </seg>
            <seg n="c62ab6e6">
              Jag beklagar att det har tagit så lång tid att offentliggöra
              brevet. När en regeringschef skriver till en annan regeringschef
              finns det procedurer för sekretesshantering i administrationen.
              De gällde i det här fallet. Det var ett brev från Angela Merkel
              till statsminister Fredrik Reinfeldt. Det stod inget politiskt
              i det, utan det var bara en redogörelse för procedurerna och ett
              antal datum. Brevet har också kunnat läsas på ett antal hemsidor
              den senaste tiden, och där har Leif Jakobsson kunnat se att det
              inte finns några hemligheter, konspirationer eller mygel i detta.
              Det är en tidtabell och en procedur.
            </seg>
            <seg n="4daaac7a">
              När det gäller den vidare hanteringen av detta träffade jag beredningsgruppen
              i EU-nämnden i onsdags kväll. Där redogjorde vi både för Berlindeklarationen
              och för den fortsatta tidsplanen för det konstitutionella fördraget.
              Jag vill understryka att det inte pågår några förhandlingar. Vi
              har bara meddelat vad Sverige tycker. Det har vi stämt av med
              Socialdemokraterna. Vi står bakom det förslag till konstitution
              som lades fram. Vi ser ogärna att det sker alltför stora förändringar
              i detta. Under våren kommer vi att gå in i ett nytt skede, och
              då kommer vi självfallet att samråda med riksdagen.
            </seg>
            <seg n="f8fe1112">
              Jag var med vid det möte då man sade att man skulle bilda ett
              sammansatt utskott. Det är riksdagen som bestämmer de bästa formerna
              för detta. Vi står till förfogande och kommer att samråda med
              såväl regeringspartierna som oppositionen och med företrädare
              för de olika utskotten på det sätt som ni finner lämpligt.
            </seg>
            <seg n="38ac2e86">
              Precis som Leif Jakobsson säger är det viktiga att vi får till
              stånd ett bättre regelverk för EU, så att vi kan möjliggöra en
              fortsatt utvidgning vilket vi ju är överens om att vi kan möjliggöra
              att EU-arbetet fungerar bättre, att vi kan fatta beslut på ett
              bra sätt och att det blir tydligare för medborgarna hur EU fungerar.
            </seg>
            <seg n="4e96c26e">
              Det är min absoluta ambition att vi ska försöka stödja det tyska
              ordförandeskapet här under våren, under en resa som är kantad
              med svårigheter, och att vi tillsammans kan lämna ett starkt svenskt
              förhandlingsmandat som är väl förankrat i en bred majoritet i
              riksdagen. Jag ser fram emot fortsatta diskussioner på det här
              området.
            </seg>
          </u>
          <note type="speaker" n="a85ad008">
            Anf. 27 LEIF JAKOBSSON (s):
          </note>
          <u who="Q3373340" xml:id="i-b7b04694502f5233-1" n="a8d843dd">
            <seg n="0a65985b">
              Fru talman! Min poäng i den här frågan är just detta att hanteringen
              av den här frågan hittills har varit sådan att det ser ut som
              om det finns rökridåer, dolda agendor och annat.
            </seg>
            <seg n="3da7ed14">
              Det är alldeles riktigt att brevet inte innehåller någonting
              mer än just datumen och att man ska dra i gång processen. Det
              fanns ingen anledning att hemligstämpla det. Den långdragna processen
              kring brevet gör att många som redan är skeptiska till ett konstitutionellt
              fördrag alltmer börjar undra: Vad är det här för konstigheter?
            </seg>
            <seg n="6bb50d98">
              Det är där jag menar att statsrådet har ett ansvar för att det
              har skett på det sättet och att det ser ut så här. Att det därutöver
              har sjabblats med samråd och information i riksdagen gör det naturligtvis
              ännu värre. Det är så.
            </seg>
            <seg n="d5b5c380">
              Vi kan diskutera den ena eller den andra paragrafen. Riksdagens
              ledamöter upplever att regeringen här har kört ett eget spår utan
              att försöka att på ett vettigt sätt förankra sin linje.
            </seg>
            <seg n="88bfcd82">
              Vad hade hänt om inte hemsidan hade publicerat brevet? Hade då
              regeringen varit beredd att ge en information? Det var ju hemligt
              att mötet skulle ske. Det var på det sättet som i varje fall vi
              socialdemokrater fick reda på att mötet var det här datumet.
            </seg>
            <seg n="c761760c">
              Det är illa nog. Men det gäller också själva innehållet. Den
              här processen är ändå i gång. Oavsett vad statsrådet säger diskuteras
              det nu runt om i Europa. Vad ska man göra? Ska det vara ett minifördrag?
              Ska det till ett socialt protokoll? Ska man gå på det nuvarande
              fördraget? Det gäller allt detta.
            </seg>
            <seg n="415bee52">
              Regeringen har sagt att man vill tillhöra EU:s inre kärna och
              att man ska vara väldigt pådrivande. Jag undrar då: Vad är regeringens
              linje? Vi hörde nu att vid beredningsgruppens möte i går eller
              i förrgår hade statsrådet sagt att det finns en bred uppslutning
              kring det nuvarande fördraget i den här kammaren och att det gäller.
            </seg>
            <seg n="853514b8">
              Vi har hört intervjuer med statsråd och statsministern där man
              har sagt: Det blir nog någonting annat. Statsrådet Malmström säger
              nu själv här: Vi står vid fördraget, men det blir nog lite ändringar.
              Vilka ändringar är det? Vad är det Sverige säger då?
            </seg>
            <seg n="05411021">
              Ska man lyssna av vad de andra säger och sedan komma tillbaka
              och fråga: Hur ska vi förhålla oss till det här? Det är en reaktiv
              linje. Vad är uppdraget i diskussionerna? Vad är Sveriges linje?
            </seg>
            <seg n="d406ca14">
              Jag ska åka till Berlin och träffa alla de socialdemokratiska
              gruppledarna och diskutera den här frågan. Vad kommer jag att
              få höra att svenska företrädare har sagt i diskussionerna? Det
              vet inte jag, eftersom det än så länge bara är någon allmän diskussion.
            </seg>
            <seg n="2b942ac0">
              Det är därför vi har tagit det här initiativet för att få en
              organisatorisk och politisk plattform för diskussionen här i kammaren.
              Som jag sade lämnade vi in det i morse. Det är bra att andra talar
              om det, men vi har gjort det.
            </seg>
            <seg n="5e1c9918">
              Det är otroligt viktigt att fortsätta arbetet med att få fram
              ett konstitutionellt fördrag. Jag uppmanar också statsrådet att
              använda det uttrycket och inte uttrycket konstitutionen, eftersom
              det är ett konstitutionellt fördrag vi talar om. Det arbetet ska
              präglas av samma öppenhet som den förra regeringen och den dåvarande
              majoriteten hade när vi gick till regeringskonferensen.
            </seg>
            <seg n="7f638465">
              Även om det inte är en formell regeringskonferens som kommer
              att ske under det här halvåret och kanske längre fram måste det
              arbetet, i varje fall om fördraget ska få någon acceptans bland
              svenska medborgare, också vara genomskinligt och transparent.
              Där har statsrådet ett oerhört ansvar för att förbättra situationen.
            </seg>
          </u>
          <note type="speaker" n="ecd0fea4">
            Anf. 28 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-6" n="0be7f2c5">
            <seg n="171eaba4">
              Fru talman! Jag vill på det bestämdaste ta avstånd från anklagelserna
              att regeringen har sjabblat. Hanterandet har skett fullkomligt
              korrekt. Vi har inte sjabblat. Att riksdagen inte riktigt har
              funnit sina former för hur samråd ska gå till kan regeringen inte
              ta ansvar för. Vi har ställt oss till förfogande vid flera tillfällen.
            </seg>
            <seg n="b488a528">
              Att brevet inte offentliggjordes hade ingen betydelse i det sammanhanget.
              Jag har sagt att det tog lång tid, och jag beklagar det. Men innehållet
              i brevet och procedurer har varit kända långt innan. De har redovisats
              på ett korrekt sätt i riksdagen, i EU-nämnden och i samtal med
              riksdagskansliet för att försöka röna ut var vi ska gå för att
              berätta om det detta.
            </seg>
            <seg n="a6a7e307">
              Vi har fått höra att vi inte behöver komma förrän efter att Berlinmötet
              hade ägt rum. Inför mötet har de ståndpunkter som Sverige har
              framfört gällande Berlindeklarationen delats ut till riksdagens
              ledamöter i EU-nämnd och på annat sätt. Det kanske vore bra om
              Socialdemokraterna talde med sina kolleger i de olika utskotten.
              Då skulle det bli tydligare vad som sker.
            </seg>
            <seg n="0f9b8e1f">
              Detta har hanterats fullkomligt korrekt. Det har redovisats i
              efterhand i konstitutionsutskottet, utrikesutskottet och inför
              EU-nämndens beredningsgrupp, där alla partier är representerade.
              Det finns inga oklarheter där.
            </seg>
            <seg n="7efef43b">
              När det gäller sakfrågan finns det tre huvudalternativ i hanteringen
              av det konstitutionella fördraget. Det finns några länder som
              menar att man ska börja om från början och inte använda det. Det
              finns de som menar att man ska ha ett slags minifördrag, precis
              som Leif Jakobsson säger. Det finns en majoritet av länderna som
              menar att vi ska ta utgångspunkt från det konstitutionella fördrag
              som regeringscheferna var överens om för två år sedan och som
              har legat i frysen nu så länge. Sverige står på den linjen, vilket
              vi tydligt har deklarerat under lång tid också i riksdagen.
            </seg>
            <seg n="b747761a">
              Utöver det står det självklart för alla, eftersom både Nederländernas
              befolkning och Frankrikes befolkning har röstat nej, att det inte
              kommer att bli exakt samma variant som det som de röstade nej
              till. Det vore djupt odemokratiskt att förelägga det igen för
              de länderna. Det måste vi känna respekt för samtidigt som 18 länder
              har ratificerat det och därmed har indikerat sin inställning.
            </seg>
            <seg n="157d0d0f">
              Det kommer att bli någon form av omförhandling och revidering
              där man kanske lägger till vissa punkter och drar ifrån andra.
              Den förhandlingen har inte börjat. Sverige har inte framfört några
              som helst synpunkter på vad som bör dras ifrån eller läggas till.
            </seg>
            <seg n="afb86c24">
              Vårt enda budskap så här långt har varit att vi ogärna ser att
              det sker alltför stora förändringar och att den institutionella
              balansen som kommit till uttryck i framför allt del 1 inte bör
              rivas upp. Då ser vi framför oss en ganska hätsk debatt mellan
              medlemsländerna där alla plockar ut sina hjärtefrågor. Vi rubbar
              då den balans som vi trots allt över partigränserna varit eniga
              om.
            </seg>
            <seg n="a47d8241">
              Nästa steg i processen har ännu inte inletts. Man vill först
              från tysk sida klara av Berlindeklarationen, och sedan går man
              in i det. Det är inför det som vi har inlett samråd med riksdagen.
              Vi vill höra: Hur ser ni på detta? Hur ser Socialdemokraterna
              på det? Hur ser allianspartierna på det? Hur ser de övriga partierna
              i riksdagen på hur vi ska gå vidare?
            </seg>
            <seg n="8cb9328b">
              Det finns inte något sådant förslag. När vi går in i en mer konkret
              debatt är det självklart att vi måste försöka få riksdagens mandat
              för detta. När vi går in i en ännu mer formaliserad översyn i
              form av en regeringskonferens måste vi naturligtvis söka riksdagens
              mandat för detta.
            </seg>
            <seg n="d6ff1a71">
              Detta är helt självklart. Men förhandlingen har inte börjat ännu.
              Sveriges regering har inte framfört någonting annat än det jag
              har sagt nu. Det är precis det som Leif Jakobsson kommer att få
              höra från sina kamrater i Berlin.
            </seg>
            <seg n="5100f8e7">
              Hanteringen av frågan vidare har jag redovisat här. Jag hoppas
              att vi kan få till stånd ett gott samråd i den konstellation som
              riksdagen önskar med mig, berörda statsråd och statssekreterare.
            </seg>
          </u>
          <note type="speaker" n="8144bb21">
            Anf. 29 LEIF JAKOBSSON (s):
          </note>
          <u who="Q3373340" xml:id="i-b7b04694502f5233-2" n="a8d843dd">
            <seg n="773d3cfd">
              Fru talman! Det är precis här som problemet uppstår. Statsrådet
              säger att Sveriges linje än så länge är att vi står bakom det
              fördrag som regeringscheferna har skrivit under. Man ska då veta
              att det i stort sett är det en stor majoritet i kammaren också
              har ställt sig bakom. Det är den enda svenska ståndpunkt man kan
              ha om man inte förankrar någon annan.
            </seg>
            <seg n="5d9e8ec3">
              Hur kan då statsrådet lägga till det får inte bli för stora förändringar?
              Om man har sagt det blir det plötsligt en kvantitativ fråga om
              hur många meningar eller hur många paragrafer man kan tillåta
              sig ta bort. Det är en kvalitativ fråga.
            </seg>
            <seg n="73550f11">
              Vad är det i så fall för inriktning om man ska ge sin in i diskussioner
              om förändringar av fördraget? Ska man ge sig in i diskussioner
              om förändringar av fördraget måste det förankras i den här kammaren.
            </seg>
            <seg n="08a54816">
              Det är som att Sverige kommer till förhandlingsbordet och säger:
              Vi bryr oss inte om vad det är ni ändrar, bara ni inte ändrar
              för mycket. Det är väl ingen hållning? Den enda rimliga hållningen
              enligt mitt sätt att se är att det är det nuvarande fördraget
              som gäller för Sveriges del.
            </seg>
            <seg n="cc0cef00">
              Det är vad det finns stöd för i kammaren. Det finns inte stöd
              för en viss förändring åt det ena eller andra hållet, att dra
              bort eller lägga till eller någonting annat. Det finns inte diskuterat.
              Det tycker jag inte att regeringen kan säga.
            </seg>
            <seg n="a3c66704">
              Man sätter sig i en väldigt dålig förhandlingssits genom att
              säga: Vi är beredda att acceptera lite hit och dit. Det är inte
              politik, det är något slags kvantitativ politik. Men frågan kräver
              att vi är mycket tydliga.
            </seg>
            <seg n="65ce053b">
              Det måste naturligtvis föras diskussioner, men de diskussionerna
              måste i så fall vara av kvalitativ art. Vad är det för förändringar?
              Åt vilket håll vill de länder som vill förändra gå? Tills detta
              är tydligt ska statsrådet hålla sig till att det finns ett förslag.
            </seg>
          </u>
          <note type="speaker" n="1639a887">
            Anf. 30 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-7" n="0be7f2c5">
            <seg n="7a7d486d">
              Fru talman! Leif Jakobsson och jag är egentligen överens, men
              man får väl inte vara det i en interpellationsdebatt mellan opposition
              och regering.
            </seg>
            <seg n="d430f613">
              Vi är överens om att vi med stor majoritet i kammaren stod bakom
              det konstitutionella fördraget såsom det lades fram. Det är precis
              det som vi har sagt. Vi är överens, och detta stod vår riksdag
              i sin dåvarande form och står i sin nuvarande form bakom, som
              vi bedömer det.
            </seg>
            <seg n="94e68467">
              Jag tror också att Leif Jakobsson och jag är överens om att med
              tanke på de folkomröstningar som var kommer det inte att bli exakt
              det fördraget som går igenom. Det vore fruktansvärt odemokratiskt
              och främmande för oss att köra över det franska och det nederländska
              folket på det sättet. Det kommer deras regeringar inte att acceptera,
              och därför kommer det att bli någon form av förändringar.
            </seg>
            <seg n="b0ee3e60">
              Pressade på vad vi tycker har vi, just med hänvisning till riksdagen,
              sagt att eftersom det var detta som regeringen och riksdagen stod
              bakom vill vi ogärna att det förändras för mycket. Vi har inte
              sagt något om innehållet eftersom det är precis den processen
              som snart börjar. Då vill vi utforma våra positioner i samråd
              och samarbete med så stor majoritet i riksdagen som möjligt.
            </seg>
            <seg n="092d7852">
              Någon form av förändringar kommer det att bli. Det vore naivt
              att tro att så inte ska ske. När man ska förhandla i EU-sammanhang
              måste alla ge och ta för att vi ska komma fram till en lösning
              som känns acceptabel för så många länder som möjligt. Det vet
              Leif Jakobsson. Vissa länder kommer att folkomrösta igen och andra
              ratificerar inom sina respektive nationella parlament.
            </seg>
            <seg n="11a5bc30">
              Vad förändringarna ska bestå i har vi varken sagt bu eller bä
              till, annat än att vi har lämnat en öppenhet för att vi naturligtvis
              ser att det kommer att bli en förhandling där vi ämnar vara en
              konstruktiv part. Vad vi ska förhandla om kommer i en senare fas.
              Där har vi ännu inget att komma med. Vi förbereder en position
              i regeringen som vi kommer att diskutera och förankra tillsammans
              med riksdagen och Socialdemokraterna.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="fffab22f">
            9 § Svar på interpellation 2006/07:303 om regeringens strategi
            och prioriteringar i Europapolitiken
          </note>
          <note type="speaker" n="dad67c6d">
            Anf. 31 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-8" n="0be7f2c5">
            <seg n="2fa984e0">
              Fru talman! Det är jätteroligt att vi diskuterar EU-frågor på
              det här sättet. Jag är verkligen tacksam både mot de tidigare
              interpellanterna och den nuvarande för att vi kan föra det här
              samtalet.
            </seg>
            <seg n="9154ee05">
              Tobias Krantz har frågat mig vilka åtgärder jag avser att vidta
              i syfte att utmejsla en Europapolitisk strategi samt att lägga
              grunden för ett framgångsrikt svenskt ordförandeskap 2009.
            </seg>
            <seg n="b7d1264f">
              Jag har tidigare identifierat tre områden där jag som Europaminister
              vill vara särskilt pådrivande och som man kan se som en strategi
              när det gäller attitydfrågan. Dessa skulle jag vilja utveckla
              något här.
            </seg>
            <seg n="c4068534">
              För det första vill jag poängtera vikten av ett aktivt och effektivt
              deltagande i förhandlingarna om unionens gemensamma regler. Detta
              betyder både att man driver frågor i rådet på ett mer effektivt
              och strategiskt sätt och att man arbetar aktivt med alliansbyggande
              med andra länder. Därutöver är det av stor vikt att vi engagerar
              oss ytterligare i kontakter med unionens andra institutioner,
              främst parlamentet och kommissionen. Här har jag som Europaminister
              ett särskilt ansvar och jag avser under kommande period att verka
              för både aktivitet och effektivitet i vårt EU-arbete.
            </seg>
            <seg n="2f80dba2">
              För det andra är ett medvetet och strategiskt ansvarstagande
              för Europas stora framtidsfrågor av största vikt. Det handlar
              under denna period om att spela en central roll i viktiga diskussioner,
              till exempel de som rör det konstitutionella fördraget, globalisering,
              EU:s långtidsbudget, energi- och klimatfrågorna, den fortsatta
              utvidgningen, frågorna om den inre marknaden och en mer aktiv
              utrikespolitik. Vår målsättning är här att Sverige ska vara en
              central aktör och dialogpartner i hanteringen av de stora utmaningar
              som Europa står inför. Dessa viktiga framtidsfrågor är också viktiga
              att prioritera för att de visar på EU-medlemskapets mervärde.
              För att öka demokratin och EU:s beslutsfähighet är det dessutom
              viktigt att ett konstitutionellt fördrag kommer på plats.
            </seg>
            <seg n="b9dd8fd7">
              För det tredje är det en viktig del i politiken att vi i högre
              grad driver opinion i EU-frågor och förankrar EU-frågorna hos
              medborgarna. Efter mer än tio års medlemskap är det hög tid att
              beakta EU som en naturlig del av Sveriges politiska liv. En ambition
              är att löpande i den offentliga debatten redovisa EU:s bidrag
              i frågor som direkt påverkar medborgarna.
            </seg>
            <seg n="a8bc875b">
              När det gäller frågan om ett framgångsrikt ordförandeskap i EU
              är det en stor och viktig uppgift som kräver ett omfattande engagemang
              från regeringen, riksdagen och delar av det offentliga Sverige.
            </seg>
            <seg n="302ad9c9">
              Om två och ett halvt år, andra halvåret 2009, tar Sverige över
              ordförandeposten. De praktiska förberedelserna och arbetet med
              att identifiera prioriterade svenska frågor har redan kommit i
              gång i Regeringskansliet. Statsministern har bett mig att samordna
              detta arbete. Vi räknar med och verkar för att många viktiga frågor
              kommer att stå på dagordningen under denna tid. Översynen av den
              så kallade hållbarhetsstrategin och slutförandet av Lissabonstrategin
              kan komma att falla inom ramen för det svenska ordförandeskapet.
              Erfarenheten är också att vi måste vänta oss det oväntade för
              att stå väl förberedda. Det betyder att vi måste ha en organisation
              som klarar annat än det som vi planerat för. Förberedelsearbetet
              vad gäller frågorna på dagordningen liksom utformningen av en
              bra organisation kommer under de närmaste åren att bli en viktig
              uppgift inte bara för mig utan för hela regeringen.
            </seg>
            <seg n="f501cfdb">
              Avslutningsvis vill jag betona att det bästa sättet för oss att
              förbereda oss för ordförandeskapet är att i det dagliga arbetet
              fungera som en konstruktiv kraft i EU. Ett aktivt svenskt agerade
              i EU under de kommande åren, med betoning på deltagande, ansvarstagande
              och förankring är huvudingredienserna i ett framgångsrikt förberedelsearbete
              och förhoppningsvis ett lyckat svenskt ordförandeskap i EU 2009.
            </seg>
          </u>
          <note type="speaker" n="85ee6caa">
            Anf. 32 TOBIAS KRANTZ (fp):
          </note>
          <u who="unknown" xml:id="i-31d5ec6c268a8ba8-0" n="0be7f2c5">
            <seg n="6085abd2">
              Fru talman! Jag ber att få tacka statsrådet för svaret på min
              interpellation.
            </seg>
            <seg n="3d69d332">
              Europa står inför en mycket spännande tid. Det sker nu ett byte
              i ledargarnityret i många av de viktiga europeiska länderna. Tyskland
              har relativt nyligen fått en ny förbundskansler, Frankrike kommer
              under våren att få en ny president och i Storbritannien håller
              det nuvarande regeringspartiet på att växla om från Tony Blair
              till någon annan, förmodligen Gordon Brown.
            </seg>
            <seg n="c5f3cedc">
              Nya ledare innebär nya möjligheter för det europeiska samarbetet.
              Där de gamla ledarna kanske körde fast i prestige och gamla låsningar
              har de nya ledarna möjligheter att lägga detta bakom sig och hitta
              nya kreativa lösningar på de problem som Europa står inför.
            </seg>
            <seg n="f05054a6">
              Europa och Europeiska unionen står inför stora utmaningar. Det
              handlar för det första om det som kanske är det mest trängande
              just nu, nämligen det konstitutionella fördraget att Europeiska
              unionen ska få ett regelverk, regler och bestämmelser som gör
              att Europeiska unionen fungerar i framtiden, med förhoppningsvis
              ännu fler medlemmar. Det ska bli ett effektivt och mer demokratiskt
              EU.
            </seg>
            <seg n="3f87809c">
              Det handlar för det andra om utvidgningen. Under de senaste åren
              har vi sett att Europeiska unionen har fått fler medlemmar. Många
              av oss hoppas att utvidgningen inte ska stanna av. En av de viktigaste
              frågorna handlar förstås om det eventuella turkiska medlemskapet.
              Europeiska unionen står inför en stor utmaning när det gäller
              att hantera den frågan.
            </seg>
            <seg n="aa859e61">
              För det tredje handlar det om ett antal viktiga sakpolitiska
              utmaningar såsom till exempel miljöpolitiken. Hur klarar vi klimathotet?
              Vad ska Europeiska unionen ha för roll där? Hur ser vi till att
              Europeiska unionen för en vettigare handels- och biståndspolitik
              mot tredje världen, så att tredje världen får komma in med sina
              produkter på den europeiska marknaden och ha möjlighet att själva
              lyfta sig ur sin fattigdom?
            </seg>
            <seg n="c5d8baa6">
              Det handlar om en rad utmaningar på ett antal viktiga områden.
              Inom utrikes- och säkerhetspolitiken inte minst ser vi ett behov
              av en aktivare och starkare roll för Europeiska unionen.
            </seg>
            <seg n="20ca62ef">
              Det är inte bara i andra europeiska länder som det sker ledarskiften,
              det har också skett ett ledarskifte i Sverige. Det ger en chans
              att bryta med den, enligt min mening, rätt passiva Europapolitik
              som den gamla regeringen förde. Problemet med den förra regeringens
              politik var att den dels var allmänt passiv, dels intog den gamla
              regeringen en konserverande, bakåtsträvande och bromsande roll
              i många viktiga frågor.
            </seg>
            <seg n="8a125bf8">
              Jag ser svaret från statsrådet som löftesrikt i den bemärkelsen
              att här finns det en vilja att bryta med den gamla politiken och
              att försöka staka ut en ny kurs för hur Sverige ska agera i det
              europeiska samarbetet. Det visar att det finns fokus och en vilja
              att ta täten i dessa viktiga frågor.
            </seg>
            <seg n="d96225cf">
              En fråga är särskilt central och den handlar om själva synen
              på Europasamarbetet och synen på Europeiska unionens framtid,
              nämligen hur vi vill att EU ska utvecklas. Ska EU utvecklas för
              att stärka den europeiska demokratin?
            </seg>
            <seg n="49c16580">
              Vi har under en lång tid haft ett problem med att de stora avgörande
              besluten har fattats av regerings- och statschefer i slutna rum.
              Många har dessutom varit män, och det har varit dåligt med jämställdhet,
              men framför allt har det varit i slutna rum utan insyn och utan
              möjlighet till kontroll och ansvarsutkrävande.
            </seg>
            <seg n="73ccd5c2">
              Det har också varit väldigt svårt att ställa hela Europeiska
              rådet till svars vid ett och samma tillfälle. Det är oacceptabelt
              från demokratisk synpunkt.
            </seg>
            <seg n="f83fe893">
              Jag menar att vi måste gå i en riktning mot att folkvalda representanter
              får större inflytande över de beslut som rör Europas framtid så
              att makthavarna verkligen kan ställas till svars i en öppen offentlig
              debatt. Jag skulle gärna se en sådan utveckling där exempelvis
              Europaparlamentet fick mer att säga till om på ministerrådets
              bekostnad. Det är inte så att mer makt ska läggas på Europanivån
              det kanske är tvärtom men de frågor som ligger där ska det finnas
              möjlighet att utöva inflytande och kontroll över.
            </seg>
            <seg n="c9525e89">
              Hur ser statsrådet på den frågan?
            </seg>
          </u>
          <note type="speaker" n="933d18e2">
            Anf. 33 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-9" n="0be7f2c5">
            <seg n="b0231022">
              Fru talman! Tack, Tobias Krantz, för möjligheten att diskutera
              EU:s innehåll och inte bara procedurerna kring debatten.
            </seg>
            <seg n="07b274a9">
              Precis som Tobias Krantz säger handlar det först och främst om
              ett strategiskt förhållningssätt, och jag försökte redovisa ett
              engagemang, ett strategiskt tänkande, ett deltagande, ett försök
              att finna allianser och en hög aktivitet. Vi menar att det banar
              väg för ett större svenskt inflytande i de viktiga framtidsfrågorna.
              Vi menar också att detta är ett brott i förhållande till hur den
              förra regeringen hanterade EU-politiken.
            </seg>
            <seg n="cf4153f1">
              Sedan är det ju innehållet det här förhållningssättet ska appliceras
              på. Där nämnde Tobias Krantz flera väldigt viktiga frågor. Vi
              har de två stora processfrågorna om hur och var EU ska styras,
              till exempel det konstitutionella fördraget. Jag ska återkomma
              alldeles strax till det. Vi hoppas att det kan bli verklighet
              väldigt snart. Det handlar också om med vilka medel EU ska styras,
              alltså pengarna. Där arbetar vi väldigt aktivt för att försöka
              få till stånd en mer modern budget för ett modernt EU genom en
              budgetöversyn de närmaste åren som medborgarna ska känna större
              förtroende för och som ska möjliggöra för EU att fatta konkreta
              beslut på de områden där vi behöver göra det.
            </seg>
            <seg n="c0063e8a">
              Sakmässigt nämnde Tobias Krantz flera områden som är viktiga
              för den svenska regeringen, Lissabonprocessen ska bli mer konkret,
              utrikespolitiken som ett mer strategiskt verktyg för EU:s agerande
              med handel, bistånd och samarbete mer integrerat, miljö- och klimatpolitiken,
              brottsbekämpning och naturligtvis den så viktiga utvidgningen
              som är ett strategiskt intresse för oss alla.
            </seg>
            <seg n="4ea93c52">
              När det gäller frågan om demokrati och tillit till det europeiska
              samarbetet beror det väldigt mycket på hur EU kan leverera. Om
              medborgarna uppfattar att EU levererar resultat som är viktiga
              för dem och att det spelar roll att EU är aktivt globalt för att
              bekämpa fattigdomen, för att ta itu med den gränsöverskridande
              kriminaliteten, för att ha ambitiösa mål när det gäller miljöpolitiken
              och minska klimatpåverkan, farliga utsläpp och så vidare får också
              EU en legitimitet på ett sätt som man kanske inte alltid har i
              dag.
            </seg>
            <seg n="74241338">
              Men processerna för att göra detta måste naturligtvis förändras.
              Jag delar helt Tobias Krantz åsikt att det måste ske med större
              öppenhet, med större insyn och med en möjlighet till ansvarsutkrävande
              som inte finns i dag. Där kom man väldigt långt i arbetet med
              det konstitutionella fördraget. Personligen hade jag gärna sett
              att man kom ännu längre, men det är en kompromiss som är viktig
              där det slås fast att öppenhet är en viktig princip. Man öppnar
              rådsmötena. Det har det finska ordförandeskapet redan påbörjat,
              men det behöver formaliseras. Man förtydligar offentligheten som
              grund i EU-samarbetet. Man flyttar ut ett antal beslut som är
              viktiga för medborgarna från ministerrådets mörka rum. Det gäller
              till exempel jordbrukspolitiken, frågor som rör brottsbekämpning,
              det som kallas för den tredje pelaren. Vi vet att många medborgare
              i alla europeiska länder vill att EU ska ta ett ansvar och fatta
              konkreta beslut, men det måste också ske på ett sådant sätt att
              man har insyn i hur procedurerna fungerar.
            </seg>
            <seg n="473fcdcf">
              Där föreslår det konstitutionella fördraget ett antal ambitiösa
              steg framåt. Det är också med anledning av det som regeringen
              och jag själv är angelägna om att slå vakt om att de reformerna
              inte lyfts ur i de diskussioner och förhandlingar som vi kommer
              att ha framgent om det konstitutionella fördraget. Det är en väldigt
              viktig princip att EU kan leverera det man ska leverera, att verktygen
              för att kunna fatta beslut i en allt större union med allt fler
              medlemmar finns och att de enskilda medborgarna och deras representanter
              i form av föreningar, journalister och så vidare vet hur besluten
              fattas, kan få tillgång till dem och känner sig bekväma med att
              det sker på ett korrekt sätt.
            </seg>
          </u>
          <note type="speaker" n="dd7f2192">
            Anf. 34 TOBIAS KRANTZ (fp):
          </note>
          <u who="unknown" xml:id="i-31d5ec6c268a8ba8-1" n="0be7f2c5">
            <seg n="18191b31">
              Fru talman! Statsrådet för nu en mycket viktig diskussion om
              hur vi skapar legitimitet hos och förtroende för Europeiska unionen.
              Jag håller helt med statsrådet. Jag tror att det finns två dimensioner
              av detta. Den ena är att EU måste leverera, det vill säga att
              om människor ska känna förtroende för och att det finns en legitimitet
              hos EU och att det är viktigt att EU finns måste EU göra bra saker.
              EU måste kunna leverera när det gäller miljöpolitik, brottsbekämpning,
              utrikes- och säkerhetspolitik, fredsarbete och så vidare. Jag
              tror att det är otroligt centralt. Det har ju också egentligen
              under hela EU:s historia föresvävat dem som har drivit på utvecklingen
              inom Europeiska unionen och Europeiska gemenskapen tidigare att
              det har varit viktigt att leverera. Det kommer också att vara
              viktigt framöver.
            </seg>
            <seg n="19f8c7f5">
              Men jag tror att det kommer till en dimension nu. Jag tycker
              att de senaste årens debatt och tiden före det här konstitutionella
              fördraget förhandlades fram och godkändes av stats- och regeringscheferna
              visar att människor inte är nöjda med att EU bara levererar bra
              saker. Den visar också att processen när de här besluten ska fattas
              måste vara bättre än vad den har varit tidigare. Mycket av den
              kritik som fanns mot det så kallade Nicefördraget var just att
              det var mycket hemlighetsmakeri, många stängda dörrar, många beslut
              som det inte gick att få någon insyn i och inga dokument som varken
              allmänhet eller journalister kunde ta del av.
            </seg>
            <seg n="248a1477">
              Jag tror att vi måste hålla båda de här bollarna i luften samtidigt.
              Vi måste se till att EU blir ett kraftfullt verktyg mot problem
              som människor upplever i sin vardag och som stora utmaningar för
              Europa och för världen. Men vi måste också se till att processen
              blir rätt, det vill säga att det inte bara blir rätt beslut, utan
              att besluten också fattas på rätt sätt. Då handlar det om att
              demokratin måste stärkas. Då är det inte acceptabelt att ett antal
              stats- och regeringschefer stänger in sig i stängda rum och gör
              upp där sinsemellan utan att det finns några möjligheter att utkräva
              ansvar på ett riktigt och korrekt sätt.
            </seg>
            <seg n="d3ac9ec3">
              Låt mig ta ett exempel på problemet med ansvarsutkrävandet om
              en fråga ska diskuteras i ministerrådet. För ett antal år sedan
              var det en stor debatt om att vi skulle ha bättre djurskyddsregler
              i Europa. Då var alla svenska partier överens om att vi skulle
              arbeta för skärpta regler. Den svenska jordbruksministern, jag
              tror det var Margareta Winberg vid den tiden, åkte ned till ministerrådet
              och slogs väldigt hårt för de svenska ståndpunkterna, men vi blev
              nedröstade, eller det gick åtminstone inte så långt som Sverige
              ville. Problemet var att en svensk medborgare som sade att det
              var ett felaktigt beslut och som ville utkräva ansvar för detta
              hade väldigt små möjligheter att göra någonting åt detta. Oavsett
              vilket parti han eller hon röstade på i nästa riksdagsval skulle
              det inte påverka ministerrådets samlade sammansättning. Det är
              ett stort problem.
            </seg>
            <seg n="97ecad25">
              Därför menar jag att en större del av de beslut som måste fattas
              på europeisk nivå de ska inte bli fler, utan kanske snarare tvärtom
              måste fattas av ett folkvalt parlament där man kan utkräva ansvar
              av dem som fattat besluten.
            </seg>
            <seg n="08684390">
              Det andra jag skulle vilja säga, och som statsrådet också var
              inne på, handlar om maktdelningen. En del av det konstitutionella
              fördraget handlade mycket om att skapa den ökade demokratin, även
              om jag inte tycker att det gick tillräckligt långt, och jag tror
              också att statsrådet håller med om det. Men det handlar också
              om att skapa en bra maktdelning. Det handlar om att peka ut att
              de här områdena ska vara på europeisk nivå och de här områdena
              ska vara på en nationell nivå.
            </seg>
            <seg n="e50a1049">
              Jag skulle också vilja skicka med statsrådet en iakttagelse från
              det praktiska riksdagsarbetet som visar hur frågorna hanteras
              i verkligheten. Det är viktigt att vi får ett regelverk, men det
              handlar också om att statsråd och riksdagsledamöter hela tiden
              i sin dagliga verksamhet bevakar den här gränsdragningen. Det
              finns alltid en tendens till att byråkrater i EU-kommissionen
              och andra institutioner försöker producera nya papper och producera
              nya inriktningsdokument och lägga fram nya planeringsplaner för
              att tillskansa sig mer makt. Då måste både riksdagsledamöter och
              statsråd vara mycket noggranna med att sätta stopp för det och
              säga att det är en fråga som vi själva gärna vill bestämma över.
              Jag vill skicka med det till statsrådet också och fråga: Tänker
              den nuvarande regeringen vara lite tuffare än vad jag tycker att
              den gamla regeringen var när det gäller att verkligen sätta stopp
              här? Kan de tjänstemän som förhandlar för oss i Bryssel få en
              stående instruktion att bekämpa den här typen av osynligt maktövertagande
              som en del institutioner ägnar sig åt?
            </seg>
          </u>
          <note type="speaker" n="de375062">
            Anf. 35 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-10" n="0be7f2c5">
            <seg n="c84f2dd7">
              Fru talman! Tobias Krantz pratar om de här två benen, att leverera
              resultat och att det är viktigt att det går till på ett korrekt
              och förtroendeingivande sätt. Det är viktigt för regeringen att
              slå vakt om de reformer när det gäller öppenhet som görs i det
              konstitutionella fördraget. Man kan också säga att under den tid
              som Sverige har varit medlem i den europeiska unionen har öppenheten
              faktiskt ökat väsentligt. Det är ljusårs skillnad mellan hur det
              ser ut i dag och hur det var förut, och där har inte minst Sverige
              haft en stor betydelse. Den förra regeringen gjorde ett gott arbete
              här, och jag var själv med som Europaparlamentariker och drev
              på så att det numera finns en öppenhetslagstiftning, att handlingar
              lades ut på nätet och så vidare. Har man väl börjat med en öppenhet
              går det inte att komma tillbaka.
            </seg>
            <seg n="c6ebb83b">
              Detta samarbete består av 27 länder i dag. Man har olika byråkratiska
              traditioner och olika förvaltningserfarenheter, och detta ska
              man försöka smälta samman på ett bra sätt. Men på det stora hela
              går EU mot en ökad öppenhet och offentlighet, vilket är väldigt
              positivt. Vi har också sett en utveckling som innebär att Europaparlamentet
              har fått en större delaktighet tillsammans med ministerrådet i
              de frågor som beslutas med kvalificerad majoritet inom EU just
              för att få den här balansen mellan medlemsländerna och den parlamentariska
              funktionen och för att öka insynen. Där har det gått framåt. Det
              finns fortfarande några områden kvar, men med förslagen i det
              konstitutionella fördraget faller också den sista bastionen.
            </seg>
            <seg n="94b7fbae">
              Sedan ankommer det på oss i regeringen och er i riksdagen att
              vaka över att det här verkligen blir fallet. Om det nu går som
              interpellanten och jag hoppas, att det konstitutionella fördraget
              kommer att träda i kraft inom några år, finns det frågor där som
              vi gemensamt kan bevaka. Riksdagen har ju ett ansvar i att vara
              den så kallade subsidiaritetsövervakaren och vifta med det gula
              kortet när man tycker att kommissionen är för klåfingrig. Och
              vi i regeringen har också ett ansvar att se till att man inte
              blir för klåfingrig, att vi eller andra inte i onödan lyfter upp
              frågor som kanske är jätteviktiga och angelägna men som inte nödvändigtvis
              behöver engagera hela EU-maskineriet.
            </seg>
            <seg n="68343840">
              Regeringen har mycket tydligt, det står också i regeringsförklaringen,
              uttryckt sina ambitioner att arbeta för ett smalare men vassare
              EU. Det är mer än bara en vacker slagdänga; det är en verklig
              ambition att komma till rätta med detta. Det är den instruktion
              som har gått ut och som vi jobbar med att försöka konkretisera
              i det dagliga arbetet. Det tar tid och det är enorma frågor att
              överbrygga, men det är en mycket tydlig ambition där vi säkert
              kan arbeta tillsammans med riksdagen.
            </seg>
            <seg n="188c2b6c">
              Att leverera resultat på de områden som medborgarna uppfattar
              som viktiga och att göra det på ett öppet, legitimt och demokratiskt
              sätt är två viktiga ben i EU-arbetet och den enda möjligheten
              att öka medborgarnas förtroende för EU-samarbetet i Sverige och
              på andra platser.
            </seg>
            <seg n="c7feb711">
              Jag vill inte blåsa upp alltför stora förväntningar kring det
              svenska ordförandeskapet att vi skulle vara en vacker symbios
              av allt detta. Men det är klart att båda de här benen är grundläggande
              ingredienser i våra ambitioner när det gäller att genomföra ett
              lyckat ordförandeskap, att leverera konkreta resultat som gör
              att medborgarna ser effekterna av EU-samarbetet och mervärdet
              av det och att dessutom göra det på ett sätt som uppfattas som
              öppet och legitimt och där många människor kan känna delaktighet.
            </seg>
          </u>
          <note type="speaker" n="223094f3">
            Anf. 36 TOBIAS KRANTZ (fp):
          </note>
          <u who="unknown" xml:id="i-31d5ec6c268a8ba8-2" n="0be7f2c5">
            <seg n="cfa4e3ba">
              Fru talman! Jag håller med om det som statsrådet säger om vikten
              av att ständigt också i det dagliga arbetet jobba med det som
              vi på EU-språk kallar subsidiaritetsfrågor, det vill säga att
              se till att beslut fattas på lägsta möjliga effektiva nivå.
            </seg>
            <seg n="124524bf">
              Min erfarenhet från att ha jobbat med EU-frågor i riksdagen och
              med frågor på ett mer vardagligt plan är att det alltid finns
              en stor benägenhet att frågor som man är väldigt engagerad i ska
              lyftas upp till den europeiska nivån. Vi hade ett samråd i socialförsäkringsutskottet
              för bara någon dag sedan som handlade om att Europeiska unionen
              nu ska ta fram en samlad rapport som handlar om social integration
              och social trygghet. Det är jättebra med både social integration
              och social trygghet, men varför ska Europeiska unionen ägna sig
              åt att ta fram rapporter och dokument kring detta?
            </seg>
            <seg n="176572b4">
              Detta dokument föreskriver inte att det ska fattas några formella
              beslut EU har alltså inte beslutskompetens på detta område. Men
              alla vi som har något slags koll på hur politik fungerar vet ju
              att om en process väl har satts i gång, om en boll väl har satts
              i rullning, är nästa steg att det så småningom också kommer att
              krävas att EU ska ha beslutskompetens på området för att genomföra
              de stolta paroller som tas upp i dokumentet.
            </seg>
            <seg n="46d9649d">
              Jag skulle gärna skicka med detta och vill att den nya regeringen
              ska vara lite mer tuff och aktiv och mer konsekvent försöka bekämpa
              den här typen av smygöverföring av beslutsbefogenheter. EU-projektet
              är för viktigt för att vi ska hamna i den här typen av situationer
              där EU lägger sig i det mesta. EU ska fokusera på de centrala
              och avgörande framtidsfrågorna och också fatta dessa beslut på
              ett demokratiskt och bra sätt.
            </seg>
            <seg n="b5713809">
              Jag vill fråga statsrådet som ju har ett anförande kvar: Skulle
              frågan om demokratisering och tydligare maktdelning inom EU kunna
              vara en viktig fråga för Sverige att driva under ordförandeskapet
              2009?
            </seg>
          </u>
          <note type="speaker" n="86badb1f">
            Anf. 37 Statsrådet CECILIA MALMSTRÖM (fp):
          </note>
          <u who="unknown" xml:id="i-d8282ab3fda41e7a-11" n="0be7f2c5">
            <seg n="6920b430">
              Fru talman! Regeringen har den fördelen, vilket underlättar arbetet
              för en EU-minister, att den består av fyra partier som allihop
              tror på EU-medlemskapet. Vi tror på dess möjligheter, och vi vill
              använda det till att utveckla, förbättra och reformera det europeiska
              samarbetet. Det skiljer oss från den förra regeringen som var
              hämmad av interna splittringar och hade två stödpartier som ville
              att Sverige skulle gå ur EU. Det gör oss bättre rustade.
            </seg>
            <seg n="4d5d0a55">
              Vi har också i ett tidigt skede, långt innan vi fick svenska
              folkets förtroende att ta över, formulerat ett antal viktiga principer
              för samarbetet inte minst inom EU-samarbetet, som vi är överens
              om ska präglas av det som sammanfattas i vår slogan Ett smalare
              och vassare Europa.
            </seg>
            <seg n="d171e1fd">
              Som Tobias Krantz vet tenderar ju vi politiker att engagera oss
              i en fråga, och då vill vi att hela världen ska inse dess betydelse.
              Dock mår vi nog alla bra av att då och då stanna upp och fråga
              oss: Är detta rätt nivå för den här frågan? Är det inte bättre
              att den löses närmare människor? Ibland kanske det inte är politiken
              som ska ha svaret på alla frågor. Kanske löses de bäst inom familjen
              eller av individen själv.
            </seg>
            <seg n="0d54466a">
              Att motverka denna klåfingrighet och försöka se till att EU-arbetet
              koncentreras på de allra viktigaste frågorna är en mycket tydlig
              ambition hos oss. Det är också en förutsättning för ett alltmer
              växande EU, med i dag 27 och i framtiden kanske 30 eller 35 medlemmar,
              att koncentrera sig på de stora, gränsöverskridande frågorna för
              att kunna leverera resultat och orka med att fungera och fatta
              beslut. Annars riskerar det att krackelera. Detta är en viktig
              ambition vi har.
            </seg>
            <seg n="e7fafa06">
              När det gäller det svenska ordförandeskapet har jag sagt, både
              när det gäller denna och andra frågor, att vi just nu har inlett
              arbetet med att identifiera vilka frågor som kan komma att landa
              på vårt bord därför att de finns naturligt i pipelinen och vilka
              frågor som vi vill prioritera. Där har vi ännu inte landat. Ett
              demokratiskt och öppet förhållningssätt kommer dock absolut att
              prägla arbetet under det svenska ordförandeskapet.
            </seg>
            <seg n="5fa057cb">
              Tack, interpellanten, för frågan!
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="fbe44e4a">
            10 § Svar på interpellation 2006/07:276 om beskattning av dispositionsrätt
            till stugor, båtar med mera
          </note>
          <note type="speaker" n="5c1219f8">
            Anf. 38 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-0" n="bba5e191">
            <seg n="00ea7e7c">
              Fru talman! Carl B Hamilton har frågat mig vilka åtgärder jag
              avser att vidta för att en princip om faktiskt utnyttjande blir
              normal att tillämpa i skatterätten i stället för dagens grundprincip
              om teoretisk dispositionsrätt. Carl B Hamilton har också frågat
              mig när jag avser att lägga fram förslag om ny lagtext av typen
              endast faktiskt nyttjande av en förmån ska ligga till grund för
              värdering av förmånen, om inte annat föreskrivits samt vilka andra
              åtgärder jag avser att vidta i denna skattefråga.
            </seg>
            <seg n="2cb669ce">
              En grundläggande regel i skattelagstiftningen är att privata
              levnadskostnader inte får dras av. En seriös företagare måste
              göra åtskillnad mellan sin privatekonomi och företagets ekonomi.
              En sammanblandning av privatekonomin och företagets ekonomi ska
              inte leda till skattemässiga fördelar. Delägare i företag liksom
              företagsledare förmånsbeskattas därför i den mån företaget betalar
              deras privata omkostnader. Enskilda näringsidkare får antingen
              inte dra av de privata levnadskostnaderna i näringsverksamheten
              eller så uttagsbeskattas näringsidkaren för det värde hon eller
              han tillgodogjort sig ur verksamheten.
            </seg>
            <seg n="202c1491">
              Principen om att avdrag inte får göras för privata levnadskostnader
              gäller också för tillgångar som till exempel fritidshus och båtar.
              Om företagets kostnader för sådana tillgångar helt eller delvis
              utgör privata levnadskostnader för delägare eller företagsledare
              förmånsbeskattas alltså dessa för värdet.
            </seg>
            <seg n="f74238e7">
              Hur förmånsvärdet bestäms beror på den huvudsakliga inriktningen
              på företagets verksamhet. Om verksamheten bedrivs i aktiebolag
              och huvudsakligen är inriktad på till exempel stuguthyrning sker
              normalt ingen förmånsbeskattning av delägaren eller företagsledaren
              utifrån möjligheten att disponera tillgången. En fysisk person
              som bedriver näringsverksamhet får i motsvarande situation dra
              av kostnader som avser stugorna i näringsverksamheten. I dessa
              fall är det fråga om kostnader i verksamheten och inte privata
              levnadskostnader. Om företagaren själv använder en stuga i dessa
              fall blir han eller hon normalt beskattad endast för det faktiska
              utnyttjandet.
            </seg>
            <seg n="43c54385">
              Är den huvudsakliga verksamheten inte uthyrning av till exempel
              stugor, utan av ett helt annat slag, till exempel mekanisk verkstad,
              gäller däremot att företagaren beskattas för dispositionsrätten
              med ett belopp motsvarande marknadsvärdet för den tid han eller
              hon inte varit förhindrad att utnyttja tillgången. Om det fanns
              en möjlighet för företagare att disponera till exempel fritidshus
              och båtar som ägs av företaget utan beskattning enligt de principer
              som jag nu angett skulle näringsverksamheten kunna användas för
              att finansiera inköp av tillgångar för personligt bruk.
            </seg>
            <seg n="b07bd71a">
              Det är alltså främst för att upprätthålla detta avdragsförbud
              som värderingen av förmånen i dessa fall utgår från dispositionsrätten
              och inte det faktiska utnyttjandet.
            </seg>
            <seg n="9e8a90a0">
              Gränsdragningsproblem kan förstås uppkomma. Jag känner inte till
              de fall med företagare i glesbygd med kompletterande verksamheter
              som Carl B Hamilton tar upp i sin interpellation. Jag kan inte
              kommentera enskilda fall men det kan vara fråga om en målkonflikt.
              Å ena sidan gäller det att upprätthålla rågången mellan privatekonomin
              och företagets ekonomi. Å andra sidan är det självfallet önskvärt
              att inte motverka seriös företagsamhet och nya investeringar i
              glesbygd.
            </seg>
            <seg n="d7fedb6d">
              Regeringen kommer därför att följa utvecklingen.
            </seg>
          </u>
          <note type="speaker" n="612de35d">
            Anf. 39 CARL B HAMILTON (fp):
          </note>
          <u who="Q6196285" xml:id="i-e3003486718eae95-0" n="7392f2ea">
            <seg n="83cf544a">
              Herr talman! Den politiska huvudfrågan med de två interpellationer
              som jag har ställt är ju avvägningen mellan fiskal kontroll och
              kostnader och krångel för företag i deras ansträngningar att få
              en korrekt beskattning. Det är viktigt att man accepterar att
              krångel med uppgiftslämnande är en samhällsekonomisk kostnad som
              man ska ta hänsyn till bland andra kostnader för att driva in
              skatt.
            </seg>
            <seg n="336cdb21">
              Finansdepartementets uppdrag är ju som bekant inte bara att bevaka
              budgetposter och budgetens intäkter och utgifter. I uppdraget
              ingår också att bevaka den samhällsekonomiska kalkylen av olika
              verksamheter i Sverige, i och för sig också i andra länder faktiskt.
              Den här mer samhällsekonomiska kalkylen hamnar väldigt lätt i
              bakgrunden och har gjort det inte minst under den senaste regeringen,
              under hela perioden efter budgetkrisen i början av 1990-talet.
            </seg>
            <seg n="44ca8e26">
              Men man kan ju säga att alliansens krav på en regelförenkling
              och att regelbördan ska minska med 25 procent bygger på en annan
              mer initierad kunskap om företagandets villkor där man, hur man
              än uttrycker det, accepterar att det finns en samhällsekonomisk
              kostnad som man inte tidigare riktigt har tagit hänsyn till, bland
              annat från skattemyndigheternas sida. Alla vet att advokaters
              arbete kan ses som en dödviktskostnad. Men samma sak gäller ju
              skatteadministrationen, inklusive den som sker i företag och hushåll.
            </seg>
            <seg n="6c7ce2ab">
              Min interpellation gäller framför allt företag som sysslar med
              olika tjänster och varuproduktion. De har flera tjänster och de
              har flera varor för att till exempel få beläggning över alla säsonger.
              Det som utmärker dem som råkar ut för det problem som vi diskuterar
              är att de inte kan leva på en enda specialiserad verksamhet. De
              tvingas ha en hel meny eller pyttipanna av verksamheter, vilket
              bland annat beror på att de inte sällan är på en marknad där det
              är för svag köpkraft för att man ska kunna ägna sig åt en enda
              sak.
            </seg>
            <seg n="e41edc78">
              Det är staden till skillnad mot landet. Turism är ett utpräglat
              bra exempel. Den är säsongmässig. Det som jag har tagit upp här
              är ju mångsysslarens dilemma och problem, och de finns framför
              allt, som jag har nämnt, i glesbygd. Jag har gett ett exempel
              ur det verkliga livet på hur det kan slå, Sune som bor på Möja
              och som skattar mer än han tjänar av de skäl som vi har tagit
              upp här.
            </seg>
            <seg n="9943b9fb">
              Då ska jag gå in lite på finansministerns exakta skrivningar
              i svaret, för det är alltid så att djävulen sitter i detaljerna.
              Finansministern talar om aktiebolag. Det kan man ju göra. Men
              de här företagen är i allmänhet inte aktiebolag. Det är därför
              de drabbas. Det går inte att säga att det inte är några problem
              bara det är aktiebolag.
            </seg>
            <seg n="0c53ed57">
              I specifikationen står det också huvudsakligen är inriktad på.
              Jovisst, för hotell som drivs i aktiebolagsform är det inga problem.
              Men det är det för dem som till exempel bedriver stuguthyrning
              och inte är aktiebolag utan har detta som en verksamhet bland
              andra. Skattesystemet är ju inte riktigt tänkt för de här mångsysslarna
              till exempel i glesbygd. Det är det missförhållandet som jag har
              upptäckt och som jag gärna vill ha finansministerns löfte om att
              se närmare på.
            </seg>
            <seg n="b5f02b21">
              Jag nöjer mig med den kommentaren hittills och ber att få återkomma.
            </seg>
          </u>
          <note type="speaker" n="02955229">
            Anf. 40 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-1" n="bba5e191">
            <seg n="3a581797">
              Herr talman! Jag får tacka interpellanten för att han tar upp
              den här viktiga frågeställningen. Det är naturligtvis en välbekant
              situation för alla oss som bor på landet att människor måste ha
              en serie verksamheter för att få tillvaron att gå ihop. Man kan
              driva någon liten affärsverksamhet, kanske något jordbruk, lite
              stuguthyrning, och det är ofta kopplingar till turistbranschen.
            </seg>
            <seg n="45b6cd4b">
              Det här är ju en situation som vi naturligtvis måste underlätta.
              Vill vi ha en levande landsbygd och att det ska finnas goda förutsättningar
              för företagande i hela Sverige är det viktigt att skattereglerna
              är utformade på ett klokt och rimligt sätt. Det tror jag att Carl
              B Hamilton och jag är helt överens om. Det finns naturligtvis
              också stora samhällsekonomiska vinster i detta.
            </seg>
            <seg n="b00de151">
              Men vid sidan av de samhällsekonomiska vinsterna finns det en
              annan sak. Det är att medborgarnas förtroende för oss som politiker
              och medborgarnas förtroende för skattelagstiftningen bygger på
              att man uppfattar den som rimlig. Jag förstår att det finns ett
              starkt intresse från fiskal sida, men också i legitimitetshänseende,
              av att vi har klara regler som gör att företagare inte kan låta
              företaget betala deras privata konsumtion. Det ska inte vara så
              att segelbåtar, skärgårdshus eller lägenheter i Åre, som huvudsakligen
              är en del av företagsledarens eller ägarens konsumtion, blir skattemässigt
              gynnade. Det är nödvändigt att vi har likhet för olika människor
              när det gäller skatter.
            </seg>
            <seg n="ffe3c3f4">
              Men det är lika rimligt att företagare som med hårt arbete försöker
              hitta en försörjning i regioner som ofta är hårt ansatta inte
              ska drabbas av märkliga skatteregler. Vi har därför bett Skatteverket
              att klargöra sin syn på tillämpningen av de här reglerna. Det
              måste vara rimligt att man har en tolkning som gör att det är
              fullt möjligt att driva en verksamhet vid sidan av kärnverksamheten
              om det är ett naturligt led i försörjningen och ett naturligt
              led i den näringsverksamhet man driver.
            </seg>
            <seg n="6b99d6a9">
              Däremot har vi den här avvägningen att det inte får handla om
              en privat konsumtion i bolaget. Därför tror jag att det här delvis
              måste vara fråga om att man får tillämpningsföreskrifter klargjorda
              som gör att problematiken reds ut så att företagaren vet vad som
              gäller och att skattemyndigheterna lokalt vet vad som gäller och
              att man hamnar i en rimlig avvägning.
            </seg>
            <seg n="f50b082a">
              Vi kommer noga att följa den här utvecklingen, därför att det
              problem som Carl B Hamilton tar upp är viktigt och det är naturligtvis
              någonting som vi vill åtgärda.
            </seg>
          </u>
          <note type="speaker" n="742e4159">
            Anf. 41 CARL B HAMILTON (fp):
          </note>
          <u who="Q6196285" xml:id="i-e3003486718eae95-1" n="7392f2ea">
            <seg n="eb150fc3">
              Herr talman! Tack så mycket! Jag är mycket nöjd med svaret att
              finansministern ska syna detta, be Riksskatteverket att klargöra
              sin syn och följa utvecklingen noga. Men jag skulle ändå vilja
              lyfta upp frågan på en lite högre nivå.
            </seg>
            <seg n="5ff632f6">
              Alliansregeringen har ju som ett mål att minska regelbördan med
              25 procent. En mycket stor del av alla regler som finns för företag
              har direkt eller indirekt att göra med det faktum att vi har ett
              högt skattetryck. Man försöker alltså åstadkomma en legitimitet.
              Det är den ena sidan, man ska ha legitimitet. Därför har vi mycket
              regler. Vi har många krav på uppgiftslämning. Man ska verkligen
              se till att beskattningen sker som den är tänkt.
            </seg>
            <seg n="a76f0f1a">
              Men den andra sidan av detta är att det för många blir en väldigt
              hög samhällsekonomisk kostnad. Ur deras perspektiv är den samhällsekonomiska
              kostnaden också privatekonomisk. De får sätta av tid och intellektuella
              ansträngningar på sådant som de kanske inte i första hand har
              gått in i företagsamhet för att ägna sig åt.
            </seg>
            <seg n="065470f3">
              Jag menar att det har varit en felaktig avvägning på denna punkt
              under den socialdemokratiska regeringen. Fiscus och hans intresse
              av att driva in pengar till sista kronan har alltså fått en för
              låg vikt i förhållande till att ta hänsyn till dem som är skattebetalare,
              vare sig det är enskilda medborgare eller småföretag. Stora företag
              har lättare i detta liksom i en del andra sammanhang att klara
              det här.
            </seg>
            <seg n="f8c9764b">
              Jag skulle i denna liksom i nästa interpellation vilja lyfta
              upp det här till en något högre nivå och be finansministern att
              säga någonting om hur han ser på detta.
            </seg>
            <seg n="f7b02577">
              Tycker han att avvägningen mellan fiskalt nit och de kostnader
              som de skattskyldiga har för att uppfylla detta nit på sitt håll
              har varit rimlig och att den är rimlig? Och om det inte är så,
              vad tänker finansministern göra i ett lite större perspektiv?
              Med ett större perspektiv menar jag inte allmänt snömos. Finansdepartementet
              har en uppgift att bevaka det samhällsekonomiska perspektivet
              i ekonomin. Vad tänker den delen av Finansdepartementet göra beträffande
              regelkrångel i allmänhet och framför allt det egna ansvarsområdet
              skatten och skatteindrivningen?
            </seg>
          </u>
          <note type="speaker" n="ed42ee6f">
            Anf. 42 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-2" n="bba5e191">
            <seg n="0f1c286d">
              Herr talman! Jag delar naturligtvis Carl B Hamiltons vurm för
              att vi ska ha väl fungerande regleringssystem i Sverige. Att vi
              har haft alldeles för omfattande och alldeles för kostsamma regler
              har förmodligen varit en viktig faktor till att vi på en del marknader
              inte har haft ett bra funktionssätt och därför också haft negativa
              effekter på sysselsättningen. Jag tycker att det är en självklar
              utgångspunkt för vårt gemensamma arbete att få svensk ekonomi
              att fungera bättre. Sverige har ju gjort en del arbete under 90-talet
              för att få bättre fungerande marknader. Det finns andra länder
              som har större problem än vi när det gäller byråkrati och regelkrångel.
            </seg>
            <seg n="acd2aa76">
              Men det är ingen ursäkt för att vi inte ska anstränga oss. Vi
              vet att andra länder som har jobbat med den här typen av mål om
              25 procents minskning av regelbördan har nått framgång. Våra holländska
              kolleger har, om jag har förstått det hela rätt, pressat bort
              motsvarande 3 procent av bruttonationalprodukten i regelbörda.
              Det har naturligtvis bidragit till att man där har haft en bra
              utveckling.
            </seg>
            <seg n="ac64560e">
              Det finns en svår avvägning här. Det är den avvägning som man
              som finansminister ofta blir sittande med. Det är mellan att å
              ena sidan försvara våra skattebaser och å andra sidan kunna upprätthålla
              låga skattesatser. Det är ju när vi har breda skattebaser vi har
              möjligheter att klara en god välfärd och ändå ha någorlunda låga
              skatter. Sverige har väldigt höga skatter. Jag tror att vi är
              överens om att Sverige skulle må bättre av att de pressades tillbaka.
              Det gäller naturligtvis också regelbördan kring skattesystemet.
              Skatteverket är en av de myndigheter som har fått i uppdrag, som
              ett led i arbetet med att minska regelbördan med 25 procent, att
              se över sitt regelverk.
            </seg>
            <seg n="89605063">
              Samtidigt ska sägas att regelkrångel på skattesidan ofta är fråga
              om lättnader. Man har olika regler som underlättar för företag
              som är mindre eller hushåll får mindre komplicerade skatteregler.
              Det gäller att hitta en avvägning mellan att å ena sidan inte
              göra det svårare att vara företagare i den meningen att vi försämrar
              skattevillkoren och å andra sidan hitta en bra avvägning där vi
              får enkla, tydliga och legitima skatteregler.
            </seg>
            <seg n="7ecf88ed">
              Jag har en stark känsla av att Riksskatteverket känner ett engagemang
              i den frågan. Man vill vara en myndighet som uppfattas som serviceorienterad
              av medborgarna och som uppfattas som serviceorienterad av företagare.
              Vi kan säkert hela tiden det tror jag alltid ligger på ett finansdepartements
              ansvar pressa på utvecklingen mot mindre regelbörda och större
              samhällsekonomisk effektivitet.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="7a1f3a5a">
            11 § Svar på interpellation 2006/07:277 om reglerna för internprissättning
            vid företags internationella transaktioner
          </note>
          <note type="speaker" n="911fd822">
            Anf. 43 Finansminister ANDERS BORG (m):
          </note>
          <u who="Q182050" xml:id="i-b5e8e6a87fad40be-0" n="bba5e191" next="i-a6dba8e139e5c86c-0">
            <seg n="a9b1dfd4">
              Herr talman! Carl B Hamilton har frågat mig vilka åtgärder jag
              avser att vidta för att internprissättningsreglerna inte ska komma
              i konflikt med regeringens mål om att minska den administrativa
              regelbördan med 25 procent. Han har också frågat vilka åtgärder
              jag avser att vidta för att svenska små och medelstora företag
              ska ha enklare regler beträffande internprissättning än stora
              multinationella koncerner och vilka initiativ jag avser att ta
              i frågan om proportionalitet i skattekontrollen av internprissättning
              i detta sammanhang.
            </seg>
          </u>
          <note n="c410295d">
            Riksdagen har i juni 2006 beslutat att internationellt verksamma
            bolag ska upprätta skriftlig dokumentation avseende internprissättningen
            vid transaktioner med företag som är begränsat skattskyldiga i
            Sverige (prop. 2005/06:169, rskr. 2005/06:349). Ramarna för dokumentationskraven
            anges i lagen om självdeklarationer och kontrolluppgifter. Reglerna
            gäller från den 1 januari 2007. Skatteverket ska meddela närmare
            föreskrifter om vad som ska ingå i dokumentationen.
          </note>
          <u who="Q182050" xml:id="i-a6dba8e139e5c86c-0" n="bba5e191" prev="i-b5e8e6a87fad40be-0">
            <seg n="1eb02de6">
              Som Carl B Hamilton konstaterar syftar reglerna om internprissättning
              till att säkerställa att företagen vid transaktioner med närstående
              företag respekterar den så kallade armlängdsprincipen. Denna princip
              kommer för svenskt vidkommande till uttryck i inkomstskattelagen.
              Jag vill understryka att någon förändring inte skett i inkomstskattelagen
              i detta hänseende.
            </seg>
            <seg n="56c367c4">
              Företagare har redan tidigare varit skyldiga att ha dokumentation
              som underlag för lämnade uppgifter i deklarationen. Det har dock
              funnits oklarheter om hur långt dokumentationskraven sträcker
              sig. De nya reglerna innebär en precisering och ett förtydligande
              i detta avseende. Det framstår som närmast omöjligt att säkerställa
              att man efterkommer armlängdsprincipen utan att upprätta någon
              form av dokumentation.
            </seg>
            <seg n="787c1e75">
              Såvitt avser små och medelstora företag har gjorts överväganden
              som innebär att det från principiella utgångspunkter saknas skäl
              att helt undanta dessa från skyldigheten att dokumentera. De allra
              flesta riktigt små företag har dock sannolikt inga transaktioner
              alls med utländska närstående företag och omfattas därför inte
              av kraven.
            </seg>
            <seg n="1fec0d97">
              Våra nordiska grannländer har undantagit små och medelstora företag.
              Deras dokumentationskrav är emellertid betydligt mer långtgående
              än de svenska reglerna i andra avseenden och omfattar i Danmark
              till exempel även transaktioner inom landet. Jag har svårt att
              se att ett sådant system skulle vara att föredra.
            </seg>
            <seg n="f5a36f08">
              Vikten av proportionalitet understryks tydligt i förarbetena
              till de nya reglerna. Skatteverket ska väga behovet av dokumentation
              mot kostnaden och den administrativa börda det innebär att upprätta
              den. För en liten verksamhet med ett begränsat antal internationella
              transaktioner bör denna proportionalitet innebära att dokumentationsskyldigheten
              i praktiken blir tämligen okomplicerad.
            </seg>
            <seg n="f75be97a">
              Som Carl B Hamilton påpekar har Skatteverket nu arbetat med att
              ta fram verkställighetsföreskrifter till lagstiftningen. Jag utgår
              från att dessa föreskrifter kommer att stå i överensstämmelse
              med de intentioner om proportionalitet och återhållsamhet som
              kommer till uttryck i förarbetena till lagstiftningen. Hur den
              närmare tillämpningen av lagstiftningen kommer att gestalta sig
              är det dock ännu för tidigt att uttala sig om. Jag kommer naturligtvis
              att följa utvecklingen.
            </seg>
          </u>
          <note type="speaker" n="042fe74f">
            Anf. 44 CARL B HAMILTON (fp):
          </note>
          <u who="Q6196285" xml:id="i-e3003486718eae95-2" n="7392f2ea">
            <seg n="ac708232">
              Herr talman! Jag ber att få tacka finansministern för svaret.
              Jag ska börja med några påpekanden och frågor. Sedan ska jag ta
              lite mer principiella synpunkter på slutet. Finansministern säger:
              De nya reglerna innebär en precisering och ett förtydligande.
              Men såvitt jag förstår innebär de också en ökad regelbörda. Det
              kan vara ökad tydlighet och ökad precision men faktiskt en ökad
              regelbörda. Det ska då ställas mot regeringens mål om en mindre
              regelbörda. Det är det första.
            </seg>
            <seg n="7045d367">
              Det andra är att finansministern säger att utifrån principiella
              utgångspunkter kan man inte helt undanta mindre företag. Då kommer
              man till vems principer det är som åsyftas. Är det fiscus eller
              är det den samhällsekonomiska kalkylen, att väga in företagens
              kostnader och effektivitet i tidsanvändningen? Begreppet principiella
              utgångspunkter säger ingenting om man inte talar om vad det är
              för principer man lutar sig emot.
            </seg>
            <seg n="6ea26d3c">
              Det blir väldigt konstigt i slutet på det stycket när finansministern
              säger att en del företag är så små att det här regelverket inte
              omfattar de företagen. Det är inte rätt. Så här säger finansministern:
              De allra flesta riktigt små företag har sannolikt inga transaktioner
              alls och omfattas därför inte av kraven. De omfattas inte av kraven,
              men så länge företagen inte är större än just vad de är för tillfället
              slår ju inte regelverket till. De har inte utlandstransaktionerna.
              Men då är min slutsats den motsatta. Om det är så att företag
              inte drabbas eller kommer i spel i det här regelverket är det
              ju bättre att ta bort det regelverket för de företagen. Slutsatsen
              är alltså den motsatta. När företagen är tillräckligt små och
              regelverket är mindre relevant, avskaffa då regelverket helt och
              hållet för de företagen!
            </seg>
            <seg n="287c1a57">
              Jag tror att målet med regelförenkling och enklare skattehantering
              inte kommer att uppnås om man har en attityd och alltid säger
              att det är bättre för fiscus att ha ett regelverk även om det
              inte tillämpas än att helt avskaffa detsamma. Jag tror att finansministern
              förstår hur jag resonerar här beträffande de här småföretagen.
              De omfattas ju.
            </seg>
            <seg n="7ac9227b">
              Fråga 1 är lite som tidigare. Det handlar om arbetet inom departementet
              för att identifiera och beräkna de samhällsekonomiska kostnaderna
              och intäkterna. Jag tycker att det var tråkigt att interpellationen
              om överskottsmålet drogs tillbaks, för jag antar att i det svaret
              hade finansministern tagit upp tanken med ett finanspolitiskt
              råd. Jag menar att det finanspolitiska rådet skulle kunna spela
              en väldigt bra roll, liksom ESO, har gjort tidigare genom att
              titta lite vidare på just den samhällsekonomiska kalkylen och
              uppgifterna för olika aktiviteter i ekonomin. Jag kan ta en interpellation
              på själva det ämnet.
            </seg>
            <seg n="03b6d126">
              Jag tror alltså att det rådet skulle må väl av att även ha som
              uppgift att syssla med denna typ av frågor; om den samhällsekonomiska
              kalkylen vad gäller regelverk, bestämmelser, jordbruksreglering,
              fiskereglering, EU-reglering och så vidare.
            </seg>
            <seg n="b4da2652">
              Den andra, mer precisa frågan, rör att det i avslutningen av
              det här interpellationssvaret står: Jag kommer naturligtvis att
              följa utvecklingen. Då är min följdfråga: Hur då? Hur kommer det
              till exempel att redovisas för riksdagen?
            </seg>
          </u>
          <note type="speaker" n="efd5e98a">
            Anf. 45 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-3" n="bba5e191">
            <seg n="f39c2f8b">
              Herr talman! Låt mig börja med att konstatera igen att det är
              viktigt att vi får den här interpellationsdebatten. Vi har en
              gemensam målsättning att minska regelbördan. Vår bedömning har
              gällt valet mellan att, som i Danmark eller Finland, ha en lagstiftning
              som undantar småföretag men omfattar alla interna transaktioner
              det är den bedömning de har gjort av vad EU-rätten kräver för
              att man ska få detta godkänt och den modell som vi har valt, att
              det inte ska omfatta alla interna transaktioner men att det däremot
              omfattar alla utländska, och att det är ett sätt att få en lägre
              regelbörda. Jag föreställer mig att vi själva kommer att mäta
              regelbördan, och jag föreställer mig att danskarna kommer att
              göra det eftersom vi båda har mål om att mäta regelbördan. Då
              får vi naturligtvis återkomma till vem som hade rätt i den här
              bedömningen.
            </seg>
            <seg n="dadfb805">
              Skulle det visa sig att det svenska systemet ger en tyngre regelbörda
              och om det visar sig att gränserna i de tillämpningsföreskrifter
              som jag föreställer mig att Riksskatteverket har presenterat är
              satta på ett sätt som gör att man får tyngre regelbörda än i Danmark
              eller Finland får vi naturligtvis se över detta. Den bedömning
              som har gjorts på Finansdepartementet är att vi har valt en lösning
              som ger en lägre regelbörda än i Finland och Danmark. Tanken med
              det är naturligtvis att vi vill ha en så låg regelbörda som möjligt
              av de skäl som Carl B Hamilton noggrant utvecklat.
            </seg>
            <seg n="a5af14a1">
              Jag kan väl också konstatera att det samhällsekonomiska analysarbete
              som ESO har gjort var mycket värdefullt. Jag satt själv i styrelsen
              för den här kommittén under en längre tid. Det är ett viktigt
              arbete, och där har man nu förändrat inriktning jämfört med den
              tidigare regeringen. Vi har anledning att se över den frågställningen
              och återkomma i ärendet. Det är av mycket stort värde för Finansdepartementet
              att få in den typen av synpunkter och den typ av samhällsekonomisk
              värdering som man gjorde från ESO:s sida.
            </seg>
            <seg n="22310d74">
              De exakta formerna för det finanspolitiska rådet tror jag också
              att vi bör återkomma till. Här har ju tanken varit att det ska
              vara fråga dels om att utvärdera de mål vi har för de offentliga
              finanserna, dels om att utvärdera de mål vi har för ekonomiska
              politiken, som naturligtvis också implicerar samhällsekonomisk
              effektivitet, och dels om att granska underlagen för den ekonomiska
              politiken. Det är väl den erfarenhet man har från länder som arbetar
              med den här typen av råd, som Tyskland, Holland och för den delen
              Danmark, att det ofta kan bidra till att man får en bredare och
              tyngre genomlysning av regeringars olika förslag inte för att
              regeringen får mer beröm utan mer för att man får en kritik som
              är sakligt grundad och som man har anledning att ta till sig.
            </seg>
            <seg n="fe759ba0">
              Det är naturligtvis så att arbetet med samhällsekonomisk effektivitet
              är något som jag som finansminister fäster väldigt stor vikt vid
              på departementet. Det gäller naturligtvis skatteområdet men också
              andra områden.
            </seg>
          </u>
          <note type="speaker" n="e62b2875">
            Anf. 46 CARL B HAMILTON (fp):
          </note>
          <u who="Q6196285" xml:id="i-e3003486718eae95-3" n="7392f2ea">
            <seg n="04171d24">
              Herr talman! Bara för att klargöra: Jag är ju inte någon förespråkare
              för det här danska systemet med att man har transaktioner inom
              landet.
            </seg>
            <seg n="75c66223">
              Vad som i praktiken naturligtvis blir viktigt här är ju frågan
              om beloppsgränser. Jag ska inte gå in på det, delvis för att jag
              inte riktigt behärskar vad man ska se som rimligt och inte rimligt,
              men jag tror att det är väldigt viktigt om vi ska uppnå det här
              målet att underlätta för små och medelstora företag att finansministern
              faktiskt engagerar sig i frågan, att han inte bara överlämnar
              den till Riksskatteverket eller till skattejurister utan faktiskt
              själv sätter sig ned och tittar på vad beloppsgränserna är. Det
              är liksom pudelns kärna här, hur stora företagen är när olika
              krav på uppgiftslämning slår till.
            </seg>
            <seg n="d6ed80ca">
              Sedan tror jag att vi uppenbarligen är överens om att ESO var
              en bra organisation. Jag hade stor nytta av det själv när jag
              var statssekreterare en gång i tiden. Det gäller även det här
              finanspolitiska rådet. Jag ska gärna återkomma till det, för jag
              tror att det är en ganska viktig fråga hur det där läggs upp från
              början, vilket oberoende det har och vilka uppgifter och instruktioner
              det har. Det kan vara bra om riksdagen är med på ett hörn där.
            </seg>
            <seg n="f5f1ca0f">
              Jag har i övrigt inte särskilt mycket att tillägga, herr talman,
              så för min del är debatten avslutad.
            </seg>
          </u>
          <note type="speaker" n="d07bf7e9">
            Anf. 47 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-4" n="bba5e191">
            <seg n="66234c74">
              Herr talman! Jag kan bara tacka Carl B Hamilton för att han lyfter
              upp de här viktiga frågorna kring arbetet att genomföra en regelförenkling
              och minska regelbördan i Sverige. Jag tror, och det vet vi också
              från forskningen, att en väl fungerande produktmarknad och en
              låg regelbörda är viktigt för både sysselsättning och välfärd
              i ett land. Det faktum att det har gynnat oss historiskt är bra,
              men det är också så att vi har betydande sektorer i Sverige där
              vi har anledning att driva arbetet vidare. Det är naturligtvis
              allra viktigast när det gäller regleringar som till exempel skatter,
              som omfattar hela näringslivet. Jag kan alltså bara tacka Carl
              B Hamilton för att han tar upp de här frågorna. Vi kommer naturligtvis
              att återkomma till dem och fortsätta diskussionen om hur vi ska
              få bäst möjligt fungerande skattesystem.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="1abe142e">
            12 § Svar på interpellation 2006/07:278 om ankomsthandel
          </note>
          <note type="speaker" n="85483fda">
            Anf. 48 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-5" n="bba5e191">
            <seg n="021d743a">
              Herr talman! Agneta Gille har ställt två frågor till mig om försäljning
              av varor i exportbutiker: dels om jag kommer att vidta några åtgärder
              när det gäller de svenska reglerna i förhållande till vad som
              gäller i övriga Norden och i övriga EU-länder, dels om jag kommer
              att agera för möjligheten att handla på våra flygplatser såväl
              vid ankomst som vid avresa.
            </seg>
            <seg n="d4ce2139">
              Enligt gemenskapsrätten är det möjligt att beskattat sälja alla
              förekommande varor vid både avresa och ankomst för resande inom
              EU. I de svenska exportbutikerna kan resenärer beskattat köpa
              samtliga varor utom alkohol.
            </seg>
            <seg n="a4bdd9e7">
              För tredjelandsresenärer är det möjligt att i svenska exportbutiker
              köpa alkohol och tobak skattefritt vid avresan. Gemenskapsrätten
              medger dock inte att medlemsstaterna undantar varor vid ankomstförsäljning
              från punkt- och mervärdesskatt.
            </seg>
            <seg n="a7a524e2">
              Jag kan instämma i att det sker ett onödigt och miljöbelastande
              transportarbete när alkoholvaror flygs fram och tillbaka för att
              åstadkomma en befrielse från svensk punkt- och mervärdesskatt.
              I nuläget ser jag dock inget skäl att vidta åtgärder för att ytterligare
              vidga möjligheterna att handla i flygplatsernas exportbutiker.
            </seg>
          </u>
          <note type="speaker" n="d77df493">
            Anf. 49 AGNETA GILLE (s):
          </note>
          <u who="Q3375136" xml:id="i-0329240dbdc97864-0" n="f685c5cf">
            <seg n="0cdce1fe">
              Herr talman! Jag tackar finansminister Anders Borg för svaret
              även om jag inte tycker att det innehåller något direkt konkret.
              I svaret kan jag klart se att finansministern inte tänker vidta
              några åtgärder. Jag tycker att man som politiker ändå ibland måste
              använda sig av sunt förnuft och se sitt ansvar att göra saker
              och ting så bra som möjligt. Här har vi en fråga som debatteras
              mycket ute i hemmen, på möten och på arbetsplatser. Varför är
              det så att man fraktar främst alkoholen kors och tvärs över jorden
              för att vi inte har möjlighet att köpa den när vi kommer hem?
              Det här är miljöbelastande. Det är fullständigt onödigt att frakta
              dessa alkoholhaltiga drycker kors och tvärs. Ändå, om vi använder
              det sunda förnuftet, säger finansministern att han inte ämnar
              ändra på det eller verka för det här.
            </seg>
            <seg n="5bfcedb4">
              I svaret använder Finansdepartementet, finansministern, gemenskapsrätten
              som en punkt där man säger att man inte kommer åt frågan, för
              vi har inom EU beslutat att detta är reglerna. Vad jag förstår
              av finansministern kommer han inte heller att anstränga sig för
              att försöka verka för att det ska förändras. Jag tror att det
              är väldigt många människor som sitter vid sina köksbord och säger:
              Det här är hål i huvudet. Varför gör man ingenting? Varför verkar
              man inte från Sveriges sida för att förändra det här? Ni har från
              regeringens sida beträffande den miljöbelastande trafiken lovat
              att verka för att hitta åtgärder, hitta små saker som kan förändra
              läget. Men där uteblir en åtgärd från den moderatledda regeringens
              sida.
            </seg>
            <seg n="da387f09">
              Då har vi frågan om gemenskapsrätten. Jag måste ärligen erkänna
              att jag inte är så bevandrad i alla EU-lagar. Men jag har läst
              skatteutskottets syn på frågan. Skatteutskottet använder argumentet
              att det är fråga om förändringar i cirkulationsdirektivet. Är
              gemenskapsrätten och cirkulationsdirektivet fråga om samma direktiv,
              finansminister Anders Borg, eller är det två olika direktiv som
              ger de regler vi styrs av? Är det inte möjligt eller är det fråga
              om att inte vilja, som Anders Borg säger att ändra detta?
            </seg>
          </u>
          <note type="speaker" n="491fea7b">
            Anf. 50 KRISTER ÖRNFJÄDER (s):
          </note>
          <u who="Q3845415" xml:id="i-ee46f2175984f993-2" n="84292915">
            <seg n="b678bb38">
              Herr talman! När man engagerar sig politiskt är det oftast därför
              att man vill att det ska bli bättre i världen.
            </seg>
            <seg n="1d9bb80c">
              När vi skapade EU en gång i tiden gjorde vi också det med utgångspunkt
              i att förbättra situationen. På många områden är det så. Det blir
              faktiskt bättre. Man hittar lösningar på problem som man tycker
              att det är rimligt att engagera sig i och förbättra för människor
              i Europa och i övriga världen.
            </seg>
            <seg n="bca84d8d">
              Det går inte att påstå att flyget har blivit bättre de senaste
              åren. Tvärtom blir det bara sämre och sämre. Vi kan konstatera
              att tåget med stor framgång kan konkurrera med flyget när det
              gäller tidsaspekterna. Skälet till det är att vi har infört en
              mängd regelsystem omkring flyget. Det är regelsystem som egentligen
              är till för att förbättra för människor, inte minst att göra det
              säkrare. Det är därför att det exempelvis finns en hotbild.
            </seg>
            <seg n="f495b216">
              Det goda i detta blir egentligen ett hinder för att få det bättre.
              Jag tar exemplet med att köpa taxfree. Nu har det införts en ytterligare
              regel som säger att man inte får föra med sig mer än 100 milliliter
              flytande ämnen när man reser. En flaska inköpt i ett land ska
              aldrig bäras i handen. Då blir man av med den i tullen innan man
              har lämnat landet man har köpt flaskan i. Det verkar inte riktigt
              klokt om nu handel ska innebära ett större utbyte mellan länderna.
              Men så är regelsystemet av trygghetsskäl.
            </seg>
            <seg n="5d6f3560">
              Om jag däremot köper flaskan inne på flygplatsen kan jag få den
              inplastad och klar, och jag får ta med den på transporten. Jag
              kan även inom EU-länder åka mellan olika flygplatser om jag bär
              med mig påsen med den inplastade flaskan och har med mig kvitto
              ett nytt regelsystem. Det ska göra att jag kan ta mig förbi regeln
              om 100 milliliter. Varför finns systemet över huvud taget? Varför
              görs det inte i stället möjligt för alla, oavsett vilket EU-land
              vi befinner oss i, att handla vid ankomst? Då skulle man inte
              behöva vidta alla dessa åtgärder i säkerhetssystemen som gör att
              det blir både sämre och dyrare att flyga.
            </seg>
            <seg n="fcb7590d">
              Därför borde det ligga i allas vårt intresse att se till att
              sådana hinder som vi själva har byggt upp tas bort. Ett sådant
              hinder skulle kunna vara att ändra regelsystemet inom EU i dag
              så att ett enskilt land kan införa regler så att det blir möjligt
              att köpa alkohol vid ankomst. Det borde inte vara ett stort problem,
              och det borde ligga i alla politikers intresse. Jag lovar att
              alla flygpassagerare skulle tycka att det vore en stor framgång.
            </seg>
          </u>
          <note type="speaker" n="168b2960">
            Anf. 51 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-6" n="bba5e191">
            <seg n="40ce3b96">
              Herr talman! Jag vill tacka Agneta Gille och Krister Örnfjäder
              för kloka inlägg. Man engagerar sig naturligtvis i politiken för
              att underlätta människors vardag. En utgångspunkt i diskussionen
              är flygets villkor relativt tåget.
            </seg>
            <seg n="0a21824b">
              Den regering jag företräder och den hållning Sverige har i dessa
              frågor har också en annan utgångspunkt, nämligen alkoholpolitiken.
              Jag ska villigt säga att det är en fråga där jag personligen tycker
              att den svenska hållningen är klok. Alkohol är bekymmersamt för
              människors hälsa. Det finns väl dokumenterat att överkonsumtion
              av alkohol skapar hälsoproblem för människor. I de länder där
              konsumtionen är högre blir det större hälsoproblem. Det är också
              uppenbart inte minst har det framgått under de senaste tio åren
              i Sverige att alkoholproblem är en viktig orsak till utanförskap.
              Det är dels i termer av att människor blir sjukskrivna på grund
              av alkoholproblem, dels därför att människor i utanförskap ofta
              får djupare sociala problem där alkoholism är en viktig faktor.
              Vi är överens om att det föranleder samhället stora kostnader
              och ett oerhört socialt lidande.
            </seg>
            <seg n="ad173aea">
              Det finns en koppling till våld i samhället, inte minst bruk
              av alkohol och våld mot kvinnor. Det är inte sant för alla länder
              men det förefaller vara sant för Sverige och Norden.
            </seg>
            <seg n="64190418">
              Detta innebär att utgångspunkten för den här regeringen och för
              den förra regeringen i hanteringen av frågorna är att vi måste
              driva en konsekvent EU-linje som börjar i att vi ser folkhälsofrågorna
              som centrala för alkoholpolitiken. Det har återspeglats i hur
              vi driver skattefrågorna. Vi tycker att det är bra med minimiregler
              för skatter i EU, och vi vill gärna att de höjs. Det innebär att
              vi vill försvara ett detaljhandelsmonopol i Sverige eftersom det
              innebär viktiga folkhälsoaspekter. Vi är övertygade om att en
              försäljning som sker från Systembolaget minskar riskerna för att
              få mer omfattande alkoholproblem.
            </seg>
            <seg n="304e25bb">
              Med de utgångspunkterna tycker jag att det blir besvärligt för
              Sverige att å ena sidan driva frågan om att ändra direktiv så
              att det blir större möjligheter att bedriva handel med alkohol,
              och att å andra sidan driva i alla andra avseenden att EU, Sverige
              och Norden bör stå för en restriktiv alkoholpolitik.
            </seg>
            <seg n="787264dd">
              Utifrån min utgångspunkt är folkhälsoaspekterna och de sociala
              problem som alkoholen skapar så viktiga att vi inte får ta risker
              med att få en diskussion om att vi upprätthåller detaljhandelsmonopol
              av andra orsaker än folkhälsoskäl eller att vi undergräver legitimiteten
              för den svenska folkhälsopolitiken.
            </seg>
            <seg n="e45fa3c5">
              Jag har stor respekt för Agneta Gilles och Krister Örnfjäders
              utgångspunkter. Naturligtvis sker det vid arbetsplatser och köksbord
              en diskussion om att man uppfattar detta som orimligt, krångligt
              och besvärligt i vägen för ett normalt och trevligt vardagsliv,
              det vill säga att åka utomlands och köper någon flaska vin. Det
              har jag stor respekt för. Men i avvägningen mellan det krånglet
              och vad jag uppfattar som en oerhört central del av svensk folkhälsopolitik
              och alkoholpolitik är det rimligt att landa i att upprätthålla
              den i grunden svenska restriktiva hållningen i alkoholfrågor.
            </seg>
          </u>
          <note type="speaker" n="b83184fa">
            Anf. 52 AGNETA GILLE (s):
          </note>
          <u who="Q3375136" xml:id="i-0329240dbdc97864-1" n="f685c5cf">
            <seg n="7cf9810e">
              Herr talman! Tack så hjärtligt. Det är en bra diskussion och
              debatt. Jag välkomnar den. Vi är överens om en sak, nämligen alkoholpolitiken.
              Vi ska ha en restriktiv alkoholpolitik. Men den här frågan har
              inte riktigt med det att göra. Samma mängd alkohol som skulle
              ha kunnat köpas i Sverige fraktas runt hela världen. Vi vill höra
              vad regeringen anser om detta.
            </seg>
            <seg n="a66ba981">
              Du svarade aldrig på frågan om de två delarna i direktiven. Det
              kanske kommer i nästa inlägg. Du har flera minuter på dig.
            </seg>
            <seg n="bb933522">
              Att detta blir extra aktuellt beror på att när vi reser inom
              Norden kan vi se att ankomsthandel förekommer i de nordiska länderna.
              Island och Norge, som står utanför Europeiska unionen, har infört
              detta. Men trots det behåller de den restriktiva alkoholpolitiken.
              De behåller sina monopol för deras systembolag, men vid terminaler
              med utrikeshandel är det möjligt att handla vid ankomst.
            </seg>
            <seg n="3b8fc82c">
              Jag undrar om finansminister Anders Borg kan tänka sig att släppa
              lite på reglerna när det gäller ankomsthandel för människor från
              medlemsstaterna inom den europeiska unionen.
            </seg>
            <seg n="83289e7e">
              Jag stod i kö i butiken på Arlanda för att köpa kosmetika. Och
              mannen före mig i kön hade tänkt köpa ett väldigt fint vin. Vi
              är kända i Sverige för att ha bra kvalitet och bra priser på de
              viner som säljs här. Och denna man hade hittat ett vin som han
              verkligen ville ha. Dessvärre kom han från ett EU-land, vilket
              gjorde att han inte fick köpa detta vin. Kassörskan sade att han
              inte kunde handla eftersom han befann sig i ett EU-land. Han vädjade
              och sade att han kunde betala vilken skatt som helst om han bara
              kunde få köpa detta vin eftersom han verkligen ville ha det med
              sig hem. Men där var det absolut stopp.
            </seg>
            <seg n="49b1ced7">
              Då blir min fråga till finansminister Anders Borg om han kan
              tänka sig att ändra något på Systembolagets detaljhandelsmonopol
              vad gäller handel inom EU men just bara inom de terminaler där
              man har passerat en passkontroll för att där kunna sälja beskattad
              alkohol. Är det en möjlig väg för finansministern att driva den
              frågan?
            </seg>
          </u>
          <note type="speaker" n="08cd3305">
            Anf. 53 KRISTER ÖRNFJÄDER (s):
          </note>
          <u who="Q3845415" xml:id="i-ee46f2175984f993-3" n="84292915">
            <seg n="7419016e">
              Herr talman! Jag tycker att finansministern i sin argumentation
              silar mygg och sväljer kameler. Om vi är ute efter att lösa alkoholproblematiken
              är det andra åtgärder som vi ska vidta. Då tycker jag inte att
              det handlar om huruvida man får köpa en flaska sprit vid ankomst
              i stället för vid avgång eftersom det handlar om samma mängd.
              Det är de svenska tullreglerna som avgör hur mycket jag får bära
              med mig genom tullfiltret. Det är där som man gör denna kontroll.
            </seg>
            <seg n="a4daba5a">
              Vad jag vill åstadkomma är en situation där vi gör hanteringen
              så praktisk som möjlig så att vi på det sättet undviker en massa
              olika situationer som vi måste ha olika säkerhetssystem för i
              onödan. Dessa situationer hade vi undvikit om vi inte hade krånglat
              till det från början. Det är min utgångspunkt.
            </seg>
            <seg n="02eff906">
              Vi kan lösa detta på ett ganska enkelt sätt, och det påverkar
              inte den mängd alkohol som förtärs. Det påverkar egentligen inte
              heller balansen mellan de olika EU-länderna, om man skulle misstänka
              någonting sådant, utan det handlar hela tiden om samma mängder
              om alla får samma möjligheter.
            </seg>
            <seg n="4c899f01">
              Jag tycker inte att vi ska gömma oss, som jag anser att vi gör,
              bakom ett regelsystem utan i stället ändra på regelsystemet så
              att det anpassas till dagens situation och med det som utgångspunkt
              söka lösningen.
            </seg>
            <seg n="038eba51">
              Jag vädjar till finansministern att ta till sig dessa argument
              och i diskussionerna som förs i finansministervärlden och på andra
              ställen ta upp detta till diskussion för att hitta en praktisk
              lösning.
            </seg>
          </u>
          <note type="speaker" n="c9a1e05d">
            Anf. 54 Finansminister ANDERS BORG (m):
          </note>
          <u who="Q182050" xml:id="i-e0f749326d0ba04b-7" n="bba5e191">
            <seg n="7f2ce7f5">
              Herr talman! Jag har stor respekt för både Agneta Gilles och
              Krister Örnfjäders utgångspunkter i denna diskussion. Vi vill
              alla att det ska finnas en vardagsbegriplighet i de lagar och
              regler som vi har.
            </seg>
            <seg n="6c456ad1">
              Samtidigt ska jag också säga att i de diskussioner som vi har
              haft i finansministrarnas råd, det så kallade Ekofinrådet, har
              Sverige tidigare och i dag varit mycket aktivt i diskussionerna
              om alkoholpolitiken därför att den är en viktig del i det som
              vi har att hantera i diskussionerna. Det handlar om införselregler,
              skatteregler och minimisatser.
            </seg>
            <seg n="80a7c0f7">
              Den förra regeringen och den nuvarande regeringen har drivit
              en traditionell svensk hållning i dessa frågor, och det är att
              alkoholproblematiken är central. Det är ett allvarligt folkhälsoproblem
              som har vida implikationer socialt och inte minst för den frihet
              och trygghet som vi tycker att människor ska ha genom att slippa
              våld och brott i sin vardag. Det tycker jag inte är någon oviktig
              eller liten fråga eller något som inte är värt en del vardagskrångel.
            </seg>
            <seg n="ad0e5e9c">
              Det är klart att hela den svenska alkoholpolitiken ställer till
              vardagskrångel för människor i meningen att det skulle bli färre
              transporter om man kunde köpa alkohol i den närmaste butiken.
              Det kan också handla om lägre skatter eller vad man nu tar som
              utgångspunkt.
            </seg>
            <seg n="f891718d">
              Men vi har valt att ha en restriktiv alkoholpolitik i Sverige
              som den här regeringen och den förra regeringen har ställt sig
              bakom därför att vi ser de andra aspekterna av alkoholproblematiken.
            </seg>
            <seg n="8aed42d0">
              En del av den alkoholpolitik som vi har i Sverige är att vi har
              ett detaljhandelsmonopol. Det innebär att det är bara Systembolaget
              som får sälja alkohol i Sverige. Det betyder bland annat att vi
              begränsar tillgängligheten vad gäller öppettider, vem som får
              köpa, åldersgränser och en hel del annat. Detta detaljhandelsmonopol
              uppfattar vi som en central del av vår alkoholpolitik. Att börja
              föra diskussioner om att flytta gränserna för det är en annan
              sak.
            </seg>
            <seg n="42f9c87e">
              Jag har stor respekt för att man vill ta upp vardagsproblematiken.
              Men jag tror att det finns risker med detta, inte minst när det
              gäller hur man från EU:s sida skulle tolka inriktningen på svensk
              alkoholpolitik och om vi menar allvar med det som vi säger när
              vi argumenterar om alkoholproblematiken som en viktig folkhälsofråga
              och om vi menar allvar när vi säger att vi har ett detaljhandelsmonopol,
              inte för att gynna den svenska statskassan eller för att gynna
              någon viss typ av alkohol utan för att begränsa försäljningen
              och tillgängligheten.
            </seg>
            <seg n="6e8a4844">
              Jag förstår att det finns ett vardagsproblem här. Men den nuvarande
              regeringen och den förra regeringen har nog landat i slutsatsen
              att folkhälsoaspekten i alkoholpolitiken är av sådan vikt och
              sådan betydelse att man måste vara försiktig med hanteringen i
              detta sammanhang.
            </seg>
            <seg n="1ea4eead">
              Låt oss gärna fördjupa diskussionen. Jag vill absolut inte säga
              till Agneta Gille att jag är expert på gemenskapsrätt och kan
              avgöra om det är cirkulationsdirektivet eller något annat EU-direktiv
              som förhindrar oss att göra detta. Det undandrar sig min kompetens
              att svara på den frågan.
            </seg>
            <seg n="125b28e6">
              Men låt oss gärna fördjupa diskussionerna om detta, men låt oss
              också göra det utifrån den komplicerade avvägningen mellan människors
              naturliga önskan att ha en enkel vardag och vårt starka gemensamma
              svenska engagemang för att ha en alkoholpolitik som gör att vi
              begränsar alkoholskador och andra sociala problem som följer med
              missbruk.
            </seg>
          </u>
          <note type="speaker" n="8b3509be">
            Anf. 55 AGNETA GILLE (s):
          </note>
          <u who="Q3375136" xml:id="i-0329240dbdc97864-2" n="f685c5cf">
            <seg n="1a6048bd">
              Herr talman! Visst är det intressant att vi i många frågor skyller
              på EU på ett eller annat sätt. Men när det gäller de olika direktiven
              vet vi egentligen inte vad de står för. Det var därför som jag
              ville veta om finansminister Anders Borg har mer information än
              jag har. I det ena papperet talas det om denna gemenskapsrätt,
              och i det andra talas det om cirkulationsdirektivet. Och vad är
              vad, och vad gäller? Men det lär vi väl ta reda på så småningom.
            </seg>
            <seg n="eb452b56">
              Gäller verkligen monopolet på flygplatser, om man har passerat
              tullen och befinner sig på internationellt område? Borde man inte
              kunna fundera på att ändra monopolet så att det kan finnas beskattade
              varor också på detta begränsade internationella område, alltså
              när tullen har passerats?
            </seg>
            <seg n="47fc8d35">
              Jag tycker också att frågan om konkurrens är intressant, konkurrens
              mellan flygplatser och konkurrens mellan butiker på de olika flygplatserna.
              Det handlar om att få in så mycket intäkter som möjligt för att
              hålla nere kostnaderna för flygtrafiken i övrigt. Där har vi inte
              samma konkurrensfördel som övriga länder. Det är en fråga som
              verkligen är viktig för vår stora internationella flygplats Arlanda.
              För Arlandas del är det oerhört viktigt att ha en exporthandel
              med varor som gör att trafikavgifterna kan hållas nere.
            </seg>
            <seg n="02e974d7">
              I övriga frågor ger regeringen och finansminister Anders Borg
              väldigt mycket för denna konkurrens och konkurrensfördelar och
              pressar priser och så vidare. Och detta är en sådan fråga.
            </seg>
            <seg n="84079dec">
              Jag kan skriva under på väldigt mycket av det som finansministern
              talar om i fråga om folkhälsan och annat, men jag skulle vilja
              ha svar på frågorna om konkurrensfördelen och monopolet.
            </seg>
          </u>
          <note type="speaker" n="81e31e7a">
            Anf. 56 Finansminister ANDERS BORG (m):
          </note>
          <u who="Q182050" xml:id="i-b5e8e6a87fad40be-1" n="bba5e191" next="i-a6dba8e139e5c86c-1">
            <seg n="ec6baf3b">
              Herr talman! Jag tycker att det är utomordentligt bra att vi
              får denna diskussion. Jag återkommer gärna i till exempel ett
              skriftligt frågesvar om exakt vilket direktiv som vi har att hantera
              här.
            </seg>
            <seg n="239fedb2">
              Men utgångspunkten för mig är inte om vi kan ta oss förbi ett
              EU-direktiv och om det är möjligt att tänja på gränserna och hantera
              detta utan om vi vill det.
            </seg>
            <seg n="72067dd1">
              Jag har ändå uppfattat att det är ett starkt svenskt intresse
              att vi upprätthåller en alkoholpolitik som är inriktad på folkhälsoproblematiken.
              Det är socialt, ekonomiskt och mänskligt väldigt viktigt att vi
              inte för en politik som av andra skäl kanske kan vara rimlig men
              som leder till att vi förvärrar de problem som alkoholen för med
              sig för det svenska samhället.
            </seg>
            <seg n="79854799">
              Vi vill alla ha väl fungerande flygplatser i hela Sverige. Det
              är av stor vikt, inte minst i tillväxthänseende och regionalt.
              Men det blir lite bakvänt att använda argumentet att det är en
              konkurrensnackdel att inte få sälja alkohol. Vi är många som bor
              i delar av Sverige där vi gärna skulle vilja ha fler Ica- och
              Konsumbutiker, men vi vill för den skull inte att Ica eller Konsum
              ska få sälja alkohol. Det skulle bli fler butiker om de fick göra
              det. Jag vet inte hur Konsum ser på detta, men jag tror att Ica
              skulle vara angelägna om att få sälja både vin och öl. Den här
              regeringen och den förra regeringen har och har haft uppfattningen
              att de inte bör göra det, just därför att de andra frågorna är
              överordnade. Jag kan bara säga att jag ansluter mig till den hållningen.
              Jag tycker att det är viktigt att Sverige bedriver en i grunden
              restriktiv alkoholpolitik, därför att det är ett så allvarligt
              samhällsproblem som följer av missbruksproblematiken.
            </seg>
            <seg n="f542e328">
              Jag vill tacka för den här mycket viktiga och intressanta debatten.
            </seg>
          </u>
          <note n="af11dfb1">
            Överläggningen var härmed avslutad.
          </note>
          <note n="9dea76a7">
            13 § Bordläggning
          </note>
          <note n="d61cc33e">
            Anmäldes och bordlades
          </note>
          <note n="a74314ae">
            14 § Anmälan om interpellationer
          </note>
          <note n="66025f96">
            Anmäldes att följande interpellationer framställts
          </note>
          <note n="cf9b29c3">
            den 16 februari
          </note>
          <note n="a1d4b53f">
            Hillevi Larsson
          </note>
          <note n="b206fa2a">
            Ulla Andersson
          </note>
          <note n="d496b4f0">
            Jacob Johnson
          </note>
          <note n="a7ea6ca0">
            Egon Frid
          </note>
          <note n="d496b4f0">
            Jacob Johnson
          </note>
          <note n="22b866dd">
            Interpellationerna redovisas i bilaga som fogats till riksdagens
            snabbprotokoll tisdagen den 20 februari.
          </note>
          <note n="4fd3d9fb">
            15 § Anmälan om frågor för skriftliga svar
          </note>
          <note n="7e70ac54">
            Anmäldes att följande frågor för skriftliga svar framställts
          </note>
          <note n="cf9b29c3">
            den 16 februari
          </note>
          <note n="64a878c2">
            Lars Johansson
          </note>
          <note n="e2cc0501">
            Birgitta Eriksson
          </note>
          <note n="4f60d844">
            LiseLotte Olsson
          </note>
          <note n="0c6a6f0f">
            Michael Hagberg
          </note>
          <note n="dcfaa9ac">
            Ulf Holm
          </note>
          <note n="df34160c">
            Per Åsling
          </note>
          <note n="64a878c2">
            Lars Johansson
          </note>
          <note n="e713a83a">
            Anne Ludvigsson
          </note>
          <note n="960dab5d">
            Ameer Sachet
          </note>
          <note n="40627925">
            Anneli Särnblad
          </note>
          <note n="db67ea46">
            Hans Linde
          </note>
          <note n="4f60d844">
            LiseLotte Olsson
          </note>
          <note n="7cf8a52f">
            Jan-Evert Rådhström
          </note>
          <note n="9d935ba4">
            Lars-Ivar Ericson
          </note>
          <note n="c286ebb1">
            Cecilia Widegren
          </note>
          <note n="d498a827">
            Cecilia Wikström
          </note>
          <u who="Q182050" xml:id="i-a6dba8e139e5c86c-1" n="bba5e191" prev="i-b5e8e6a87fad40be-1">
            <seg n="a1af6817">
              Nikos Papadopoulos
            </seg>
          </u>
          <note n="de5537e1">
            Tobias Krantz
          </note>
          <note n="54335d65">
            Hans Backman
          </note>
          <note n="b7e49d49">
            Gunilla Tjernberg
          </note>
          <note n="c51c5f43">
            Britta Rådström
          </note>
          <note n="960dab5d">
            Ameer Sachet
          </note>
          <note n="1aeba7a1">
            Elina Linna
          </note>
          <note n="faa03505">
            Berit Högman
          </note>
          <note n="86abee6d">
            Frågorna redovisas i bilaga som fogats till riksdagens snabbprotokoll
            tisdagen den 20 februari.
          </note>
          <note n="d59b5d91">
            16 § Anmälan om skriftligt svar på fråga
          </note>
          <note n="843ae128">
            Anmäldes att skriftligt svar på följande fråga inkommit
          </note>
          <note n="cf9b29c3">
            den 16 februari
          </note>
          <note n="8716555c">
            Hans Wallmark
          </note>
          <note n="ab0c421f">
            Svaret redovisas i bilaga som fogats till riksdagens snabbprotokoll
            tisdagen den 20 februari.
          </note>
          <note n="407450fd">
            17 § Kammaren åtskildes kl. 11.51.
          </note>
          <note n="3a44aafd">
            Förhandlingarna leddes
          </note>
          <note n="8c7e4ffa">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
