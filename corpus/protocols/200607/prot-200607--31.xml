<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--31</head>
          <docDate when="2006-12-01">2006-12-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:31
          </note>
          <note>
            Fredagen den 1 december
          </note>
          <note>
            Kl. 09:00 - 10:11
          </note>
          <note>
            1 § Avsägelser
          </note>
          <note>
            Tredje vice talmannen meddelade att Gunnar Axén (m) avsagt sig
            uppdraget som suppleant i utbildningsutskottet.
          </note>
          <note>
            Kammaren biföll denna avsägelse.
          </note>
          <note>
            Tredje vice talmannen meddelade att Lars Hjälmered (m) avsagt
            sig uppdraget som suppleant i trafikutskottet.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval till utskott
          </note>
          <note>
            Tredje vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Mats G Nilsson
            som ledamot i socialförsäkringsutskottet, Marianne Watz som suppleant
            i konstitutionsutskottet och socialförsäkringsutskottet samt Sten
            Bergheden som suppleant i utbildningsutskottet och trafikutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i socialförsäkringsutskottet
          </note>
          <note>
            suppleant i konstitutionsutskottet
          </note>
          <note>
            suppleant i socialförsäkringsutskottet
          </note>
          <note>
            suppleant i utbildningsutskottet
          </note>
          <note>
            suppleant i trafikutskottet
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att återrapporteringen från Europeiska
            rådets möte skulle äga rum tisdagen den 19 december kl. 13.00
            och inte den 18 december som tidigare aviserats.
          </note>
          <note>
            Meddelandet hade delats ut till kammarens ledamöter.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2006/07:100
          </note>
          <note>
            Interpellation 2006/07:100 Destruering av ammunition på miljömässiga
            och konkurrensmässiga villkor
          </note>
          <note>
            Interpellationen kommer att besvaras fredagen den 22 december
            2006.
          </note>
          <note>
            Skälet till dröjsmålet är att statsrådet befinner sig på tjänsteresor
            under de svarstillfällen som finns före den 22 december 2006.
          </note>
          <note>
            Helena Lindberg
          </note>
          <note>
            5 § Svar på interpellation 2006/07:58 om OsloGävle-förbindelsen
          </note>
          <note type="speaker">
            Anf. 1 Statsrådet ÅSA TORSTENSSON (c):
          </note>
          <note>
            Fru talman! Peter Hultqvist har frågat mig om jag avser att aktivt
            stödja ambitionen att ge vägen GävleFalunBorlängeMalungTorsby
            till Vittjärn ett gemensamt vägnummer och om jag avser att stödja
            OsloGävle-förbindelsen som ett norsk-svenskt samarbetsprojekt.
          </note>
          <note>
            Låt mig först påminna om att det är regeringens uppgift att besluta
            om vilka vägar som ska vara riksvägar. Numreringen av såväl riksvägar
            som primära länsvägar sker dock enligt vägvisningsplan som ska
            upprättas av Vägverket.
          </note>
          <note>
            Samarbetsprojektet GävleOslo-förbindelsen har i en skrivelse
            till regeringen begärt att hela vägsträckningen mellan Gävle och
            Torsby och den svensk-norska riksgränsen ska vara riksväg med
            det gemensamma riksvägsnumret 16. Sträckan mellan Gävle och Torsby
            är dock redan riksväg, om än med ett antal olika nummer.
          </note>
          <note>
            Vägverket har för närvarande regeringens uppdrag att utreda förutsättningarna
            för att klassificera länsväg 239 mellan Torsby och riksgränsen
            som riksväg. I uppdraget ingår bland annat att bedöma vägens betydelse
            för trafiken mellan Sverige och Norge samt vilka effekter en eventuell
            omklassificering skulle kunna få. Uppdraget ska redovisas senast
            den 1 december, alltså i dag. Jag har inte tagit emot redovisningen
            och kan därför inte uttala mig om just den här vägsträckningen
            även om Vägverket under gårdagen lämnade in sitt uppdrag.
          </note>
          <note>
            Frågan om vägklassificering diskuteras på många håll i landet.
            Det finns uppfattningar om att en vägs nummer har betydelse för
            tillväxt och utveckling längs vägen. Det finns också förhoppningar
            om att ett vägnummer med färre siffror per automatik ska leda
            till att standardhöjande investeringar kommer att genomföras på
            vägen. Jag vill därför understryka att det inte finns något så
            enkelt och direkt samband mellan vägnummer och teknisk standard.
            Prioriteringar mellan olika investeringar sker i den långsiktiga
            infrastrukturplaneringen. Styrande för vilka investeringar som
            ska genomföras bör vara i vilken utsträckning de bidrar till att
            de transportpolitiska målen nås.
          </note>
          <note type="speaker">
            Anf. 2 PETER HULTQVIST (s):
          </note>
          <note>
            Fru talman! Tack för svaret! Det är bra att ministern noterar
            det uppdrag som Vägverket fick av den förra regeringen att utreda
            en uppgradering av vägen VittjärnTorsby med syfte att bana väg
            för ett sammanhängande riksvägsnummer mellan Gävle och Torsby.
            Jag hoppas att den här debatten ska understryka vikten av att
            vi får en sådan ordning till stånd, att man börjar med TorsbyVittjärn
            och att Vägverket sedan banar väg för hela vägen mellan Gävle
            och Torsby och Vittjärn.
          </note>
          <note>
            Det som jag funderar lite grann på i svaret är de noteringar
            som görs om att det finns uppfattningar om att en vägs nummer
            har betydelse för tillväxt och utveckling längs vägen. Och ministern
            pekar ut att det kan finnas för stora förväntningar på att ett
            vägnummer med färre siffror med automatik ska leda till standardförhöjande
            investeringar.
          </note>
          <note>
            Det som är tillväxtpolitiskt intressant med vägar är att utveckla
            trafikleder, att skapa system som är väl fungerande, som stöder
            det lokala näringslivet. Vägen mellan Oslo och Gävle berör regioner
            där det finns 1,2 miljoner arbetsplatser. På norska sidan av vägen
            har handeln en något större andel av näringslivsstrukturen, och
            på den svenska ligger en tyngdpunkt på industrin. Och i MalungSälen-området
            har vi ett mycket stort och expansivt turism- och rekreationsområde.
          </note>
          <note>
            En successivt förbättrad vägförbindelse stöder en sådan här näringslivsutveckling.
            Det är också ett faktum att en stor del av människorna i Osloregionen
            gärna förlägger fritid och rekreation till Värmland och Dalarna,
            och det är en bra indikation på den här vägens framtida möjligheter.
            Just det förhållandet och att det också på den norska sidan är
            höga boendekostnader i och omkring Oslo har lett till ett ökat
            intresse för boende i bland annat Värmland. Det kan noteras att
            pendlingstiden är ungefär en timme.
          </note>
          <note>
            Jag vill också peka på den här vägens betydelse för vinterturismen
            i Malung och Sälen. Som det ser ut nu är planerna sådana att antalet
            bäddplatser under de närmaste åren kommer att öka från 60 000
            till 90 000. Det är en oerhörd expansion. Självfallet är det då
            viktigt att vi har en vägförbindelse som utvecklas och är prioriterad
            i olika planeringar.
          </note>
          <note>
            Det handlar om att åstadkomma ett gemensamt riksvägsnummer och
            att markera denna väg, OsloGävle. Att åstadkomma det här riksvägsnumret,
            att markera att det är en led, att sträva efter investeringar
            och att bygga ut den här leden har betydelse för det lokala näringslivets
            utveckling.
          </note>
          <note>
            Vi ser också ett gemensamt riksvägsnummer som en början på en
            utveckling mot Europavägsstatus. I dag går E 16 mellan Bergen
            och Oslo, och den skulle kunna förlängas från Oslo till Kongsvinger
            och sedan till Torsby, Malung, Falun, Borlänge och Gävle. Det
            här är självfallet en långsiktig ambition. Men det handlar om
            att börja med en markering, och det handlar om att lösa det här
            med TorsbyVittjärn och att sedan bygga vidare.
          </note>
          <note>
            Jag skulle vilja höra med ministern hur hon ser på behovet av
            infrastruktursatsningar i förhållande till turismens expansion
            i Malung och Sälen och det ökade norska intresset för rekreation
            i Sverige.
          </note>
          <note type="speaker">
            Anf. 3 ANN-KRISTINE JOHANSSON (s):
          </note>
          <note>
            Fru talman! Det är viktigt att diskutera vägstandard och infrastruktursatsningar,
            just uppgradering av länsväg 239 från Torsby till riksgränsen
            så att det blir en acceptabel standard. Det behövs, för det finns
            ingen prioriterad huvudväg mellan Gävle och Oslo. Det behövs också
            tvärförbindelser i landet där man kan ta sig från Norrlandskusten
            in i den aktiva Osloregionen. Gränsövergången Vittjärn är en naturlig
            övergång just för de här sträckorna, från Norrlandskusten, Östersjöområdet
            in i Oslo. Det är ett ökat utbyte mellan våra länder. Det behövs
            kanske också en samordning med den norska sidan för att vi skulle
            kunna komma dithän att vi uppgraderar och numrerar den här vägsträckan
            till riksväg 16.
          </note>
          <note>
            Det är som jag sade om gränsregionen, det finns utbyte, det är
            ökad arbetspendling mellan Värmland och Oslo som är en aktiv region,
            och det är väldigt mycket gränshandel. Det är väldigt mycket trafik
            mellan de här länderna.
          </note>
          <note>
            Det här är också en tillväxtfaktor för Värmland och inte minst
            Torsby kommun. Lite kuriosa: I går kom siffror som säger att Torsby
            kommun ligger på femte plats på ITPS tillväxtliga. Det är fantastiskt
            att Torsby som kommun gör det. Man jobbar för fullt. Då skulle
            man behöva ha den här satsningen. Det är också mycket en symbolhandling
            att man uppgraderar den vägen och att det blir en satsning på
            upprustning av vägen mellan Torsby och Vittjärn.
          </note>
          <note>
            Det är ju en ökning av tung trafik. Torsby och Dalarna är Moelvenland.
            Vi har sågverk, skogsindustri, väldigt mycket tunga transporter.
            Därför behöver vägen upprustas.
          </note>
          <note>
            Vi har också flera turister, precis som Peter Hultqvist pratade
            om. Det är flera turister som kommer. Och vi har skidtunneln i
            Torsby. Där är 60 % av åkarna norrmän. Tänk att kunna utveckla
            det ännu mer så att norrmännen kommer mer som turister till både
            Värmland och Dalarna. Det gynnar det.
          </note>
          <note>
            Det kommer att bli ett ökat samarbete, och då betyder vägstandarden,
            infrastruktursatsningen, väldigt mycket. Jag skulle vilja fråga
            statsrådet i dag: Vägverket lämnade ju en rapport. Den kom i går,
            som vi sade. Är den positiv till att uppgradera vägen mellan Torsby
            och Vittjärn? Det är, som sagt var, väldigt viktigt.
          </note>
          <note type="speaker">
            Anf. 4 Statsrådet ÅSA TORSTENSSON (c):
          </note>
          <note>
            Fru talman! Det är ju ganska stimulerande och intressant att
            möta två socialdemokratiska riksdagsledamöter som efterfrågar
            infrastruktursatsningar och man till och med uttalar vägar i en
            debatt. Jag förstår att ni har saknat den debatten tidigare, eftersom
            den socialdemokratiska regeringen mycket tydligt har avstått från
            de infrastruktursatsningar som det finns ett stort behov av runtomkring
            i hela landet just för att skapa tillväxt och utveckling, precis
            det som Ann-Kristine Johansson efterfrågar. Dessutom är det tyvärr
            så att man heller inte har lagt några ekonomiska resurser på att
            underhålla de vägar som vi i dag redan har investerat stora kapital
            i, vilket gör att just de här orterna som har stora möjligheter
            att utveckla ny verksamhet och turistindustrin framgent i många
            sammanhang kommer att lyfta fram behovet av bättre vägstandard
            och investeringsbehov. Det är min allra högsta ambition att skapa
            förutsättningar för livskraftiga miljöer i alla delar av landet.
          </note>
          <note>
            Men Peter Hultqvists interpellation innehöll framför allt en
            förfrågan om att man skulle hitta ett gemensamt vägnummer. Jag
            tror att det är viktigt att vi här är överens om att det inte
            har ett direkt samband med att det också blir standardhöjande
            investeringar för att vägen ändrar vägnummer. Därmed, vad gäller
            den specifika frågan från Peter Hultqvist, avvaktar jag att ta
            del av Vägverkets underlag som den tidigare regeringen efterfrågade.
          </note>
          <note>
            Vad gäller den norska sidan har Norge i dag inga ambitioner att
            lägga ekonomiska resurser på att höja standarden mellan Kongsvinger
            och riksgränsen. Så det samband som Peter Hultqvist har löper
            ju över behovet att stärka det över hela gränsen. På norsk sida
            har man inte i dag visat det intresset. Uppenbarligen finns det
            inget investeringsutrymme i länsplanen för den här vägen heller,
            så det finns en del övrigt att önska som har med själva investeringsbehovet
            att göra som blev en följdfråga på den interpellation som Peter
            Hultqvist ställde.
          </note>
          <note type="speaker">
            Anf. 5 PETER HULTQVIST (s):
          </note>
          <note>
            Fru talman! Jag noterade den lite mer politiserade inledningssvängen
            från statsrådet. Då vill jag bara notera att det var en glädje
            för mig att tillsammans med Ulrica Messing få vara med och ta
            första spadtaget på den så kallade Salaproppen, där hon som infrastrukturminister
            var en viktig faktor för att vi skulle kunna göra det. Det var
            också ett nöje att få samarbeta med Björn Rosengren om att bana
            vägen för den fyrfältiga väg som nu är färdig mellan Falun och
            Borlänge. Några beskrivningar om att det saknades intresse för
            vägfrågor i den förra regeringen ställer jag inte upp på.
          </note>
          <note>
            När det gäller det konkreta projektet vill jag peka på att det
            är ett långsiktigt arbete att driva fram en vägsträckning, att
            skapa trafikleder. Här är alla kommuner från Oslo till Gävle med
            i en organisation som medvetet sedan år 2000 har jobbat för att
            få till stånd successiva förbättringar. I den planering som ligger
            på både den svenska och den norska sidan kan vi se att före år
            2010 ligger åtta viktiga investeringsprojekt. De ska vara genomförda
            senast då. Efter 2010 ligger fem redan fastlagda.
          </note>
          <note>
            Däremot är det riktigt som ministern säger att just sträckan
            TorsbyKongsvinger ännu inte är med i någon planering. Men vi driver
            ju den frågan tillsammans för att få in det här i ett planeringsperspektiv.
            Därför har vi gjort en särskild utredning inom ramen för projektet
            som också förespråkar en ny vägdragning som vi är överens om på
            både norska och svenska sidan bland berörda kommuner. Det är ett
            projekt som kostar 500 miljoner, varav en tredjedel ska ske på
            den svenska sidan och två tredjedelar på den norska. En sådan
            investering skulle kunna innebära för det första en höjd trafiksäkerhet
            och för det andra en rejäl ökning av trafiken, låt säga till år
            2025, från 500 fordon per dygn till ungefär 3 000 fordon per dygn.
          </note>
          <note>
            Jag vill också peka på det förhållande att man på den norska
            sidan bland de investeringar som jag nu har pekat på här och som
            ska genomföras före 2010 har gjort avsevärda förbättringar på
            det som är riksväg 2 mellan Oslo och Kongsvinger. Så det finns
            en rörelse där vi investerar från Gävle mot Malung, mot Torsby,
            och en rörelse där de investerar från Oslo upp mot Kongsvinger.
            Nu är det den felande länken mellan Torsby och Kongsvinger som
            vi måste ta itu med.
          </note>
          <note>
            Om regeringen tar ett beslut om att uppgradera VittjärnTorsby
            till riksvägsstatus är ju det naturligtvis en mycket bra signal.
            Det är ett steg på vägen. Det är så här man får jobba med infrastrukturprojekt.
            Man får beta av bit efter bit, ta steg efter steg, och så småningom
            har man helheten klar som har etablerat den led man strävar efter.
          </note>
          <note>
            Jag anser att det här är ett projekt med mycket goda förutsättningar,
            med en bra grundplanering, med en bra uppslutning både på den
            norska och på den svenska sidan. Det var i alla fall viktigt för
            mig som ordförande i det här samarbetsprojektet att få träffa
            Stortingets transport- och kommunikationskommitté, där vi fick
            presentera hela vårt projekt. Och frågorna och kommentarerna kring
            det uppfattar jag som väldigt positiva.
          </note>
          <note>
            Den typen av möten, den typen av diskussioner är väldigt viktiga,
            precis som den här diskussionen i dag är väldigt viktig för att
            ge dig som minister ett underlag som jag tycker är viktigt att
            överföra inför det beslut ni måste ta i regeringen. Därför frågar
            jag: Är du beredd att i kontakter med din norska motsvarighet
            peka på det här som ett viktigt framtidsprojekt, där vi måste
            bidra från både den norska och svenska sidan för att förverkliga
            det hela?
          </note>
          <note type="speaker">
            Anf. 6 ANN-KRISTINE JOHANSSON (s):
          </note>
          <note>
            Fru talman! Det var intressant att höra statsrådets svar när
            hon pratade om infrastruktursatsningen från den gamla regeringen.
            Jag kan notera att i alla debatter jag hade med borgerliga företrädare
            i valrörelsen pratade man om mycket mer pengar till infrastruktur.
            Jag kommer att följa statsrådet och se hur mycket pengar som går
            till upprustning av landsbygdsvägar, för det är väldigt viktigt.
            Jag hoppas verkligen att du som centerpartistiskt statsråd kommer
            att satsa pengar på just landsbygdsvägar och vägnätet där. Det
            är viktigt för tillväxten.
          </note>
          <note>
            Om jag då kommer tillbaka till väg 239 mellan Torsby och Vittjärn,
            är en uppgradering till riksväg otroligt viktig. Precis som Peter
            Hultqvist sade kan det bli en sträcka hela vägen från Gävle till
            Oslo som får en standardupprustning. Den felande länken är sträckan
            mellan Torsby och Vittjärn. Jag hoppas att statsrådet kommer att
            ställa sig positiv till att driva frågan i regeringen om att ändra
            den vägen till riksväg.
          </note>
          <note>
            Jag har också en fundering: Hur kommer du att agera gentemot
            dina norska kolleger? Som Peter Hultqvist säger är egentligen
            det mesta av investeringen på den norska sidan. Är du positiv
            till att driva frågan om att uppgradera vägen i regeringen?
          </note>
          <note type="speaker">
            Anf. 7 Statsrådet ÅSA TORSTENSSON (c):
          </note>
          <note>
            Fru talman! Jag är helt överens med Peter Hultqvist om vikten
            av att ständigt driva denna fråga och se sambandet med infrastruktur
            och möjligheter att skapa lokal tillväxt och bra företagarklimat.
            Jag är den första att bekräfta att det arbete som man gör på lokal
            nivå i allra högsta grad har ett värde när detta drivs vidare.
            Det ska så småningom också skapa prioriteringar i fråga om de
            investeringar som sker.
          </note>
          <note>
            Men återigen: Interpellationen handlar om en gemensam numrering.
            Nu har det blivit en allmän diskussion om väginvesteringar. Jag
            vill återigen påpeka att prioriteringarna och investeringarna
            sker i de långsiktiga infrastrukturplanerna, och här ser jag inte
            det direkta sambandet, även om jag förstår kommunala företrädares
            del i en process. Men i det som jag har att hantera finns det
            inget samband.
          </note>
          <note>
            Ann-Kristine Johansson pratade om vikten av att se underhåll
            av befintliga vägar. Det är ett dilemma. Jag kan mycket tydligt
            konstatera att det är en eftersatthet här som direkt kommer att
            drabba områden som har stor potential att utveckla nya verksamheter,
            till exempel inom turismen. Här skötte den tidigare regeringen
            inte sitt uppdrag att underhålla de vägar och det vägkapital vi
            har i det här landet.
          </note>
          <note>
            Återigen kommer jag att ta del av det underlag jag har fått från
            Vägverket och informationen där.
          </note>
          <note>
            I början av januari kommer jag att ha ett möte tillsammans med
            samferdselministern i Norge. Jag har ännu inte någon dagordning
            för vad vi ska hantera där, så det vill jag inte ge några signaler
            om i det här sammanhanget. Men vi har ett samtal, som sagt var,
            och vi har också bestämt att vi ska ha ett tydligare samarbete
            över gränsen.
          </note>
          <note type="speaker">
            Anf. 8 PETER HULTQVIST (s):
          </note>
          <note>
            Fru talman! Jag noterar med tillfredsställelse uppgiften om mötet
            med din norska motsvarighet i januari. Jag hoppas att du funderar
            och tar med dig den här debattens innehåll och att du eventuellt
            tar upp den här frågan.
          </note>
          <note>
            Vad jag har försökt göra i den här debatten är att beskriva en
            helhet, beskriva vikten av satsningen GävleOslo, med 1,2 miljoner
            arbetsplatser i det här området, vikten av det här för att skapa
            tillväxt och hur man driver den här typen av processer. Jag ser
            sambandet med vägsatsningar, där detaljer som vägnummer men också
            investeringar på enskilda sträckor är med och bildar en helhet
            som ger utvecklingskraft. Jag tror att det finns en stor potential
            i det här projektet.
          </note>
          <note>
            Det utredningsarbete som ni får i dag, och som regeringen ska
            ta ställning till, presenterades av mig och Ulrica Messing inför
            offentligheten. Då sattes det här in just i det perspektivet att
            ett eventuellt beslut om riksvägsstatus på sträckan TorsbyVittjärn
            ingick i en helhet med riksväg 16, och där vi även nämnde visionen
            om Europaväg 16. Det finns mycket i botten på det här.
          </note>
          <note>
            Jag tycker att det här har varit en bra och utförlig diskussion,
            där Ann-Kristine och jag har fått möjlighet att redogöra för våra
            viktiga argument. Vi hoppas att vi har kunnat påverka dig att
            ta ett positivt beslut i frågan. Jag hoppas också att du ska föra
            de här synpunkterna vidare i dina överläggningar och kontakter
            med din norska motsvarighet.
          </note>
          <note type="speaker">
            Anf. 9 Statsrådet ÅSA TORSTENSSON (c):
          </note>
          <note>
            Fru talman! Jag tänker bara säga tack för debatten, för jag har
            inget mer att tillägga.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2006/07:60 och 67 om Citybanan
            och Stockholmsberedningen
          </note>
          <note type="speaker">
            Anf. 10 Statsrådet ÅSA TORSTENSSON (c):
          </note>
          <note>
            Fru talman! Mikael Damberg har i sin interpellation ställt följande
            frågor till mig:
          </note>
          <note>
            Tommy Waidelich har i sin interpellation ställt följande frågor
            till mig:
          </note>
          <note>
            Jag kommer att besvara båda interpellationerna i ett sammanhang.
          </note>
          <note>
            Först och främst bör klargöras att regeringen har beslutat att
            låta utreda förutsättningarna för en ytspårslösning för järnvägstrafiken
            genom centrala Stockholm. Hans Rode har förordnats att utföra
            detta uppdrag. Därutöver har regeringen tillsatt en förhandlingsman,
            Carl Cederschiöld, för Stockholms infrastruktur. Rodes utredning
            ska fram till årsskiftet löpa parallellt med förhandlingsmannens
            mer omfattande arbete att få till stånd en helhetslösning för
            Stockholmsregionen.
          </note>
          <note>
            Bakgrunden till att regeringen har vidtagit dessa åtgärder är
            dels de skenande kostnader och omfattande förseningar som drabbat
            Citybaneprojektet, dels det grundläggande behovet av att finna
            en brett förankrad lösning för trafiksituationen i Stockholm där
            hänsyn tas till nya förutsättningar.
          </note>
          <note>
            I Stockholmsberedningens rapport till regeringen år 2003 konstaterades
            att en långsiktig lösning av behovet av utökad spårkapacitet genom
            Stockholm hade absolut högsta prioritet.
          </note>
          <note>
            Sedan 2003 har dock kostnaderna för Citybanan i det närmaste
            fördubblats, till nästan 14 miljarder kronor, jämfört med tidigare
            beräknade 7,5 miljarder kronor. Dessutom har projektet försenats
            ett antal år. Mot bakgrund av dessa förändrade förutsättningar
            för projektet har den nya regeringen bedömt att det bör utredas
            om förutsättningar finns för en ytspårslösning genom centrala
            Stockholm.
          </note>
          <note>
            Uppgiften att komma till rätta med trafikproblemen i Stockholm
            är av central betydelse för Stockholm, men även för hela Mälardalsregionen
            och ytterst hela Sverige. Frågan om utökad spårkapacitet genom
            centrala Stockholm utgör en mycket viktig bit i detta pussel.
            Framtida beslut måste vara väl underbyggda. Avsikten är att de
            åtgärder som regeringen nu har vidtagit ska förbättra beslutsunderlaget
            betydligt.
          </note>
          <note type="speaker">
            Anf. 11 MIKAEL DAMBERG (s):
          </note>
          <note>
            Fru talman! Jag vill börja med att tacka statsrådet för det lämnade
            svaret, även om jag hade önskat att statsrådet också hade besvarat
            de frågor jag och Tommy Waidelich ställer i interpellationerna.
            Jag hoppas verkligen att statsrådet använder sin talartid här
            i dag för att ge konkreta svar på de frågor vi ställer.
          </note>
          <note>
            Fru talman! Jag ska ge lite siffror från verkligheten.
          </note>
          <note>
            Måndag: 7.23, 8.23, 8.53, 9.53, 10.23.
          </note>
          <note>
            Onsdag: 7.53, 9.53, 14.53, 15.53, 16.53, 18.53.
          </note>
          <note>
            Jag skulle kunna fortsätta rada upp de pendeltåg som kommer så
            sent till Västerhaninge att resenärer mot Nynäshamn tvingas ta
            buss eller vänta, ofta över en halvtimme, på nästa tåg. För tiotusentals
            pendlare i Stockholms län är detta vardag snarare än undantag.
          </note>
          <note>
            För mig som socialdemokrat från Stockholms län är det här fullständigt
            oacceptabelt. Därför kom de borgerliga partiledarnas utspel efter
            valet, att skrota bygget av den nya pendeltågstunneln, Citybanan,
            som en total överraskning. Jag tycker att det är ett valsvek mot
            Stockholm och pendeltågsresenärerna.
          </note>
          <note>
            För bara några månader sedan ställde sig samtliga borgerliga
            partier i Stockholms läns landsting och Stockholms stad bakom
            den historiska överenskommelsen. Vi tecknade ett avtal om att
            äntligen bygga den nya pendeltågstunneln. Den är helt avgörande
            för framtiden. Den betyder väldigt mycket för själva pendeltågstrafiken,
            eftersom den nya pendeltågstunneln innebär att pendeltågstrafiken
            i Stockholms län ges två helt egna spår och att det byggs två
            nya pendeltågsstationer med koppling också till tunnelbanesystemet.
            Den nya tågtunneln kommer att minimera störningar av spårhalka,
            snö och is och möjliggöra ökning av turtätheten för pendeltågstrafiken
            från dagens 15-minuterstrafik till 10-minuterstrafik.
          </note>
          <note>
            Det här är en enormt viktig fråga, inte bara för Mälardalen och
            för Sverige utan framför allt för invånarna i den här staden.
            Därför ställde jag en fråga i min interpellation som handlar om
            på vilket sätt en utredning av ett nytt tredje spår kan vara bättre
            för pendeltågsresenärerna än två nya spår i tunneln. Den frågan
            besvarade inte Åsa Torstensson i interpellationssvaret.
          </note>
          <note type="speaker">
            Anf. 12 TOMMY WAIDELICH (s):
          </note>
          <note>
            Fru talman! Jag skulle också vilja börja med att tacka statsrådet
            för det lämnade svaret. Men jag är, liksom Micke Damberg, inte
            nöjd med att en del av våra frågor fortfarande inte har fått ett
            riktigt konkret svar.
          </note>
          <note>
            Till exempel, vad ska utredare Hans Rode hitta för nytt? Frågan
            har utretts, stötts och blötts i snart 20 år. Vi har haft inte
            mindre än tio utredningar om den så kallade getingmidjan, trespårslösning
            och en tunnel. Senast 2002, i förstudien om Citybanan, konstaterades
            att tredje spåret inte är långsiktigt. Det räcker inte på lång
            sikt.
          </note>
          <note>
            Vi ska komma ihåg att Stockholmsberedningen, som jobbade långsiktigt,
            på 30 års sikt, bestod av regionens samtliga partier. Men den
            bestod också av representanter för regeringen. Det var medlemmar
            från Näringsdepartementet, från Finansdepartementet och Miljödepartementet
            med. Det var inte bara en uppgörelse mellan regionens partier
            utan det var också en uppgörelse med regeringen. Där slog man
            fast att tredje spåret inte är en långsiktig lösning.
          </note>
          <note>
            Då kommer jag också till den så kallade förhandlingsmannen, för
            inte heller där har jag fått svar. Vad ska förhandlingsmannen
            Carl Cederschiöld göra? När ska han vara klar? Det talas om ett
            omfattande arbete, men det finns ju redan en bred uppgörelse om
            prioriteringar i Stockholmsberedningen. Den spänner över alla
            trafikslag. Den siktar 30 år framåt. Är det något mer från Stockholmsberedningens
            breda uppgörelse som ska försvinna, något mer än den så kallade
            Citybanan? Är det Norra länken som ska bort? Är det Förbifart
            Stockholm? Är det dubbelspår till Nynäshamn? Vad är det som ska
            ändras i den här breda uppgörelsen mellan regionens partier, där
            också regeringen var representerad?
          </note>
          <note type="speaker">
            Anf. 13 STEN NORDIN (m):
          </note>
          <note>
            Fru talman! Jag tycker att det är synd att det ska gå så mycket
            prestige i den här frågan. Jag kan inte tolka Socialdemokraternas
            tonläge på annat sätt än att man faktiskt vill göra prestige av
            den här affären.
          </note>
          <note>
            Man kan tänka sig att det här har utretts av tio utredningar,
            som jag tror att Tommy sade. Ändå fördubblades kostnaderna i projektet
            på tre år. Så sent som i vintras kunde Banverket inte ge besked
            om kostnaderna till den politiska beredning som hanterade den
            här frågan, och som jag själv ingick i, och om man hade grepp
            om kostnaderna. Vi fick beskedet att Banverket hade 400 pärmar
            med beräkningar.
          </note>
          <note>
            I maj månad var plötsligt ett avtal klart. Det fanns inget politiskt
            samarbete kring det. Vi kom till ett sammanträde och presenterades
            att nu är avtalet klart, varsågoda!
          </note>
          <note>
            Det de borgerliga partierna i Stockholms läns landsting då gjorde
            var att man skrev ett mycket omfattande särskilt uttalande, där
            man faktiskt efterlyste det som glädjande nog infrastrukturministern
            just nu gör, nämligen en ordentlig genomlysning av det här projektet
            och av vilka alternativ som finns.
          </note>
          <note>
            Det underliga också med debatten kring Citybanan är att det har
            blivit tabu att tala om alternativen. Säg något annat stort infrastrukturprojekt
            där vi inte diskuterar alternativen. Sedan tycker vi olika om
            dem. Ta Förbifart Stockholm som exempel. Där diskuteras Ulvsundadiagonal,
            Ålstensled och annat. Vi har olika uppfattningar, men det är ingen
            som ifrågasätter att vi på vägen fram till beslut diskuterar alternativ.
          </note>
          <note>
            Alternativet ytspårsläge var ju så långt framme att det faktiskt
            hade en detaljplan som låg hos den dåvarande socialdemokratiska
            regeringen i mitten på 90-talet. Då upphävde regeringen den detaljplanen,
            med en synnerligen fåordig motivering. Det kan ni se om ni går
            tillbaka och tittar på detta. Det var alltså mer ett politiskt
            beslut än grundat på kulturella miljömässiga bedömningar.
          </note>
          <note>
            Det råder en dånande enighet om att frågan om getingmidjan måste
            lösas. Där finns det ingen skillnad. Det är regionen oerhört angelägen
            om. Jag har personligen, som lokalpolitiker, varit mycket engagerad
            i den frågan. Men samtidigt måste vi ju se till att det här projektet
            inte blir av den arten att det faktiskt slår ut annat som är viktigt
            därför att man inte har kontroll över kostnaderna.
          </note>
          <note>
            Det lästes upp en tidtabell över försenade tåg här tidigare.
            Men vad ska resenärerna vänta på? Nu talar man om att Citybanan
            kanske kan vara klar 2016. Men ännu har man inte börjat gräva
            ordentligt för den första arbetstunneln ens en gång. Det är ju
            rätt många andra åtgärder som måste till, åtgärder som Banverket
            måste ha ekonomiskt utrymme till, åtgärder som Stockholms läns
            landsting måste ha ekonomiskt utrymme till.
          </note>
          <note>
            Sättet man löste den här kostnadsexplosionen på var ju lite listigt,
            därför att merparten av de ökade kostnaderna vältrades över på
            regionen. Stockholms läns landsting, som ju har tagit över rätt
            stora hål i kassan både när det gäller SL och sjukvården, har
            att betala över 3 miljarder till Citybaneprojektet. Det växte
            ju ut väldigt snabbt.
          </note>
          <note>
            Det talas mycket som Stockholmsberedningen här. Det är sant att
            där gjordes en prioritering. Vi moderater stod bakom den. Men
            det var helt andra ekonomiska tal man talade om. Jag tror att
            den första utredningen, där jag uttalade mig som ansvarig politiker,
            kom fram till att det vore bra om man byggde en citybana, en pendeltågstunnel,
            som man sade då. Då tror jag att man beräknade den till någonstans
            mellan 2 och 3 miljarder. I dag är vi uppe i 13 miljarder innan
            bygget ens har börjat. Därför tycker jag att infrastrukturministern
            har gjort helt rätt när hon har tillsatt en snabb och grundlig
            utredning av detta, där också alternativen är tillåtna att belysas.
          </note>
          <note type="speaker">
            Anf. 14 GUNNAR ANDRÉN (fp):
          </note>
          <note>
            Fru talman! Jag vill börja med att tacka interpellanterna för
            intressanta interpellationer som ger oss möjlighet att diskutera
            detta. Jag tackar även infrastrukturministern för svaret.
          </note>
          <note>
            Jag tycker att det mest glädjande över huvud taget är att så
            många socialdemokrater nu engagerar sig i debatterna i riksdagen.
            Det har ju gått ganska många år då vi har haft väldigt svårt att
            debattera den här frågan.
          </note>
          <note>
            Jag vill dock, fru talman, göra en randanmärkning när det gäller
            Stockholmsberedningen. Enigheten var inte total. Det fanns en
            reservation. Jag vill ha det antecknat till protokollet att Andres
            Käärik reagerade mot själva förutsättningen i Stockholmsberedningen.
            Han lämnade en reservation där.
          </note>
          <note>
            Sedan måste man titta på hela trafiksituationen under lång tid.
            Där tycker jag att man ska säga att alla vi partier som har varit
            ansvariga i olika skeden har ett ansvar för att det inte har blivit
            bra i Stockholmsregionen. Man kan ju jämföra med Malmö, där man
            nu bygger Citytunneln, ett resultat av Sven Hulterströms förhandlingsarbete
            1991. Vi kan titta på Göteborg, där man också har fått en stor
            tunnel på vägsidan, ett resultat av Ulf Adelsohns förhandling.
            Tyvärr har väldigt få delar av Dennisöverenskommelsen från 1992
            blivit verklighet.
          </note>
          <note>
            Det är klart att det allra största problemet är att Stockholm
            har vuxit så våldsamt under lång tid. Det gör att spårkapaciteten
            från 1871 inte räcker i Stockholm. Då är frågan: Vad ska man göra?
            Som jag sade innan, vi har alla ett ansvar för att någonting måste
            göras.
          </note>
          <note>
            Fru talman! Det mest aktuella problemet är att det är så många
            som vill ha tekniskt bra lösningar. Citybanan är en tekniskt bra
            lösning. Problemet är att så få vill vara med och betala.
          </note>
          <note>
            Överenskommelsen träffades för något år sedan. Den var naturligtvis
            bra. Den byggde dock på förutsättningen att det fanns en vettig
            ekonomisk möjlighet. Sedan dess har kostnaderna som Sten Nordin
            påpekade vuxit våldsamt, framför allt i fråga om Citybanans förlängning
            till Odenplan. Det är fråga om många miljarder. Dessa pengar måste
            för närvarande tas från sjukvården i Stockholm. Vi som företräder
            denna region ofta inflyttade hit måste fundera på hur vi prioriterar
            att samma regler ska gälla för stora infrastrukturinvesteringar
            i Stockholmsområdet som i övriga delar av landet. Det är ett av
            de problem som regeringen, när de tekniska förslagen har lagts
            fram, måste fundera över. Ska samma regler gälla för förbifarter
            och spårutbyggnad i Stockholmsregionen som i andra delar av landet?
            Det är mycket centralt att vi kommer fram till något. Det gäller
            att komma överens över alla partigränser.
          </note>
          <note>
            Detta är ingen Stockholmsfråga. Jag var i går i Alingsås och
            kom en halvtimma för sent tillbaka till Stockholm. Alla alingsåsare
            som åkte med det tåget där var säkert många göteborgare också
            har ett minst lika stort intresse av att spårtrafiken i Stockholm
            fungerar.
          </note>
          <note>
            Mot bakgrund av det som har hänt under de senaste åren och upphävandet
            av ytspårslösningen av den socialdemokratiska regeringen 1995
            tycker jag att det har varit klokt att man tar fram förslaget.
            Det betyder inte jag vill gärna poängtera det att jag är motståndare
            till Citybanan. Jag tycker att det är klokt att just nu titta
            över förslaget. Det var inte så särskilt klokt att regeringen
            utan någon speciell motivering 1995 beslöt att den lösningen inte
            var bra. Sedan går det mycket väl att komma fram till att Citybanan
            är den bästa lösningen om det går att få fram en bra finansiering.
            Jag tror att den tekniskt och långsiktigt är den allra bästa lösningen.
          </note>
          <note>
            Men nu är det klokt att också titta på ytspårslösningen.
          </note>
          <note type="speaker">
            Anf. 15 CHRISTINA AXELSSON (s):
          </note>
          <note>
            Fru talman! Härommorgonen när jag stod och väntade på Stuvsta
            station på pendeltåget för att få åka hit till riksdagen var tågen
            inställda. Tågen som skulle gå söderut var också inställda på
            grund av att ett pendeltåg hade gått sönder. Går ett pendeltåg
            sönder vid Stockholms station kommer inga andra tåg förbi. Därför
            blir det stopp i maskineriet. Det finns sedan inga tåg som kan
            vända och sedan gå norrut.
          </note>
          <note>
            Vi var många som stod på perrongen och småfrös i den tidiga timman
            och var irriterade över att det inte redan nu finns fler spår
            att åka på. Därför ser vi Citybanan som en möjlighet för oss som
            pendlar att äntligen få ett stopp på alla störningar. Vi ser också
            en förhoppning att komma ut ur stationen. Nu är det inte fråga
            om trängsel bara på pendeltågen utan det är också trängsel för
            att komma ifrån Centralstation. Med de två nya stationer som också
            är inbegripna i det nya projektet får vi en betydligt ökad stationskapacitet.
            Det är inte minst viktigt.
          </note>
          <note>
            Det är oerhört viktigt att man fortsätter att bygga och ger ett
            starkt besked till hela regionen att de två extra spåren i Mälartunneln
            kommer att byggas, det vill säga Citybanan.
          </note>
          <note>
            Vi var överens i regionen. Det sågs som något unikt när Stockholmsberedningen
            kom med sitt slutgiltiga förslag. Från ministerns eget parti satt
            Cecilia Önfelt med. Hon var också överens med oss övriga om att
            vi behöver den extra spårkapaciteten.
          </note>
          <note>
            Regeringen försinkar nu projektet ännu mer. Jag var på den öppna
            utfrågningen i Kulturhuset med Hans Rode häromkvällen. Där kunde
            man konstatera att det nu är många som ropar på andra lösningar.
            En del säger att bilarna ska grävas ned i tunnel. Allt detta har
            redan utretts. En man visade power point -presentationer där det
            framgick att det tredje spåret inte går att bygga. Jag förstår
            inte regeringens åsikter om att stoppa projektet i nuläget och
            låta det gå på sparlåga för att se om det går att göra något annat.
            Det är skillnad på genomlysning av kostnader och att börja utreda
            frågan igen.
          </note>
          <note>
            Står ni inte för det vi har varit överens om, det vill säga att
            vi ska bygga Citybanan i Stockholm?
          </note>
          <note type="speaker">
            Anf. 16 Statsrådet ÅSA TORSTENSSON (c):
          </note>
          <note>
            Fru talman! Tack för den inspirerande debatten, som det ibland
            blir vid debatter mellan olika ledamöter.
          </note>
          <note>
            Det här är inte första debatten. Nu är det Stockholmsföreträdare
            som är med i debatten. Förra gången var det riksdagsledamöter
            från andra delar av landet utanför Stockholmsregionen som var
            aktiva i Citybanedebatten. Det hade varit ännu mer stimulerande
            om alla hade varit med samtidigt. Då kan man se värdet av att
            hitta lösningar för Stockholms invånare, för Stockholmsregionen,
            men också för att det är ett nationellt behov av att det inte
            blir en propp i Stockholm för människors rörlighet och allmänt
            för att få bra transporter. Det är precis vad ni alla lyfter upp
            här.
          </note>
          <note>
            Alliansregeringen och jag vill ha en genomlysning av Citybanan
            just av den anledningen. Jag trodde att vi var överens om den
            oro som kostnadsexplosionen de facto står för. Varför sker det
            förseningar? frågade Christina Axelsson. Hon tog upp rädslan för
            att en utredning som tar två månader allvarligt ska försena målet
            att få bättre spårkapacitet i Stockholm. Vi vet att dramatiska
            kostnadsutvecklingar oftast är den absoluta orsaken till att planer
            inte hålls och att investeringar inte kan genomföras som det var
            tänkt. Jag trodde vi var överens om att se till att skattebetalarnas
            medel hanteras effektivt. Det är ett av Rodes uppdrag.
          </note>
          <note>
            Tommy Waidelich ställde en fråga kopplad till Carl Cederschiöld.
            Carl Cederschiöld ska samla Stockholms stad och Stockholms region
            vilket inte har gjorts tidigare och se på vilka prioriteringar
            som krävs för att komma till skott med en samlad trafiklösning,
            bland annat finansiering, och där det är möjligt att ge svar på
            frågan om ekonomi.
          </note>
          <note>
            Jag såg i medierna att Christina har varit aktiv i dessa möten
            om Rodes utredning. Det är det arbetssättet som jag uppskattar.
            Det är en del av hans arbete att på denna korta tid leverera svar
            på hur en ytspårslösning kan se ut.
          </note>
          <note>
            Jag hörde på Mikael Dambergs och Tommy Waidelichs beskrivning
            av nuläget i Stockholm. Detta nuläge bör sättas i samband med
            Citybanans möjlighet att tidsmässigt hålla tempot för en utbyggnad.
            Även där har det försenats. Lägesbeskrivningen av Stockholmspendlarens
            situation i dag visar att den är ohållbar. Därför sker det i dag
            investeringar för att förbättra kapaciteten ytterligare i nuläget.
            Många av pendlarna kan, likt Christina, inte tänka fram till 20152020
            som en lösning på dagens situation. Därför kommer det att ske
            en ombyggnad av växelpartiet vid Tegelbacken och signalåtgärder
            på sträckan Stockholms södra och Stockholms central, vilket beräknas
            ge en kapacitetsökning på 15 %. Det är det som kan göras här och
            nu. Jag tror att det är viktigt att vi har tids- och kostnadsperspektivet
            med oss när vi nu har ett samlat intresse av att hitta en lösning
            för Stockholm. Därför har Hans Rode fått i uppdrag att se över
            en ytspårslösning ur ett kostnadsmässigt och tidsmässigt perspektiv.
          </note>
          <note type="speaker">
            Anf. 17 MIKAEL DAMBERG (s):
          </note>
          <note>
            Fru talman! Jag vill först vända mig till statsrådet.
          </note>
          <note>
            Tid och kostnad talar vi om. Jag vill börja med den fråga jag
            ställde: Vad i en utredning om ett tredje spår kan vara bättre
            för pendeltågsresenärerna än en ny pendeltågstunnel med två egna
            spår och två nya stationer med bättre möjligheter till byte? Det
            är ju det ni vill utreda nu. I stället för Citybanan vill ni ha
            en annan lösning. Den lösningen kanske funkar för Mälardalen,
            men på vilket sätt gynnar den pendeltågsresenärerna i Stockholm?
            Den frågan har jag ställt i interpellationen och en gång tidigare
            här. Nu ställer jag den för andra gången: På vilket sätt kan det
            tredje spåret vara bättre för pendeltågsresenärerna i Stockholm
            än Citybanan?
          </note>
          <note>
            När det talas om kostnadsexplosionen låter det som om den vore
            en total överraskning för alla. Det här måste ha hänt under de
            14 dagar efter valet som gick innan de borgerliga partiledarna
            skrev en gemensam artikel: Oj, vi har upptäckt att det har blivit
            dyrare att bygga Citybanan! Citybanan var själva grunden för det
            avtal staten slöt med Stockholms läns landsting och Stockholms
            kommun. Vi visste ju att det skulle bli dyrt, men vi visste samtidigt
            att Citybanan var den enda långsiktiga lösningen på de tågproblem
            vi har i Stockholmsregionen och Mälardalen.
          </note>
          <note>
            Nu talas det om tredje spåret, men argumentera för tredje spåret
            då! Förklara hur tredje spåret är lösningen på den här frågan!
            Hur ska spåret kunna dras så att det fungerar utan att förstöra
            miljön? Och så har vi den viktigaste frågan: Löser spåret kapacitetsproblemen?
            Banverket har ju sagt att med den ökning av trafiken som vi räknar
            med kommer trafiken på tredje spåret antagligen att nå kapacitetstaket
            samtidigt som spåret är färdigbyggt. Det blir alltså ingen pluseffekt.
            Det är därför det inte är en långsiktig lösning.
          </note>
          <note>
            Därför är det intressant att höra att man nu ska hitta en gemensam
            lösning på problemen. Jag trodde att vi hade hittat en sådan gemensam
            lösning i Stockholmsberedningen. Vi sade ju att det här var lösningen.
          </note>
          <note>
            När vi nu talar om kostnadsfrågan och kostnadsexplosionen vill
            jag också ha en förklaring på vad som hände under de där 14 dagarna
            efter valet. Ni hade ju kunnat skriva en artikel en vecka före
            valet. De fyra borgerliga partiledarna hade kunnat skriva: Vi
            bygger inte Citybanan, för vi ska ta de pengarna och använda dem
            till annat. Det hade varit intressant för Stockholmsväljarna att
            få det beskedet före valet. Nu blir det ju ett enormt valsvek
            mot alla dem som har trott att det finns ett färdigt avtal och
            att man faktiskt kan se början till slutet på tågeländet i Stockholm.
            Nu kom i stället ett besked efter valet om att man upptäckt att
            det kostar mycket pengar att bygga den avtalade Citybanan. Förklara
            vad det var som hände på kostnadssidan under de 14 dagarna efter
            valet!
          </note>
          <note type="speaker">
            Anf. 18 TOMMY WAIDELICH (s):
          </note>
          <note>
            Fru talman! Statsrådet säger att förhandlingsmannen ska hitta
            en helhetslösning eftersom det inte har gjorts tidigare. Men det
            är precis som Mikael Damberg sade: Det har ju gjorts tidigare.
            Det var precis det Stockholmsberedningen gjorde. Det står här
            i betänkandet som jag till och med har med mig: Långsiktig utvecklingsstrategi
            för transportsystemet i StockholmMälardalsregionen . Här finns
            alla trafikslag med. Här finns en total enighet om Citybanan.
            Vi har ju ett nytt statsråd, och det är möjligt att hennes medarbetare
            inte har försett henne med den här informationen. Jag överlämnar
            dock gärna mitt exemplar till statsrådet: varsågod!
          </note>
          <note>
            Så har jag en kommentar till de borgerliga och Sten Nordin: Det
            är intressant att se att man nu försöker gå ifrån den tidigare
            uppgörelsen om Citybanan. Sten Nordin säger också att det kan
            finnas olika uppfattningar om Förbifart Stockholm. Och Ålstensleden
            kanske någon vill ha. Men där var vi också överens. När landshövdingen
            var ute och pratade om Ålstensleden kritiserades han av alla partier
            i regionen. Nu börjar man glida även där. Kan man lita på Moderaterna
            när det gäller trafikfrågor? Först jagade ni Socialdemokraterna
            i Stadshuset under en hel mandatperiod för deras försök notera
            att jag säger försök med trängselskatter. Sedan gör ni en total
            kovändning efter valet och inför en permanent lösning med trängselskatter.
            Det är någonting ni får förklara för era väljare, men i det här
            fallet fanns det en uppgörelse mellan de politiska partierna i
            regionen, i Stockholmsberedningen. Nu börjar ni svänga från Citybanan,
            och ni pratar om Förbifart Stockholm. Kan man lita på Moderaterna
            längre när det gäller uppgörelser?
          </note>
          <note>
            Jag ska ta ett exempel. När Dennisöverenskommelsen föll var det
            vår egen socialdemokratiska regering som var med och genomförde
            det. De hade kanske sina skäl att gå emot regionen, men vi socialdemokrater
            från regionen stod upp för regionen. Vi stod upp för tidigare
            överenskommelser med Moderaterna. Men nuvarande Moderaterna står
            inte upp för regionen, och de står inte heller för tidigare uppgörelser.
            Det finns tyvärr ingen ryggrad längre hos Moderaterna i regionen.
          </note>
          <note type="speaker">
            Anf. 19 STEN NORDIN (m):
          </note>
          <note>
            Fru talman! Jag kan lugna alla med att när det gäller förbifarten
            har vi en klar uppfattning om hur det ska vara. Jag tror att ni
            missförstod mig där lite medvetet kanske. Däremot har det inte
            varit förbjudet att diskutera alternativ. Sedan har man enats
            om vad som är bäst. Det har alla regionens kommuner utom en gjort,
            tror jag, vilket är en enorm styrka.
          </note>
          <note>
            Det är också lite fascinerande att man här tvärsäkert kan slå
            fast att en ytspårslösning är katastrofal för Stockholm ur kulturell
            synpunkt och miljösynpunkt samtidigt som man inte med ett ord
            nämner de gigantiska problem som bygget av en citytunnel medför,
            både kulturellt och miljömässigt. Tusentals bostäder måste evakueras
            under byggtiden, tunnelbanan måste stängas av, ett hotell måste
            stänga i ett och ett halvt år och så vidare.
          </note>
          <note>
            Det finns alltså en rad problem kring detta bygge. Det kan man
            inte bortse från när man ska jämföra olika alternativ. Man kan
            inte på det här stadiet bara svepa bort en ytspårslösning och
            säga att den är katastrofal ur miljösynpunkt och kulturell synpunkt
            och att det andra är bättre.
          </note>
          <note>
            Jag kan exemplifiera med när Stockholms stad skulle fatta de
            första besluten kring citytunnelns byggande och bestämma vilka
            gator lastbilarna med stenkross skulle köra på tog det flera månader,
            och till sist överlät den socialdemokratiska ledningen till tjänstemännen
            att fatta det beslutet. Det kanske trots allt illustrerar problematiken
            omkring citytunneln.
          </note>
          <note>
            Därför tycker jag att det är väldigt bra att statsrådet har tagit
            initiativ till en seriös och snabb utredning med en erfaren utredare
            som har fått kort tid på sig men stora resurser till sitt förfogande
            för att göra en ordentlig genomlysning både av projektet och av
            alternativet. Det tycker jag visar att regeringen går regionen
            till mötes, särskilt som detta dessutom kombineras med en förhandlingsman
            från Stockholmsregionen så att regionen själv kan få vara med
            och diskutera prioriteringar och ta ansvar för finansieringen.
            Detta är ju en fråga som handlar om stora pengar.
          </note>
          <note type="speaker">
            Anf. 20 GUNNAR ANDRÉN (fp):
          </note>
          <note>
            Fru talman! Det är riktigt, som infrastrukturministern säger,
            att det har varit tidigare debatter. Jag noterade att i den debatt
            vi hade härförleden med både Krister Örnfjäder från Kalmar och
            Jörgen Johansson från Arboga deltog jag ensam från Stockholmsregionen.
            Jag tycker att det är värdefullt att vi är med från många håll.
          </note>
          <note>
            Jag tror också att detta med att förankra beslut är väldigt viktigt.
            Inom Folkpartiet har vi gjort det. Exempelvis har Hans Rode inför
            det kommunalpolitiska rådet fått redogöra väldigt noggrant för
            de överväganden han kan komma att göra så att alla får diskutera
            detta.
          </note>
          <note>
            Till Tommy Waidelich skulle jag ändå vilja säga att regionens
            intressen ibland är större än partinyttan. Jag tror att det är
            viktigt att vi inte gräver ned oss i väldigt små motsättningar.
            Här måste vi jämföra med hur man har gått till väga i Göteborg
            och Malmö och se att det som kallas stadshuspolitik och intressepolitik
            här uppe kanske ändå i längden måste underordnas.
          </note>
          <note>
            Man kan skratta åt detta, men resultatet under 30 år är väldigt
            förödande för Stockholms del. Jag är glad att kunna säga att Socialdemokraterna
            och Folkpartiet en gång i tiden tog beslut om att bygga tunnelbana,
            både 1939 och 1945. Jag tror att det har varit väldigt bra att
            man kunnat ha en så långsiktig politik.
          </note>
          <note>
            När det sedan gäller Citybanan måste man först fundera kring
            Riddarholmen. Enligt Dennisöverenskommelsen gick det tekniskt
            att bygga där. Det kanske man skulle kunna fundera över. Precis
            som ni tror jag inte heller att det är en långsiktig lösning,
            men jag tycker att man skulle kunna pröva igen om detta skulle
            gå. Om det inte faller ut väl ska man naturligtvis inte fortsätta
            med det.
          </note>
          <note>
            Dock måste man också titta på finansieringen, som jag var inne
            på i mitt första inlägg. Det är inte rimligt att Citybanan går
            ut över sjukvården i Stockholm. Jag kan inte stå och försvara
            det inför mina väljare. Vi måste få fasta regler för hur sådana
            här spårinvesteringar ska ske.
          </note>
          <note type="speaker">
            Anf. 21 CHRISTINA AXELSSON (s):
          </note>
          <note>
            Fru talman! Många säger här att det är viktigt att vi diskuterar
            alternativ. Men det är ju det vi har gjort. Vi har hållit på att
            diskutera alternativ här i Stockholm i flera år. Då har vi kommit
            på: Aha Eureka, eller hur man säger vi bygger en tunnel! Det har
            vi också varit överens om.
          </note>
          <note>
            Jag vill rikta mig till statsrådet. När vi står där, även om
            det tar lång tid innan tunneln är byggd, ser vi i alla fall ljuset,
            och det är inte tåget som kommer, om man säger så. Man ser en
            förhoppning om att det faktiskt ska bli bättre. Det är det som
            manar en att stå kvar och försöka ta pendeln även nästa morgon.
            Det är det som är viktigt. Vi har utrett vad som är bäst i den
            här regionen, och vi har varit överens mellan partierna.
          </note>
          <note>
            Nu manar Gunnar Andrén oss till samförstånd och säger att vi
            får förstå det här, och vi förstår. Vi förstår att det är det
            här med en pendeltågstunnel som är det bästa alternativet. Då
            finns det ingen anledning att vi återigen ska sitta och utreda
            huruvida man ska bygga ett nytt spår eller gräva ned bilar eller
            något annat. Nu har vi gjort det här. Då fortsätter vi, tycker
            jag. Därför förstår jag inte regeringen, som nu ska börja utreda
            ett tredje spår. Det är redan färdigutrett, och vi vill ha den
            här Citybanan i Stockholmsregionen.
          </note>
          <note type="speaker">
            Anf. 22 Statsrådet ÅSA TORSTENSSON (c):
          </note>
          <note>
            Fru talman! Jag måste säga att jag är lite förvånad över den
            brist på oro som Socialdemokraterna har för kostnadsutvecklingen.
            Men det kanske är just den ingången man så ofta har. Därmed har
            man lätt att ha planer utan att ha kostnadstäckning för det, och
            därmed lurar man människor att tro att det är satsningar som kan
            genomföras på kort tid.
          </note>
          <note>
            Jag tror att det är viktigt att Rode får göra den här utredningen,
            som dessutom är klar om en månad. Han har ett tufft uppdrag att
            redovisa, ytspårslösning och svar på många av de frågor som ni
            ställer här. Rode har ett väldigt kort och tufft uppdrag att leverera
            svar i den utredning som är beställd.
          </note>
          <note>
            Cederschiöld har till uppgift att finna en samlad trafiklösning
            med förslag till finansiering och alternativ finansiering där
            skatter, trafikavgifter, är en del av finansieringen just för
            att komma till skott med en samlad trafiklösning som också är
            ekonomiskt möjlig att genomföra. Jag tror att det är viktigt att
            vi ser det här paketet samlat. Den situation som pendlare sitter
            i här och nu är extremt tuff, och det påverkar naturligtvis hela
            pendelsituationen för Stockholms invånare negativt. Men det finns
            också ett tydligt nationellt perspektiv som jag tror att det är
            viktigt att vi ser de ekonomiska sambanden med. Det är viktigt
            att vi har kontroll på kostnadsutvecklingen. Annars kommer det
            att påverka de samlade investeringsmöjligheterna och också de
            tidsmässigt samlade lösningar vi kan åstadkomma på kort tid och
            som ni så tydligt efterfrågar.
          </note>
          <note>
            Jag tror alltså att den här debatten kan återkomma när vi har
            Rodes underlag som regeringen då har att ta ställning till. Sedan
            tror jag inte att det i nuläget hjälper att höja tonläget. Vi
            har snart ett underlag som vi därefter kan ta en debatt om. Jag
            ser fram emot att vi fortsätter arbeta med att hitta bra lösningar
            och bra infrastrukturåtgärder i det här landet. Det behöver Stockholm,
            och det behöver andra delar av landet, som är starkt beroende
            av att Stockholmslösningar kommer till stånd.
          </note>
          <note type="speaker">
            Anf. 23 MIKAEL DAMBERG (s):
          </note>
          <note>
            Fru talman! Jag förstår fortfarande inte vad statsrådet menar
            med den stora kostnadsexplosion som har skett efter valet. Det
            var ju så att vi var överens om ett avtal som fanns för Citybanan
            där de här kostnaderna fanns beräknade. Efter valet kommer man
            på att det var dyrt med det här avtalet. Då kunde man ha sagt
            det innan valet, så att väljarna i Stockholmsregionen fick svar
            på det innan så att man förstod att det i det nationella kostnadsperspektivet
            inte är värt de här investeringarna i Stockholmsregionen. Pendeltågsresenärerna
            är kanske inte så viktiga för den borgerliga regeringen att man
            vill ta steget att bygga en pendeltågstunnel som ger pendeltågstrafiken
            egna spår, vilket kan snabba upp turtätheten och minska störningarna
            i trafiken.
          </note>
          <note>
            I stället ska vi utreda ett tredje spår, och ministern har fortfarande
            inte svarat på frågan om på vilket sätt ett tredje spår skulle
            vara bättre för pendeltågstrafiken i Stockholmsregionen än Citybanan.
            Det är en ganska enkel fråga. Jag har ställt den tre gånger, men
            eftersom jag inte får något svar på frågan måste det innebära
            att det inte finns några bra svar på den eftersom Citybanan är
            bättre för pendeltågstrafiken än det tredje spåret. Det är en
            ganska viktig fråga för de miljontals människor som faktiskt använder
            pendeltågstrafiken då och då och fram och tillbaka till sina arbeten.
          </note>
          <note>
            Jag måste konstatera att den här debatten ger ett rätt förvirrat
            intryck, för det verkar som att de borgerliga partierna vill börja
            om från början igen. Man kunde ha sagt så här: Vi vill titta på
            tidtabellen när det gäller Stockholmsberedningen, se vilka projekt
            vi börjar med att prioritera och hur vi får ordning på det här.
            Men det är inte det man säger. Man skulle kunna ha utgångspunkten
            att nu kör vi Citybanan, som vi har varit överens om innan valet.
            Och så tittar vi på hur vi löser Stockholmsregionens investeringar
            framöver och hur vi får ihop det här. Men det är inte det man
            säger. Man säger att man ska titta på det, sy ihop en trafiklösning
            för Stockholm. Det innebär att Stockholmsberedningens slutsatser
            inte gäller längre, att man kan börja gå ifrån det och titta på
            tredje spåret, som man redan har begravt en gång i Stockholmsberedningen.
            Man har sagt att Citybanan var den lösning vi skulle ha.
          </note>
          <note>
            Jag kan inte tolka det här på annat sätt än att man kastar Stockholmsberedningens
            slutsatser i papperskorgen och säger att den uppgörelse som finns
            i Stockholmsregionen inte längre gäller. Nu ska vi börja om från
            början. Jag tycker att det är väldigt allvarligt. Jag hade hoppats
            på att det beskedet kommit före valet, inte efter valet.
          </note>
          <note type="speaker">
            Anf. 24 TOMMY WAIDELICH (s):
          </note>
          <note>
            Fru talman! Jag är också mycket bekymrad över att Stockholmsberedningens
            enighet håller på att falla. Gunnars Andrén efterlyser en långsiktig
            lösning utan snäva partiintressen. Men det är just det vi har.
            Det är just det vi har i Stockholmsberedningen. Vad vi håller
            på med är att vi befinner oss på ett sluttande plan. Jag vädjar
            till, och varnar också, er på den borgerliga sidan att ni måste
            stå upp för regionen. Ni kan inte skicka in det här i något slags
            nytt utredningsmaskineri. Ni kan inte underminera den enighet
            vi har haft. Alla vi som är aktiva i det här huset, i riksdagen,
            vet att när det gäller infrastruktur är det en dragkamp mellan
            regionerna. Ni måste stå upp för regionen. Vi måste hålla ihop,
            inte bara i oppositionen utan också på regeringssidan. Återigen:
            När delar av Dennispaketet föll satt vi inte med armarna i kors
            på den socialdemokratiska sidan, bland Socialdemokraterna i Stockholms
            län. Vi var kritiska mot uppgörelsen även om det säkert fanns
            skäl för regeringen att göra den. Vi stod upp för regionen, och
            vi fick en finansiering av södra länken, som är väldigt nyttig
            och nödvändig i dag. Vi fick en finansiering av Årstabron och
            av ytterligare spårdragning in mot Stockholm. Vi fick finansiering
            av snabbspårvägen. Vi satt inte med armarna i kors. Vi stod upp
            för regionen och tog strid.
          </note>
          <note>
            Det är en dragkamp mellan regionerna när det gäller infrastruktur,
            och jag är orolig för att vi håller på att skicka in allting som
            vi var överens om, som nu är på rull och som det dessutom fanns
            finansiering för när det gäller Citybanan, in i en långbänk, in
            i ett utredningsmaskineri. Det är vi stockholmare som kommer att
            bli förlorare. Ni måste stå upp för regionen! Det är mitt viktiga
            budskap till den borgerliga sidan.
          </note>
          <note type="speaker">
            Anf. 25 Statsrådet ÅSA TORSTENSSON (c):
          </note>
          <note>
            Fru talman! Jag ska rikta mig till Mikael Damberg och Tommy Waidelich,
            som skrev interpellationerna. Jag måste säga att jag också är
            mycket allvarlig, och jag ser mycket allvarligt på att ni över
            huvud taget inte inser värdet av att ha kontroll över en kostnadsutveckling,
            och därmed en tidsutdräkt, i den situation som Citybanan står
            inför. Jag är bekymrad över att ni inte allvarsamt ser på vad
            det kan få för effekter just för Stockholm.
          </note>
          <note>
            Jag tror att vi alla kommer att vara överens om att det var ganska
            bra att Rode fick den här begränsade tiden för att svara på frågan
            kring ytspårslösning så att man därefter ska kunna ta ett samlat
            beslut som är kopplat till en långsiktig lösning för Stockholms
            kommun och Stockholmsregionen och delar av den region som är starkt
            beroende av att det finns ett bra flöde.
          </note>
          <note>
            Det är ett enkelt svar som jag har gett på, som ni uttrycker
            det, enkla frågor. Rode har ett uppdrag att till regeringen leverera
            ett svar som är kopplat till ytspårslösning, och det kommer vi
            att få inom den månad som vi nu är inne i. Jag utgår från att
            vi kommer att fortsätta att ha en diskussion som är kopplad till
            att hitta långsiktiga lösningar för Stockholms stad men också
            hitta finansiella lösningar och en bra trafiklösning för Stockholms
            stad och dess region. Jag ser fram emot fortsatta diskussioner.
            Infrastrukturlösningar för Stockholms stad är viktiga också i
            ett nationellt perspektiv. Hittar vi inte de här lösningarna är
            stockholmarna de stora förlorarna.
          </note>
          <note>
            Överläggningen var härmed avslutad.
          </note>
          <note>
            7 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2006)599
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 30 november
          </note>
          <note>
            Hans Linde
          </note>
          <note>
            Annelie Enochson
          </note>
          <note>
            Birgitta Ohlsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 5 december.
          </note>
          <note>
            10 § Kammaren åtskildes kl. 10.11.
          </note>
          <note>
            Förhandlingarna leddes av tredje vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
