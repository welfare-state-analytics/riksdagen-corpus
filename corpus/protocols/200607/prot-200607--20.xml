<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200607</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200607</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--20</head>
          <docDate when="2006-11-14 00:00:00">2006-11-14 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2006/07:20
          </note>
          <note>
            Tisdagen den 14 november
          </note>
          <note>
            Kl. 13:30 - 18:59
          </note>
          <note>
            1 § Justering av protokoll
          </note>
          <note>
            Justerades protokollen för den 7 och 8 november.
          </note>
          <note>
            Ajournering
          </note>
          <note>
            Kammaren beslutade kl. 13.31 på förslag av talmannen att ajournera
            förhandlingarna i väntan på att näringsminister Maud Olofsson
            (c) skulle infinna sig i kammaren för att lämna svar på interpellation
            2006/07:29.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.35.
          </note>
          <note>
            2 § Svar på interpellation 2006/07:29 om beredskap mot sårbarhet
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Herr talman! Jan Lindholm har frågat mig vilka åtgärder jag är
            beredd att vidta för att snabbt åtgärda den situation som invånarna
            i Övertorneå har hamnat i med anledning av bland annat släckt
            gatubelysning. Vidare har Jan Lindholm frågat vilka överväganden
            jag är beredd att göra och vilka beslut jag avser att fatta med
            anledning av de konsekvenser som kan bli följden av att vital
            infrastruktur i monopolställning hanteras mycket kortsiktigt.
          </note>
          <note>
            Inledningsvis vill jag göra klart att jag fullt ut delar Jan
            Lindholms åsikt att elnät utgör en mycket viktig infrastruktur
            i vårt samhälle. Min uppfattning är också att Sveriges elnätsföretag
            har ett fungerande samarbete med såväl kommuner som myndigheter
            och att elnätsföretagens verksamhet präglas av långsiktighet och
            drivs av ansvarsfulla och seriösa föreningar och företag. Det
            som nu har hänt är ett beklagligt undantag.
          </note>
          <note>
            Det är viktigt att vi har en effektiv lagstiftning kring denna
            infrastruktur. Elektriska starkströmsledningar får enligt huvudregeln
            inte byggas eller användas utan tillstånd, så kallad nätkoncession.
            En aktör som beviljas nätkoncession, det vill säga ett monopol
            att överföra el till hushåll och företag inom ett område eller
            över en viss ledningssträckning, är också skyldig att följa de
            lagar och föreskrifter som gäller på ellagstiftningens område,
            vilket bland annat innebär att överföringen av el ska vara av
            viss kvalitet och att de avgifter som tas ut ska vara skäliga.
            Under de senaste åren har också riksdagen beslutat om att ställa
            högre krav på nätkoncessionshavaren avseende bland annat krav
            på leveranssäkerheten i elnäten.
          </note>
          <note>
            Mot den angivna bakgrunden har riksdagen beslutat att staten
            ska kunna vidta kraftfulla åtgärder mot en nätkoncessionshavare
            som missköter sin verksamhet. Sedan den 1 januari 2005 finns därför
            en lag om särskild förvaltning av vissa elektriska anläggningar.
            Lagen ger Energimarknadsinspektionen möjlighet att ansöka om att
            en misskött anläggning ställs under särskild förvaltning. Lagen
            om särskild förvaltning av vissa elektriska anläggningar är mycket
            ingripande mot en enskild och ger, i sista hand, staten möjlighet
            att begära att de elektriska anläggningarna löses in.
          </note>
          <note>
            Sedan en tid tillbaka pågår en tvångsförvaltning av de elektriska
            anläggningar som tillhör det företag som Jan Lindholms fråga handlar
            om. Enligt vad jag har erfarit avser Energimarknadsinspektionen
            att fortsätta att agera med stöd av lagen för att en tillfredsställande
            långsiktig lösning ska kunna uppnås. Tvångsförvaltningen behandlas
            för närvarande i Länsrätten i Södermanlands län.
          </note>
          <note>
            Som jag nyss nämnde krävs som huvudregel tillstånd att bedriva
            nätverksamhet. Sedan gammalt finns det dock vissa elektriska anläggningar
            som får byggas och drivas utan sådant tillstånd. Exempel på sådana
            elnät är lågspänningsledningar inom jordbruksfastigheter och industrianläggningar.
            Under vissa förhållanden gäller undantaget även gatubelysningsnät,
            vilket innebär att en privat aktör kan få inneha ledningar för
            gatubelysning utan tillstånd enligt ellagen. Enligt vad jag har
            erfarit pågår en rättslig process i Marknadsdomstolen mellan Övertorneå
            respektive Haparanda kommun och Ekfors Kraft AB avseende vissa
            frågor om gatubelysningsnätet.
          </note>
          <note>
            Jag är övertygad om att riksdagens ledamöter delar min uppfattning
            att regeringen inte kan intervenera i pågående rättsprocesser
            som handläggs i domstol.
          </note>
          <note>
            Med anledning av att lagen om särskild förvaltning av vissa elektriska
            anläggningar nu har tillämpats under knappt ett års tid har Energimarknadsinspektionen
            inkommit med en kortfattad redogörelse till regeringen om de problem
            som uppmärksammats vid tillämpningen av lagen.
          </note>
          <note>
            Regeringens bedömning är att utvecklingen av situationen i Övertorneå
            bör föranleda en utvärdering bland annat av om det behöver införas
            ett skydd som förhindrar att eltillförseln stängs av för elanvändare
            som bedriver samhällsviktig verksamhet vid tvister med innehavaren
            av ett elnät.
          </note>
          <note>
            Regeringen kommer därför inom kort att ge Energimarknadsinspektionen
            i uppdrag att se över lagen om särskild förvaltning av vissa elektriska
            anläggningar och övriga relevanta regelverk i detta avseende.
          </note>
          <note type="speaker">
            Anf. 2 JAN LINDHOLM (mp):
          </note>
          <note>
            Herr talman! Först vill jag tacka ministern för ett uttömmande
            svar på mina frågor. Jag förstår självklart att det är svårt att
            svara tydligt på frågor som ligger så nära den praktiska verkligheten
            där ju politiker, och framför allt ministrar, inte får agera konkret
            och handgripligt. Politiken styr i huvudsak genom regelverk, lagstiftning
            och fördelning av offentliga medel, vilket innebär att det oftast
            uppstår en rätt stor fördröjning i de åtgärder som politiker kan
            vidta för att förändra den verklighet som människor i vårt land
            lever i. Det är en del av demokratins inbyggda dilemma.
          </note>
          <note>
            Det är dock med stor tacksamhet som jag tar emot beskedet att
            regeringen avser att ge Energimarknadsinspektionen i uppdrag att
            se över lagen om särskild förvaltning av vissa elektriska anläggningar.
          </note>
          <note>
            Det är naturligtvis så som ministern säger: Normalt förvaltas
            våra elnät av kommunala bolag och företag som agerar ansvarsfullt.
            Men lagarna och regelverken finns inte till för att styra när
            det fungerar, utan de finns till för att användas när det inte
            fungerar.
          </note>
          <note>
            I fallet med Ekfors Kraft AB har företaget nästan fördubblat
            sina nätavgifter utan att förvarna eller informera på något sätt.
            Kommunens företrädare anser att detta är omöjligt. Kommunen har,
            efter mycket trassel, lyckats komma i kontakt med ägaren för förhandlingar.
            De förhandlingar som ministern känner till har jag inte hört talas
            om.
          </note>
          <note>
            Det har gått många veckor sedan man från ägarens sida lovade
            att komma fram med det underlag som ligger bakom de påstådda ohemula
            kostnadsökningarna. Men man hade fortfarande inte fått fram något
            underlag alls när jag talade med dem för några timmar sedan.
          </note>
          <note>
            Under tiden ligger mörkret tungt över Övertorneå. Kommunen har
            till exempel börjat förhandla med länsstyrelsen om att införa
            tillfälliga hastighetsbegränsningar och köpt in reflexvästar till
            samtliga skolbarn i kommunen allt detta för att försöka möta de
            ökade trafikrisker som mörkläggningen innebär.
          </note>
          <note>
            Att jag med anledning av det som händer i Övertorneå har valt
            att vinkla min frågeställning som en fråga om beredskap och sårbarhet
            beror på att jag har uppfattningen att vital infrastruktur är
            en nyckelkomponent i samhällets uppgifter att upprätthålla viss
            beredskap och att minska sårbarheten och riskerna i samhället.
          </note>
          <note>
            När ministern då inskränker behovet av översynen till att omfatta
            effekter för dem som driver samhällsviktig verksamhet ser jag
            en källa till lite oro. För mig är det viktigt att barn kan ta
            sig till skolan och att överfallsrisken i samhället minimeras
            genom att det finns offentlig belysning. Det är viktigt att alla
            människor, vare sig man tar sig fram med hjälp av rullator eller
            springer i ett motionsspår, vågar gå ut och röra på sig. Man ska
            inte sitta i husarrest, såsom många i Övertorneå beskriver situationen.
          </note>
          <note>
            Jag skulle därför vilja fråga ministern vad hon anser vara samhällsviktiga
            uppgifter. Vilka framtida konsekvenser är regeringen beredd att
            försöka förhindra med hjälp av översynen?
          </note>
          <note type="speaker">
            Anf. 3 Näringsminister MAUD OLOFSSON (c):
          </note>
          <note>
            Herr talman! Först och främst vill jag säga att det är en bra
            fråga. Jag tror att många både i Övertorneå och i Haparanda, men
            också i Sverige som helhet, är lite fundersamma över hur detta
            kan pågå. Det är viktigt att säga att detta har pågått en lång
            tid. Under många år hade också den tidigare regeringen detta som
            ärende. Därför är det viktigt att man försöker hitta bra och framkomliga
            vägar.
          </note>
          <note>
            Det jag menar med samhällsviktig verksamhet är att det i dag
            finns en garanti för att vi som elkunder får elleverans, även
            om vi slarvar med att betala. När det gäller gatubelysning och
            den typen av elverksamhet finns inte samma lagstiftning. Det är
            precis det som vi vill åtgärda från regeringens håll. Vi tycker
            att det finns en lucka i lagen. Vi vill kunna garantera just det
            som är problemet i det här sammanhanget.
          </note>
          <note>
            Företag som har verksamhet på en monopolmarknad har en ganska
            strikt lagstiftning att hålla sig till. Bekymret uppstår när man
            bryter mot så många regler som det här företaget gör. Jag skulle
            kunna läsa upp en ganska lång lista med problem som vi har haft
            med det här företaget. Energimarknadsinspektionen har åsikten
            att trots att det här regelverket finns följer inte företaget
            det.
          </note>
          <note>
            Det som är viktigt är att vi från vår sida följer den lagstiftning
            som finns och att vi använder den för att skärpa tonen och komma
            fram till en lösning. I slutändan är det ju Övertorneåborna som
            vill ha gatubelysningen på igen.
          </note>
          <note>
            Vi har en mycket intensiv dialog med Energimarknadsinspektionen
            för att komma fram på det här området. Det finns en aktivitet
            från det hållet som jag har försökt påskynda, därför att jag känner
            också en jättestor oro för alla ungdomar som ska ta sig till skolan
            och alla gamla som ska ta sig fram. Om det blir kallt vet jag
            ju vilken situation som uppstår. Det är precis därför som vi försöker
            skynda på den här processen parallellt med att vi stärker lagstiftningen,
            så att detta inte kan inträffa framöver.
          </note>
          <note type="speaker">
            Anf. 4 JAN LINDHOLM (mp):
          </note>
          <note>
            Herr talman! Jag märker att vi känner samma oro. En av anledningarna
            till att jag har engagerat mig i det här fallet är just att företagaren
            bakom det här företaget på ett snarlikt sätt även har drabbat
            min kommun i en helt annan ända av landet med en annan verksamhet.
            Just möjligheten att undandra sig kontakt med myndigheterna gör
            att handläggningstiderna blir orimligt långa och att många drabbas.
          </note>
          <note>
            Ministern säger i sitt skriftliga svar att det pågår en tvångsförvaltning
            av den elektriska anläggning som det här företaget äger och driver.
            En sådan formulering får läsaren att tro att det händer någonting,
            men för dem som bor i de här områdena händer det ju ingenting.
            Längre ned i svaret står det: Tvångsförvaltningen behandlas för
            närvarande i Länsrätten i Södermanlands län. Jag tycker att det
            här visar att det regelverk som vi har i dag inte är ett regelverk
            som man kan påstå har någon förmåga att klara risker eller krishantering.
            Jag är oroad för att vi uppenbarligen inte har någon beredskap
            för den här typen av situationer. Om det man kan göra är att driva
            saker via domstolar i ett sådant här fall blir tidsutdräkten för
            det som vi kan göra från samhällets sida alldeles för lång med
            tanke på den verklighet som människor lever i. Det uppstår alldeles
            för stora skador i samhället. Jag tycker alltså inte att det borde
            vara tillåtet att tredje man drabbas på det sätt som har skett
            här. Det borde finnas möjligheter till mycket mer omedelbara åtgärder
            så att man får en trygg belyst miljö, och sedan får parterna göra
            upp i den process som finns. Men samhället borde kunna garantera
            att tredje man inte drabbas.
          </note>
          <note>
            Även om det här fallet är unikt tycker jag att det är väldigt
            lärorikt eftersom det är många kommuner som säljer ut sina elnät.
            Detta i kombination med att vi faktiskt har ett samhälle där gemensamma,
            solidariska lösningar tycks bli allt mindre populära och där individuella
            lösningar blir alltmer i ropet gör, tycker jag, att man kan känna
            sig rätt orolig. Infrastruktur byter långsamt ägande från offentligt
            solidariskt, där motiven är samhälleliga i första hand, till privat
            ägande där motiven för driften i första hand är andra än de samhälleliga.
            Oftast är det kortsiktiga ekonomiska motiv, som jag också kan
            se det i det här fallet. Då undrar jag om ministern anser att
            man i ett modernt samhälle kan acceptera att en osämja mellan
            två parter, i det här fallet en nätägare och en kommun, kan tillåtas
            få så allvarliga konsekvenser som det har fått i Övertorneå.
          </note>
          <note>
            Jag tog upp ett annat exempel i min interpellation. Om det här
            hade hänt i den här delen av landet, på Lidingö eller i Tensta,
            eller om man hade mörklagt hela Göteborg vecka ut och vecka in,
            hade det fått pågå? Eller är det så illa ställt att det som sker
            i Övertorneå sker därför att Övertorneå ligger där det ligger
            och att det är en så pass liten ort? Det är en fråga som jag tycker
            måste vara väldigt svår att komma runt. Jag kan inte tänka mig
            att det som händer i Övertorneå hade fått hända här i Stockholm.
          </note>
          <note type="speaker">
            Anf. 5 Näringsminister MAUD OLOFSSON (c):
          </note>
          <note>
            Herr talman! Först tycker jag att det är viktigt att slå fast
            att majoriteten, de allra flesta, av de här bolagen sköter sig
            alldeles utmärkt. Vi har en fungerande lagstiftning där vi kan
            kontrollera att de sköter sig. De lämnar in årsrapporter och dokumenterar
            hur de sköter sina bolag. Jag tror att det är rätt viktigt att
            säga det.
          </note>
          <note>
            Det andra som det är viktigt att säga är att den här tvisten
            har pågått väldigt länge. Jag tycker att man kan reflektera och
            fundera över de brister som Jan Lindholm har påpekat. Varför har
            man inte gjort någonting åt det? Varför är det när det tillträder
            en ny regering som vi tar itu med de brister i lagstiftningen
            som finns? Varför har man inte gjort något tidigare? Vi har, som
            jag sade, ett skydd för den enskilda individen. Det går inte att
            stänga av strömmen bara så där hux flux även om man träter om
            räkningen. Men när det gäller den här typen av anläggningar finns
            det en lucka i lagen. Nu åtgärdar vi det, och det är svaret på
            frågan. Ja, vi ser problemet. Vi accepterar inte att det finns
            den här möjligheten att kringgå lagstiftningen eller att det ska
            drabba tredje man, och vi gör något åt det. Det tycker jag är
            viktigt att säga i den här debatten.
          </note>
          <note>
            När det gäller det som händer nu är det viktigt att se att lagstiftningen
            har olika steg. Jag kan möjligen bara beklaga att man har låtit
            det pågå så länge och inte har snabbat på den här processen. Men
            jag erfar ändå att det nu finns propåer om tvångsinlösen. Det
            vi behöver är någon som driver det här elnätsföretaget. Vi behöver
            någon som kan ge en ekonomisk garanti för att det ska vara möjligt
            att driva det här. Det undersöker vi nu från regeringens sida
            tillsammans med myndigheten: Hur kan vi lösa den här frågan på
            ett praktiskt sätt så att Övertorneåborna inte behöver känna den
            här oron? Jag använder den lagstiftning som finns för att snabba
            på den processen, för det är också viktigt att oavsett vem man
            är i det här samhället ska regering, myndigheter och andra följa
            lagarna. Finns det brister i lagarna ska man också se till att
            ändra det som brister.
          </note>
          <note>
            När vi nu har tagit de här olika stegen, också de senaste i den
            här historien, tror jag att vi kan komma till en vettig lösning.
            Men själva lagstiftningen som garanterar skyddet för tredje man
            följer ju den vanliga proceduren för att ta fram lagstiftning.
            Man kan som sagt bara beklaga att inte den förra regeringen tog
            på sig ansvaret att faktiskt förändra detta.
          </note>
          <note type="speaker">
            Anf. 6 JAN LINDHOLM (mp):
          </note>
          <note>
            Herr talman! Jag ska inte försvara den förra regeringen. Man
            arbetade ju fram mycket lagstiftning under den förra regeringens
            tid, också i samarbete med Miljöpartiet. De regler som gäller
            i dag är ju inte så gamla, utan det här är en konsekvens vi ser
            av de lagar som vi har.
          </note>
          <note>
            Jag ska inte dra ut på det här så mycket. Jag hör ju att ministern
            är engagerad i frågan, och jag hoppas att det ska leda till resultat,
            åtminstone när det gäller det långsiktiga, att det här inte ska
            kunna ske igen. Däremot har jag egentligen inte fått några kommentarer
            om det kortsiktiga perspektivet. Jag kan förstå att det är svårt,
            men jag tror också att det är väldigt många invånare som är drabbade
            i de här två kommunerna som gärna skulle vilja höra någonting
            om vad de kan förvänta sig för att få en drägligare tillvaro.
            Finns det något besked att lämna på den punkten?
          </note>
          <note type="speaker">
            Anf. 7 Näringsminister MAUD OLOFSSON (c):
          </note>
          <note>
            Herr talman! Det var det jag försökte förklara. Vi har använt
            de rättsliga åtgärder som finns i det här sammanhanget, som är
            tvångsförvaltning, överlämnande till en särskild förvaltare och
            så vidare. Nu är vi inne i ett skede där det handlar om tvångsinlösen.
            Där erfar jag att ansvarig myndighet föreslår den åtgärden. Men
            ska man gå så långt innebär det också att någon måste kunna ta
            över elnätet, och någon måste garantera den ekonomiska situationen
            för att det ska gå att göra det. Jag är beredd att snabba på den
            här processen, för till syvende och sist handlar det om människorna
            i Övertorneå och Haparanda, det vill säga att de ska kunna känna
            trygghet när de går ut på gator och torg och att de har rätt att
            ha en elleverantör som faktiskt har gatljuset på.
          </note>
          <note>
            Jag har suttit som minister i fem veckor. Jag har varit mycket
            oroad under de här fem veckorna och snabbat på den här processen
            allt vad jag har kunnat. Det är väl möjligen det som är det viktigaste
            beskedet till de människor som är utsatta: att det finns en minister
            som vill göra något, som förstår problemet och som har tänkt göra
            det här lite snabbare än den förra regeringen.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2006/07:37 om borgerlig utnämningspolitik
            före och efter valet
          </note>
          <note type="speaker">
            Anf. 8 Statsrådet MATS ODELL (kd):
          </note>
          <note>
            Herr talman! Peter Hultqvist har frågat mig om regeringens utnämningspolitik.
          </note>
          <note>
            Bakgrunden till frågan är bland annat den redovisning av regeringens
            syn på ledarskapsfrågor i staten som redovisas under utgiftsområde
            2 i 2007 års budgetproposition.
          </note>
          <note>
            Som statsråd med ansvar för statsförvaltningen ankommer det på
            mig att bland annat arbeta med regeringens förvaltningspolitiska
            prioriteringar. En av dessa prioriteringar är att på ett tydligt
            sätt åstadkomma en reformering av utnämningspolitiken, vilket
            också var en fråga som alliansen drev under valrörelsen.
          </note>
          <note>
            Jag har initierat ett reformarbete avseende utnämningspolitiken
            och avser att återkomma med besked om den närmare utformningen
            av den nya processen så snart beredningen av frågan är avslutad.
          </note>
          <note>
            Frågan om befintliga myndighetschefer och det förtroende som
            var och en av dem åtnjuter hos sina respektive politiska ledningar
            har jag ingen anledning att gå in på här och nu. För mig är det
            en självklarhet att regeringen måste ha förtroende för sina myndighetschefer.
            Den dagen ett sådant förtroende inte längre finns kommer ansvarigt
            statsråd att informera berörd myndighetschef.
          </note>
          <note>
            Det är således inte uteslutet att regeringen kan komma att få
            anledning att agera i ett läge när det inte längre finns ett förtroende
            för en befintlig myndighetschef. Skulle det, hypotetiskt sett,
            bli aktuellt med att flytta på en viss chef måste dock självklart
            grunden för en förflyttning bestå i antingen organisatoriska skäl
            eller hänsyn till myndighetens bästa.
          </note>
          <note type="speaker">
            Anf. 9 PETER HULTQVIST (s):
          </note>
          <note>
            Herr talman! Jag vill tacka kommun- och finansmarknadsminister
            Odell för ett mycket intressant svar. Det bär regerandets prägel.
            Formuleringarna är nedtonade, och de är väl avvägda. Borta är
            hotfull retorik och självsäkra utfall om sakernas tillstånd. Det
            är heller ingen myndighetschef som med omedelbar verkan behöver
            känna sin anställning hotad. Jag känner igen de här formuleringarna
            från min egen 18-åriga kommunalrådstid. Den dag förtroende inte
            finns informerar vi berörd person, men man pekar aldrig ut någon
            innan eller för några diskussioner om huruvida det saknas förtroende.
          </note>
          <note>
            På annat sätt kan det inte fungera. En regering som vill ha myndigheter
            och verk med sig i ett konstruktivt arbete kan inte ligga i fejd
            med enskilda chefer och institutioner. Uppträdandet och agerandet
            måste vara professionellt. Regeringsansvaret innebär att man måste
            ändra attityd jämfört med under valrörelsen.
          </note>
          <note>
            I det läget kan det vara pinsamt att ha i minnet och komma ihåg
            yttranden från andra sammanhang. Överord från valrörelser, kampanjer
            och rapporter kanske till och med blir något man vill glömma.
            I takt med att samarbetet med en förvaltningsorganisation eller
            en myndighet utvecklas upptäcks både kompetens, bra ledarskap
            och spännande utvecklingsarbete som man kanske inte kände till
            tidigare. Det kan till och med uppstå ett respektfullt förhållande.
            Yttranden som att politiskt tillsatta chefer ska sparkas efter
            maktskiftet eller att en borgerlig regering kommer att göra rent
            hus är inget som jag kan spåra i Mats Odells svar. Inte heller
            finns några utläggningar om vänskapskorruption och svågerpolitik.
          </note>
          <note>
            Odell säger sig ha initierat ett reformarbete men känner nu säkert
            att han konfronterats med den praktiska verklighetens, vardagens,
            svårigheter. Tänk bara på en sådan fråga som att många som kan
            vara aktuella på ledande chefsbefattningar inte vill vara med
            i ansökningsförfaranden. Det är en svår nöt att knäcka. Inom såväl
            privat näringsliv som offentlig förvaltning brukar sådant ibland
            lösas via direktrekrytering, rekryteringsföretag och så kallad
            headhunting. Verkligheten innehåller på det här området så många
            gråzoner att de inte kan omfattas av valrörelsens pamfletter.
          </note>
          <note>
            Sedan kan vi ju se att högeralliansregeringens start när det
            gäller rekryteringar inte har varit alltför imponerande. Först
            träder Per Unckel in på scenen som ny landshövding i Stockholm.
            Därefter dyker Carl Cederschiöld upp som samordnare av trafik
            i Stockholm. En av motiveringarna i fallet Cederschiöld var att
            han tillhör majoriteten i Stockholmsregionen, och båda rekryteringarna
            slog ned som en blixt från en klar himmel. Jag känner lite grann,
            eftersom det inte har förekommit några kriterier, förhör eller
            andra analyser i det här, att uttrycket att den som sitter i glashus
            inte ska kasta sten börjar bli synnerligen relevant.
          </note>
          <note>
            Handlandet före och efter valet stämmer inte överens. Överorden
            tålde inte konfrontationen med verkligheten. Mats Odell måste
            ta vara på den kompetens som finns hos de statliga cheferna och
            kan inte hantera dem under kampanjmässiga former.
          </note>
          <note>
            Mina frågor till Mats Odell är:
          </note>
          <note>
            Förbereds det flera rent politiska rekryteringar enligt modellen
            UnckelCederschiöld?
          </note>
          <note>
            Är det inte dags att överväga en ursäkt till cheferna för statliga
            myndigheter och verk för överorden i valrörelsen?
          </note>
          <note type="speaker">
            Anf. 10 SVEN-ERIK ÖSTERBERG (s):
          </note>
          <note>
            Herr talman! Jag tycker att svaret är väldigt intressant. Jag
            har många gånger stått i den här talarstolen i olika interpellationsdebatter
            och fört ett resonemang kring och också försvarat gällande utnämningspolitik
            av de skäl som har redovisats på många olika sätt.
          </note>
          <note>
            När Mats Odell nu har kommit in i regeringen slår han tydligt
            armarna kring utnämningsmakten och använder sig av den omedelbart.
            Det handlar om det som föregående talare nämnde, nämligen Per
            Unckel och Carl Cederschiöld.
          </note>
          <note>
            Precis som Peter Hultqvist nämnde är det en väldigt märklig argumentation
            kring Carl Cederschiöld som handlar om att han tillhör majoriteten.
            Den dåvarande oppositionen anklagade ju ständigt regeringen för
            att använda sig av partivänner i den offentliga förvaltningen.
          </note>
          <note>
            Jag är den förste att skriva under på att utnämningsmakten är
            viktig för en regering. Vi har fristående inte självständiga myndigheter
            i Sverige. De ligger inte under departementen. Ett statsråd kan
            inte styra på samma sätt som i många andra länder där myndigheterna
            ligger inne i departementen. Därför är också chefsfrågan väldigt
            viktig.
          </note>
          <note>
            Det är intressant att se den totala förändringen i den här frågan.
            När ni befann er i opposition och under hela valrörelseåret hade
            ni en särskild granskningsgrupp med s som skulle titta på de här
            frågorna. Man levererade också hur utnämningspolitiken skulle
            fungera. Det fanns ett färdigt koncept.
          </note>
          <note>
            Nu ska frågan utredas vidare, och nu ska det funderas. Jag trodde
            att den var klar. Det skulle ju sättas i sjön och verkställas
            omedelbart när regeringsskiftet hade skett. Det har inte skett.
          </note>
          <note>
            Det här är att tala med kluven tunga, Mats Odell. Man säger en
            sak före valet och en annan efter valet. Nu ska frågan utredas
            igen.
          </note>
          <note>
            Jag har på ett sätt respekt för Mats Odells tvekan. Mats Odell
            har, tillsammans med regeringen i övrigt, insett att det här är
            ett viktigt sätt att hantera det. Jag klandrar inte er synpunkt
            i sak.
          </note>
          <note>
            När det gäller Per Unckel har Mats Odell ett uttalande om att
            det brukar vara så att majoriteten skiftar. Jag tycker att Mats
            Odell ska titta på hur det ser ut i landshövdingelistan i Stockholm
            län. Där ser man att det inte har skiftat över huvud taget. Nu
            var det gångbart att omedelbart utse en partivän.
          </note>
          <note>
            Jag ifrågasätter inte Per Unckels förtjänst och skicklighet.
            Han kommer säkert att bli en alldeles utmärkt landshövding. Jag
            tycker i grund och botten att det är bra att man också använder
            personer med politisk bakgrund i tjänstemannaskapet.
          </note>
          <note>
            Har den nuvarande regeringen kommit till insikt om det och ser
            att det kan vara värdefullt tycker jag att det är bra. Det vore
            oerhört fel, som många företrädare för borgerligheten pekade på
            före valet, att folk med politisk bakgrund ska diskvalificeras
            för viktiga tjänster i staten på grund av att man har en politisk
            uppfattning.
          </note>
          <note>
            Min erfarenhet som tidigare ansvarigt statsråd för detta är att
            många av dem med politisk bakgrund oavsett politisk bakgrund har
            fungerat alldeles ypperligt i sin roll som tjänsteman i staten
            och fullgjort sina uppgifter på ett alldeles föredömligt sätt.
            Det är få som har misslyckats. Bland dem som har misslyckats kan
            man inte säga att det har varit någon överrepresentation av personer
            med politisk bakgrund.
          </note>
          <note>
            Det är ett bra sätt att använda sig av personer med politisk
            bakgrund i bra balans med andra bakgrunder. Det anmärkningsvärda
            är ändå den totala svängningen hos den nuvarande regeringen från
            oppositionsroll till regeringsroll när det gäller utnämningspolitiken.
          </note>
          <note type="speaker">
            Anf. 11 TOBIAS KRANTZ (fp):
          </note>
          <note>
            Herr talman! Jag vill först hälsa den nye förvaltningsministern
            välkommen i den här egenskapen. Det är ett mycket viktigt och
            digert fögderi som den nye förvaltningsministern tar över. Ibland
            har det kommit i skymundan i den offentliga debatten, men det
            är ett av de viktigaste uppdrag som ett statsråd kan ha, nämligen
            att se till att vi har en väl fungerande, effektiv och medborgarinriktad
            statsförvaltning.
          </note>
          <note>
            Det är också ett digert syndaregister som den nye förvaltningsministern
            har att hantera från den gamla socialdemokratiska regeringen.
            Man kan inte betrakta den gamla socialdemokratiska regeringens
            utnämningspolitik som något annat än en präktig demokratisk skandal.
          </note>
          <note>
            Vi har regler i regeringsformen som säger att vid utnämning till
            statliga tjänster ska endast sakliga grunder gälla, såsom förtjänst
            och skicklighet. Oavsett vilken samhällssektor vi tittar på, oavsett
            vilka myndigheter vi talar om eller om vi tittar på universitets-
            och högskolestyrelser, har det under de senaste åren varit en
            massiv övervikt av socialdemokrater.
          </note>
          <note>
            Den fråga som då vän av ordning ställer är: Är kompetensen så
            enormt fokuserad att den i stort sett endast finns hos socialdemokrater?
            Är det verkligen rimligt utifrån de sannolikhetskalkyler man kan
            ställa upp att kompetensen är samlad hos företrädare för ett visst
            parti? Jag tror att de flesta skulle säga att det inte är rimligt
            och att det har skett ett missbruk av utnämningsmakten.
          </note>
          <note>
            Man kan se det generellt i statsförvaltningen, men man kan framför
            allt se det på ett antal tunga statliga myndigheter. I de myndigheter
            som i dag har viktiga uppgifter inom välfärdspolitiken såsom Arbetsmarknadsstyrelsen,
            Försäkringskassan och Arbetslivsinstitutet sitter enbart socialdemokrater.
            Det är utnämningar som den förra socialdemokratiska regeringen
            får stå till svars för.
          </note>
          <note>
            Detta har också lett till väldigt kraftig kritik under de senaste
            åren. Riksdagen har vid flera tillfällen riktat skarp kritik mot
            regeringens utnämningspolitik. Statstjänstemannaförbundet ST har
            riktat kraftig kritik mot regeringens utnämningspolitik och beställde
            en opinionsundersökning som visade att en majoritet av den svenska
            befolkningen vill ha en helt ny och mer öppen utnämningspolitik.
            Under den förra mandatperioden fick de kalla handen av det dåvarande
            statsrådet Sven-Erik Österberg.
          </note>
          <note>
            Det är dags att vi får en ny utnämningspolitik i det här landet.
            Det handlar inte om att det röda laget ska ersättas av det blå
            laget som jag tror att statsministern sade i en intervju. Det
            handlar om att vi ska få en ny process och en ny öppenhet som
            leder till att man motar Olle i grind och motar frestelser som
            finns för en regering, oavsett partifärg, att ägna sig åt vänskapskorruption
            och svågerpolitik. Det handlar om en helt ny och öppen process.
          </note>
          <note>
            Jag hade förmånen att få delta i den arbetsgrupp som Sven-Erik
            Österberg refererade till. Jag ska säga något kort om hur vi resonerade
            i de här frågorna när vi lade fram vårt förslag i våras.
          </note>
          <note>
            Det handlar för det första om att ta fram en kravprofil och ställa
            upp tydliga krav så att man vet vilken typ av chef man vill ha
            för en viss myndighet. Det handlar för det andra om att tjänsten
            ska utlysas så att de som är intresserade av tjänsten kan höra
            av sig och anmäla sitt intresse och att de som har tips på bra
            chefer kan anmäla det.
          </note>
          <note>
            Sedan återstår naturligtvis en intern process inom respektive
            departement att bereda de namnförslag som finns. Det förslag som
            statsrådet har ska sedan kungöras för en utskottsordförande för
            det sakområde som den här myndighetschefen ska verka inom. Tanken
            är att det sedan ska ske en utfrågning och att regeringen till
            sist ska fatta beslut om vem man vill ha som myndighetschef. Det
            är det förslag som arbetsgruppen har lagt fram. Jag utgår ifrån
            att det kommer att finnas med i det beredningsarbete som regeringen
            nu mycket förtjänstfullt har inlett.
          </note>
          <note>
            Jag utgår ifrån, och tror att Sven-Erik Österberg kan räkna med,
            att det kommer att bli förändringar i utnämningspolitiken med
            den nya regeringen.
          </note>
          <note type="speaker">
            Anf. 12 Statsrådet MATS ODELL (kd):
          </note>
          <note>
            Herr talman! Jag tycker att det här är en intressant och konstruktiv
            debatt som jag välkomnar. Det är också trevligt att det finns
            en ambition att vi nu ska lägga valrörelsens kanske något tillspetsade
            formuleringar bakom oss.
          </note>
          <note>
            Politiken är densamma i dag som före valet. Vi avser, som jag
            säger i svaret och vilket Tobias Krantz också verifierar, att
            reformera utnämningspolitiken. Syftet är att öka öppenheten, förutsägbarheten
            och spårbarheten i den processen.
          </note>
          <note>
            Vi arbetar med att bereda de reformer som lades fram av granskningsgruppen.
            Det går bra att titta vad de skrev. Vi är på väg att bereda detta.
            Sven-Erik Österberg vet ju att det finns ett beredningstvång.
            Man kan inte implementera en ny politik fullt ut innan man har
            gjort en beredning.
          </note>
          <note>
            Sedan vill jag gärna säga att politisk erfarenhet är värdefull
            i vissa anställningar. Men det ska framgå av kravprofilen. Det
            sade vi även i valrörelsen. Och landshövding är ett exempel på
            en anställning där politisk erfarenhet är värdefull. Jag tror
            att det inte minst här i Stockholmsregionen är ett krav att man
            ska ha en erfarenhet som är mycket bred på det politiska området
            och gärna också ha erfarenhet från Regeringskansliet och en internationell
            erfarenhet.
          </note>
          <note>
            Slutligen tror jag att det är lite för tidigt för någon att nu
            försöka upprätta ett bokslut över denna regerings utnämningspolitik.
            Det måste gå lite mer än fem veckor.
          </note>
          <note type="speaker">
            Anf. 13 PETER HULTQVIST (s):
          </note>
          <note>
            Herr talman! Jag tycker att det är intressant att lyssna till
            Mats Odell, inte minst mot bakgrund av att han mycket riktigt
            försiktigt manövrerar sig fram så att han inte ska trampa på någon
            mina och stöta sig med statliga chefer i fråga om kompetens i
            organisationen. Det ska du göra eftersom du inte har något annat
            val och eftersom du också måste upprätthålla regeringens position
            gentemot de statliga myndigheterna och verken. Jag noterar detta
            och den balansgång som du har att gå. Därför får man också intrycket
            att du känner dig lite obekväm med en del av de mest brutala angreppen
            i valrörelsen.
          </note>
          <note>
            Ett av de mer brutala angreppen i valrörelsen skedde den 8 augusti
            då centerledaren och numera näringsministern Maud Olofsson påstod
            att s-regeringen använde statsapparaten för att ge personer med
            partibok förläningar. I andra länder kallas det korruption, sade
            hon.
          </note>
          <note>
            Just det förhållandet att Sverige är ett av de länder som har
            ett allmänt anseende om sig att inte ha en korrumperad offentlig
            förvaltning gör att ett sådant yttrande är uppseendeväckande.
            Svensk förvaltning och förvaltningstradition har faktiskt internationellt
            sett ett högt anseende, och de korruptiva dragen är oerhört sällsynta.
          </note>
          <note>
            Min bedömning är att Maud Olofssons ordval skedde i en mycket
            tillspetsad situation under valrörelsen. Om värdet på hennes yttrande
            skulle vara relevant förutsätter jag att den nya regeringen redan
            skulle ha agerat med kraft. Då skulle de myndighetschefer och
            andra som blivit tillsatta under korruptiva förhållanden självfallet
            nu vara avsatta. Om så inte är fallet lever vi med en regering
            som har överseende med det som den anser vara korruptivt. Och
            så illa tror jag inte att det är. Det handlar nu helt enkelt om
            att vardagen så att säga har skakat till sig. Och förmodligen
            har även Maud Olofsson ett utmärkt samarbete med de chefer som
            har tillsatts under s-tiden, och det har förmodligen också Mats
            Odell. Om så inte är fallet har Mats Odell möjlighet att redovisa
            det här och nu i kammaren. Men lojaliteten mot den sittande regeringen
            brukar vara mycket stor i departement, myndigheter och verk i
            vårt land.
          </note>
          <note>
            Vi har inte heller någon tradition av att byta ut hela departement
            och myndigheter vid ett regimskifte. Nyckelpersoner i departementen
            byts ut, men det sker inte några större förändringar. Och jag
            tycker att det är en bra ordning. Men om detta ska fungera och
            om lojaliteten långsiktigt ska hänga ihop bör man nog akta sig
            för överord och bombastiska utfall mot dem som leder våra myndigheter.
          </note>
          <note>
            Därför blir dessa uttalanden om att det bara är partiböcker som
            har gällt lite patetiska. Tala i så fall om vilka chefer det är
            som inte duger. Vilka är det som inte klarar jobbet? Vilka är
            det som havererar sina myndigheter? Lägg det på bordet i så fall
            om den typen av debatt ska föras i fortsättningen. Vad är det
            för inkompetenta människor som Sven-Erik Österberg i så fall har
            varit med och tillsatt?
          </note>
          <note>
            Jag tycker mycket illa om debatter där man uttrycker sig på ett
            generellt plan, där vem som helst kan innefattas men där man inte
            behöver vara konkret och där man inte behöver ta ansvar för det
            som man säger.
          </note>
          <note>
            Jag fick inget svar på mina två frågor. Du har en ny chans, Mats
            Odell. Förbereds flera rent politiska rekryteringar enligt modellen
            med Unckel och Cederschiöld? Är det inte dags att också överväga
            en ursäkt till cheferna vid statliga myndigheter och verk för
            överorden i valrörelsen? Kan du slutligen bara bekräfta att om
            du ansåg att det fanns chefer som blivit tillsatta under korruptiva
            förhållanden så skulle du agera direkt mot dessa personer?
          </note>
          <note type="speaker">
            Anf. 14 TALMANNEN:
          </note>
          <note>
            Jag får erinra om att Maud Olofsson inte har rätt till inlägg
            i denna debatt.
          </note>
          <note type="speaker">
            Anf. 15 SVEN-ERIK ÖSTERBERG (s):
          </note>
          <note>
            Herr talman! Jag har full respekt för att Mats Odell har varit
            i regeringen under en kort period. Och jag har full respekt för
            att om man ska göra en översyn ska det naturligtvis också ta sin
            tid och bör övervägas noga, i synnerhet i en sådan komplicerad
            fråga som detta faktiskt är.
          </note>
          <note>
            Däremot, som jag sade tidigare, är det lite märkligt att man
            har inställningen att man ska göra en översyn och ha en annan
            tingens ordning i fråga om detta. I valrörelsen var man väldigt
            potent och pekade exakt på hur man ville göra. Det har redovisats
            här av Tobias Krantz, som har läst upp den ordningen. Det var
            den som skulle verkställas omedelbart när man kom in i kanslihuset.
            Det sades väldigt tydligt vid ett antal tillfällen av diverse
            olika företrädare. Jag ska inte nämna dem med risk för att de
            inte har rätt till inlägg. Men de fanns runtom.
          </note>
          <note>
            Det var inte så bråttom att tillsätta landshövdingen, och det
            var kanske inte så bråttom med Carl Cederschiöld. Men det första
            som man gjorde när man kom i regeringsställning var att göra politiska
            utnämningar, och dessutom utse partivänner till den sittande regeringen.
            Det är de första som får uppdrag. Det är lite märkligt.
          </note>
          <note>
            Visst är det beredningstvång. Men när det gäller andra frågor
            anordnar man en hearing, och efter en vecka är saken avklarad.
            Så är det när man ska göra om hela a-kassesystemet.
          </note>
          <note>
            Men jag har respekt för den svårighet som finns. Det är nämligen
            oerhört svårt. Det är så väldigt lätt att peka på hur man ska
            göra.
          </note>
          <note>
            Under den tid som jag hade ansvar för detta och pekade på en
            rad olika saker nämndes Norge som ett fantastiskt exempel där
            man har ett öppet förfarande. Jag undersökte ganska noga, med
            både partivänner och tjänstemän i Norge, hur det öppna ansökningsförfarandet
            fungerar.
          </note>
          <note>
            Det är väldigt lätt att i en valrörelse, där man vill misskreditera
            en sittande regering, säga att regeringen har en del fuffens för
            sig och ger partivänner uppdrag och så vidare därför att det inte
            råder full öppenhet. Detta är en komplicerad fråga som kräver
            en djup analys för att man ska se vilka förhållanden som råder.
          </note>
          <note>
            Hur har det fungerat i Norge? Jo, när regeringen, oavsett färg,
            ska tillsätta någon har man vidtalat någon och sagt att man vill
            att den personen söker. Men då har den personen sagt: Jag vill
            inte visa min arbetsgivare att jag söker ett jobb eftersom det
            kan försvaga min ställning. Men då säger man att om personen i
            fråga söker lovar man att den personen får jobbet.
          </note>
          <note>
            Så går det till när man har ett öppet förfarande. Och då tycker
            jag att man inte har vunnit något med en sådan process. Detta
            bör man beakta när man tittar på detta. Det kan låta bra i retoriken
            i debatten att man ska ha en öppen process. Men hur fungerar det
            i praktiken när man sätter in det i ett system?
          </note>
          <note>
            När det gäller de olika uttalanden som har gjorts tycker jag
            att det är bra om Mats Odell tar avstånd från den starka retorik
            som var i valrörelsen. Man kan ställa sig frågan: Varför var den
            så tydlig? Jag tror att det fanns ett väldigt tydligt politiskt
            uppdrag från borgerlighetens sida just när det gällde detta. Här
            gällde det att ösa på och misskreditera den sittande regeringen
            för något. Ni var väl medvetna om att ni, om ni väl skulle vinna
            valet, vilket ni också gjorde, inte skulle kunna verkställa detta.
          </note>
          <note>
            Jag tror att många punkter från Tobias Krantz arbetsgrupp som
            har redovisats här inte kommer att tåla en verklighetsgranskning.
          </note>
          <note>
            Den socialdemokratiska regeringen gav den sittande Grundlagsberedningen
            i uppdrag att också titta på utnämningsfrågorna och bereda dem
            för att se om det fanns skäl att göra detta. Jag tycker att det
            finns skäl att avvakta detta. Detta är frågor som är djupt rotade
            i den svenska förvaltningen. Och Sverige kan inte jämföras med
            England eller andra länder som man har pekat på i och med att
            vi har fristående myndigheter. Om ett ansvarigt statsråd går in
            på en myndighets område åker han dit för ministerstyre. Det känner
            vi alla till. Det gör att det måste finnas ett särskilt stort
            förtroende mellan sittande regering, regeringschef och myndighetschefer.
            Jag tror att vi där har grunden till den svenska utnämningsmakten
            som inte alls är så tokig som den har framstått i valrörelsen.
          </note>
          <note type="speaker">
            Anf. 16 TOBIAS KRANTZ (fp):
          </note>
          <note>
            Herr talman! Först ska jag göra några klargöranden. Sven-Erik
            Österberg sade att den förra socialdemokratiska regeringen gav
            Grundlagsberedningen i uppdrag att se över utnämningsmakten. Det
            är en sanning med viss modifikation, får man väl ändå säga. Den
            socialdemokratiska regeringen tvingades av en riksdagsmajoritet
            att föra in frågorna om utnämningsmakten i Grundlagsberedningen.
            Att det skulle ha funnits något stort intresse från Socialdemokraterna
            under den föregående mandatperioden av att reformera utnämningspolitiken
            visades åtminstone inte i den aktionen, utan det var någonting
            som den gamla regeringen tvingades på.
          </note>
          <note>
            Sedan vill jag när vi talar om korruption, vänskapskorruption
            och annat bara notera jag vill inte heller använda några överord
            i denna stund att det finns en antikorruptionskonvention från
            FN där det anges att tillsättning av statliga tjänster ska ske
            enligt objektiva kriterier och med öppenhet och insyn. Det är
            väl tveksamt om den nuvarande svenska utnämningspolitiken klarar
            det krav som FN ställt upp. Sedan kan vi diskutera huruvida FN
            har en bra uppställning på vad som är korruptivt beteende och
            inte, men så ser det åtminstone ut.
          </note>
          <note>
            Den nuvarande regeringen har tillträtt, och den får ständigt
            löpande utnämningsärenden som den måste hantera. Regeringen kan
            ju inte låta bli att utnämna människor bara för att man inte har
            ett nytt system på plats.
          </note>
          <note>
            Om det nu var så att den förra socialdemokratiska regeringen
            gav en massiv övervikt utnämningar till sina egna partivänner
            och tolkade kompetens från socialdemokratisk partibok är det väl
            inte konstigt om den regering som nu sitter försöker se på detta
            med kompetens och skicklighet och utser åtminstone någon som har
            moderat, folkpartistisk eller annan bakgrund.
          </note>
          <note>
            Peter Hultqvist säger att man ska vara konkret. Problemet med
            den nuvarande svenska utnämningsmakten såsom den är reglerad är
            att det inte går att vara konkret därför att det inte finns någon
            öppenhet och insyn i de processer som gäller. Det går inte att
            granska ett enskilt ärende. Det tog vi upp massvis med gånger
            med den förutvarande statsministern, bland annat i KU:s granskning,
            och han avvisade alltid förändringar på denna punkt.
          </note>
          <note type="speaker">
            Anf. 17 Statsrådet MATS ODELL (kd):
          </note>
          <note>
            Herr talman! Det är en intressant debatt. Jag noterar med viss
            förvåning den lättsinniga syn som Peter Hultqvist tycks ha på
            arbetsrätten det är bara att sparka. Man får inte ens sparka.
            Myndighetschefer har faktiskt också anställningstrygghet. Det
            har alltså inte varit aktuellt.
          </note>
          <note>
            Jag har ingen anledning, herr talman, att i det här sammanhanget
            kommentera yttranden som har gjorts av politiker i oppositionsställning.
            Jag tror också att det är bra om vi nu är inne i ett konstruktivt
            skede och försöker arbeta för att reformera den här frågan. Jag
            ska återkomma till saker som Sven-Erik Österberg tog upp som är
            problem i sammanhanget.
          </note>
          <note>
            Interpellationsinstitutet är egentligen till för att granska
            statsrådens tjänsteutövning, och den här debatten gäller just
            mitt utövande av uppdraget som statsråd och inte andra personers
            uttalanden under valrörelsen.
          </note>
          <note>
            Sven-Erik Österberg tar upp ett problem med öppenheten. Vi är
            medvetna om detta. Jag vill gärna säga att vi kan komma att bli
            tvingade att också titta på förändringar i sekretesslagen. Det
            här handlar inte bara om själva ansökningshandlingarna, som är
            känsliga, utan det finns också eventuella personlighetstester,
            läkarjournaler och så vidare med i personalakterna. Det är ett
            stort problemområde som Sven-Erik Österberg pekar på.
          </note>
          <note>
            Vi får säkert anledning att återkomma till detta. Jag tror att
            det finns en bred samsyn om att vi ska rekrytera kompetent och
            kunnig personal. Det är inte så att politiker är portförbjudna
            på den här typen av tjänster, men det är i första hand förtjänst
            och skicklighet som ska sättas i första rummet.
          </note>
          <note type="speaker">
            Anf. 18 PETER HULTQVIST (s):
          </note>
          <note>
            Herr talman! Jag tycker att det har varit intressant att ha den
            här debatten med Mats Odell. Det ska bli intressant att följa
            utvecklingen av de förslag som han avser att presentera. Frågorna
            är så pass svåra och komplicerade och regeringens start på det
            här området så traditionell att ord och verklighet kanske inte
            överensstämmer. Många gånger tål inte de mest hårdföra och tvärsäkra
            utfall konfrontationen med verkligheten. Då blir det praktiska
            resultatet förändringar som av eftervärlden möjligen uppfattas
            som randanmärkningar. Det är inte säkert att det här blir så omfattande
            i praktiken som det har låtit i valrörelsen.
          </note>
          <note>
            Vi får se vad Odell kan åstadkomma. Tillsättningen av de gamla
            moderata trotjänarna Unckel och Cederschiöld ger inte bilden av
            något djupare nytänkande.
          </note>
          <note>
            Jag är inte lättsinnig med arbetsrätten. Däremot tycker jag att
            det är lättsinnigt att tala om korruption i den statliga förvaltningen.
            Där tror jag alltså inte att man kan säga att det är någonting
            som präglar svensk statsförvaltning. Är det så, Mats, att detta
            föreligger och att det är regeringens uppfattning förutsätter
            jag bara att ni vidtar åtgärder mot det eller mot de personerna.
            Så enkelt ska du inte slippa undan att du bara kan säga att jag
            tar lätt på arbetsrätten.
          </note>
          <note>
            Sedan säger du så här: Det har sagts mycket i valrörelsen och
            andra statsråd har yttrat sig, men nu handlar det om min ministerutövning.
            Det var ju det jag sade redan inledningsvis, att det är en väldig
            skillnad på att stå i talarstolen på valmöten och att sitta som
            ansvarig på ett departement. Då gäller det att hålla tungan rätt
            i mun, och det gäller också att respektera den yrkeskompetens
            som finns.
          </note>
          <note>
            Jag noterar att jag egentligen inte har fått svar på mina tre
            frågor i någon djupare mening. Men jag tycker att debatten har
            varit intressant och att den har haft ett värde.
          </note>
          <note>
            Slutligen vill jag säga att konkret alltid är bättre än generellt
            och allmänt. Generellt och allmänt gör att man inte behöver stå
            till ansvar för sina egna ord och yttranden, Tobias Krantz.
          </note>
          <note type="speaker">
            Anf. 19 Statsrådet MATS ODELL (kd):
          </note>
          <note>
            Herr talman! Jag vill gärna också tacka meddebattörerna för en
            intressant debatt. Vi lär väl få återkomma när regeringen lägger
            fram sina förslag till en reformerad utnämningspolitik.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2006/07:44 om bostadspolitiken
          </note>
          <note type="speaker">
            Anf. 20 Statsrådet MATS ODELL (kd):
          </note>
          <note>
            Herr talman! Egon Frid har frågat mig hur jag kommer att agera
            inför ett borttagande av räntebidrag och investeringsstöd som
            betyder att månadshyran för en tvåa med en produktionskostnad
            på 900 000 kr ökar från dagens 4 750 kr till 6 125 kr, samt vilka
            initiativ jag kommer att ta för att förhindra att den uppgång
            i byggandet av allt billigare hyresrätter som skett under de senaste
            åren bryts.
          </note>
          <note>
            Regeringen har i budgetpropositionen för 2007 stakat ut en ny
            bostadspolitisk inriktning för att främja bostadsbyggande, valfrihet
            och integration.
          </note>
          <note>
            Den politiska inriktningen innebär att långsiktigt stabila villkor
            för ägande och byggande av bostäder ska etableras. Snedvridande
            subventioner och detaljregleringar avskaffas. Fastighetsbeskattningen
            reformeras med inriktning att fastighetsskatten avskaffas och
            ersätts med en låg kommunal fastighetsrelaterad avgift. Konkurrens
            ska främjas, inte minst inom byggsektorn, och arbetskraftsinvandring
            underlättas för att motverka arbetskraftsbrist. Det är också angeläget
            att plan- och bygglagen reformeras så att det blir lättare att
            söka bygglov och att handläggningstiderna i planärenden förkortas.
          </note>
          <note>
            Detta är av stor betydelse för utvecklingen mot effektivare bostads-
            och byggmarknader, där de bostäder som byggs motsvarar det som
            efterfrågas vad gäller utformning och pris, däribland billiga
            och enklare hyresrätter. Jag ser hyresrätten som central för en
            flexibel bostadsmarknad och en väl fungerande arbetsmarknad och
            vill utveckla hyresboendet också i framtiden.
          </note>
          <note>
            Jag är medveten om att borttagandet av snedvridande produktionsstöd
            kan få effekter på kort sikt. I grund och botten måste dock byggsektorn
            anpassa sig till mer normala marknadsvillkor och bygga bostäder
            utan subventioner. Det finns mycket som talar för att subventioner
            har en förmåga att driva upp kostnaderna. På längre sikt är subventioner
            till producenterna till mer skada än gagn för konsumenterna. Subventioner
            bara till vissa typer av bostäder minskar också konsumenternas
            inflytande. I stället är det politiker som bestämt vilka bostäder
            som ska stödjas. En väl fungerande marknad måste ge utrymme för
            konsumentmakt och valfrihet. Det är därför rimligt att vi nu fullföljer
            den nödvändiga anpassning till en mer konkurrensutsatt situation
            för byggande och bostadsförvaltning som inleddes på 1990-talet,
            genom att fasa ut räntebidragen.
          </note>
          <note>
            Att diskutera hur många kronor en viss hyreslägenhet får i högre
            hyra därför att subventionerna försvinner fokuserar enbart på
            kortsiktiga aspekter. Det viktiga är att bostads- och byggmarknaden
            i stället ges långsiktigt stabila och rimliga fastighetsekonomiska
            villkor att äga och förvalta bostäder. På längre sikt leder detta
            till att betydligt flera än i dag kan efterfråga en bostad som
            passar just deras behov. Jag vill i detta sammanhang påminna om
            att de investeringsstöd som infördes 2001 respektive 2003 aldrig
            varit avsedda att vara mer än tillfälliga. Att de nu försvinner
            beror på att den bortre parentes som riksdagen fattade beslut
            om nu har nåtts.
          </note>
          <note>
            Jag vill också erinra om att jag i en tidigare interpellationsdebatt
            med Egon Frid hänvisade till att regeringen avsatt medel för att
            ta fram någon form av stöd till hushåll som av olika skäl har
            svårigheter att etablera sig på bostadsmarknaden. Det är en betydligt
            mer angelägen uppgift än att upprätthålla ett system med subventioner
            som gynnar producenterna, försvagar kostnadsmedvetandet inom sektorn
            och långsiktigt driver upp kostnaderna, med krav på fortsatta
            och ökande bidrag som en självklar följd.
          </note>
          <note>
            Sammanfattningsvis har jag således inte för avsikt att agera
            för att förhindra ett borttagande av de befintliga produktionsstöden
            inom bostadssektorn. Jag är övertygad om att ett ökat bostadsbyggande,
            bland annat av billiga hyresrätter, är möjligt med långsiktigt
            förutsägbara villkor. De initiativ som regeringen redan har tagit
            eller avser att ta för att åstadkomma detta ligger inom ramen
            för den generella bostadspolitik som jag i detta svar redogjort
            för.
          </note>
          <note type="speaker">
            Anf. 21 EGON FRID (v):
          </note>
          <note>
            Herr talman! Jag vill även denna gång tacka statsrådet Mats Odell
            för svaret på min interpellation om bostadspolitiken. Anledningen
            till denna interpellation är den oro som finns för de kraftiga
            hyreshöjningar som kan bli resultatet av regeringens bedrivna
            politik och också det kraftigt minskade byggande som det signaleras
            om ute i landet.
          </note>
          <note>
            Min första fråga i interpellationsdebatten är vad regeringen
            och Mats Odell har emot hyresrätten som bostads- och upplåtelseform.
            Mats Odell anger i sitt svar på interpellationen: Jag ser hyresrätten
            som central för en flexibel bostadsmarknad och en väl fungerande
            arbetsmarknad och vill utveckla hyresboendet också i framtiden.
          </note>
          <note>
            Det är rimligt att fråga sig: Hur kommer det sig att regeringen
            i budgetpropositionen för år 2007 stakar ut en ny bostadspolitisk
            inriktning som så kraftigt missgynnar hyresrätten som boendeform
            och upplåtelseform? Det handlar om nivåerna för bostadsbyggandet
            och främst byggandet av hyresrätter och också om nivåerna för
            hyrorna och den hyresnivå som är möjlig för vanliga människor
            att betala för att de ska ha råd att bo.
          </note>
          <note>
            Vi ser en klar ideologisk inriktning från regeringens sida i
            stöd och lättnader för byggandet och boendet. Det är en politisk
            och ideologisk inriktning som vi i Vänsterpartiet tar kraftigt
            avstånd från. Det är märkliga slutsatser som statsrådet drar i
            sitt svar om på vilket sätt subventionen påverkar byggandet i
            landet. Det är också svårt att ta till sig dessa. Det är också
            svårt att se att de har någon saklig grund mer än statsrådets
            egna politiska värderingar, som han ger uttryck för i interpellationssvaret.
          </note>
          <note>
            Vad vi i stället vet är att bostadssubventionerna har haft en
            avgörande roll för att vi ska kunna ha det stora bostadsbyggande
            och den höga nivå som vi haft de senaste åren. Vi har kunnat bygga
            fler hyresrätter och också kunnat ha en relativt acceptabel hyresnivå
            vid hyressättning för de nyproducerade lägenheterna.
          </note>
          <note>
            Den marknadsanpassning som Mats Odell beskriver i sitt svar kommer
            med all sannolikhet att missgynna hyresrätten. Marknadsstyrning
            av bostadsbyggandet på det sätt Mats Odell redovisar här i svaret
            har vi tidigare klart sett leder till högre priser. Vi ser också
            att det leder till att byggandet enbart sker där det finns en
            marknad. Den marknaden finns i regel inte där det finns ett behov
            av hyresrätter till rimliga priser.
          </note>
          <note>
            Det svar som Mats Odell ger på interpellationen visar tyvärr
            den ovilja regeringen och också statsrådet Mats Odell har att
            ta denna viktiga politiska fråga på allvar. Bostaden är en social
            rättighet som vi med bra och statliga medel måste arbeta för så
            att hyresgästerna i landet gynnas.
          </note>
          <note type="speaker">
            Anf. 22 JOHAN LÖFSTRAND (s):
          </note>
          <note>
            Herr talman! Också jag vill börja med att tacka statsrådet Mats
            Odell för det svar han har lämnat till Egon Frid. Jag ser samma
            problem som Egon. Jag tycker att Egon i sin interpellation mycket
            väl beskriver de problem som jag tror att vi kommer att få se
            på bostadsmarknaden under de kommande åren. Det gör mig oerhört
            bekymrad.
          </note>
          <note>
            Med de förslag som regeringen har lagt fram kommer vi att få
            se en bostadspolitik där det inte kommer att byggas så många hyresrätter
            och studentlägenheter. Det är oerhört viktigt att vi breddar bostadsmarknaden
            så att alla har möjlighet att få ett gott boende.
          </note>
          <note>
            Civilutskottet tog i dag del av en skrivelse från Uppsala kommun
            där jag tycker att man på ett bra sätt beskriver problemet.
          </note>
          <note>
            I brevet skriver man: Angående slopandet av investeringsbidraget.
            Regeringen föreslår i budgetpropositionen att investeringsbidraget
            till vissa bostäder ska avskaffas från den 1 januari 2007. Uppsala
            kommun vill med anledning av detta framföra följande. I Uppsala
            finns 1 050 studentbostäder och 430 hyresrätter som är färdigprojekterade
            men som på grund av överklaganden av detaljplaner inte kommer
            att klara en igångsättning före den 31 december 2006. Det är kommunens
            bedömning att de flesta av dessa projekt inte kan påbörjas utan
            investeringsbidrag, varför de under överskådlig tid inte kommer
            till stånd.
          </note>
          <note>
            Längre ned i brevet skriver man: Stora resurser och tid har lagts
            ner i alla dessa projekt och det är inte rimligt att de nya reglerna
            ska drabba de projekt som under flera år tagits fram med gällande
            regelsystem och nu är färdigprojekterade, men p.g.a. omständigheter
            utanför byggherrens eller kommunens kontroll inte kan komma igång
            till årsskiftet.
          </note>
          <note>
            Min fråga till Mats Odell blir: Vad ska Mats Odell svara sin
            borgerliga kollega Gunnar Hedberg som har skrivit under skrivelsen
            från Uppsala kommun? Vad ska han svara Gunnar Hedberg om hur man
            ska lösa problemet för Uppsala kommun?
          </note>
          <note>
            Ska alla de pengar och alla de resurser som Uppsala lagt ned
            i projekteringsarbete och annat tidskrävande arbete för att kunna
            bygga studentbostäderna och hyresrätterna vara förgäves? Ska all
            tid, kraft och pengar man har lagt ned gå förlorade, eller finns
            det möjlighet att man ska kunna fortsätta byggnationen av studentbostäder
            och hyresrätter även i framtiden?
          </note>
          <note>
            Jag lämnar över en kopia på den skrivelse som civilutskottet
            har tagit del av.
          </note>
          <note>
            I detta anförande instämde Fredrik Lundh och Christina Oskarsson
            (båda s).
          </note>
          <note type="speaker">
            Anf. 23 LARS TYSKLIND (fp):
          </note>
          <note>
            Herr talman! Jag tycker att statsrådet här väl beskriver den
            politik som alliansregeringen har börjat föra. Det har varit helt
            klart under hela valrörelsen att det var den här långsiktiga politiken
            som vi ämnade föra.
          </note>
          <note>
            Vi har trots allt facit på den bostadspolitik som har förts hittills.
            Vi har bostadsbrist i över 100 svenska kommuner. Jag har som bostadspolitiker
            under hela förra mandatperioden upplevt att det som efterlysts
            från byggbranschen är långsiktiga spelregler. Den ryckighet med
            stimulanser av än det ena och än det andra slaget till olika typer
            av lägenheter har definitivt inte främjat byggandet av hyreslägenheter.
          </note>
          <note>
            Herr talman! Det blir väldigt lätt när man talar bostadspolitik
            att det kommer något slags ideologi in i det hela. Det är i och
            för sig bra. Men att ideologin skulle ligga i att man var för
            eller emot hyresrätter är ett helt felaktigt sätt att närma sig
            problemet.
          </note>
          <note>
            Vad som däremot är ideologi är att enskilda människor har valfrihet
            att välja det boende de vill. Jag är övertygad om att den långsiktiga
            politik som alliansregeringen kommer att föra kommer att leda
            till det.
          </note>
          <note>
            Långsiktighet gäller naturligtvis inte bara finansieringen utan
            också plan- och bygglagssidan, som har utretts under en hel mandatperiod
            utan att man egentligen lagt fram ett enda förslag. Det som har
            varit det stora problemet och som vi gång på gång påtalat är de
            facto överklagandeprocesserna, som har dragit väldigt långt ut
            på tiden.
          </note>
          <note>
            Det fanns ett delbetänkande från PBL-kommittén redan från 2004
            där man tog upp frågan om överklagandeprocesser. Den har legat
            och vilat sedan dess. Mycket faller tillbaka på den politik som
            har förts och som faktiskt Egon Frids parti har varit med och
            stöttat under mandatperioden.
          </note>
          <note>
            Konkurrens är också någonting som naturligtvis har diskuterats
            mycket under den gångna mandatperioden. Det som det har handlat
            om och som det handlar väldigt mycket om i dag är arbetskraftsinvandring.
            Jag läste i tidningen Byggindustrin senast i dag att Polen och
            baltstaterna inte behöver Sverige när det gäller byggbranschen,
            men Sverige behöver Polen och baltstaterna. Vi klarar inte att
            hålla uppe en produktion utan hjälp utifrån, och den konkurrens
            som då uppstår blir väldigt svag om inte många aktörer kan jobba
            samtidigt.
          </note>
          <note>
            Jag får återgå till överklagandeprocessen. Att överklagandeprocessen
            i sig har dragit ut så mycket på tiden är också en stor konkurrensfråga
            på grund av att det visat sig att många små aktörer inte orkar
            hålla nere kostnaderna under så långa perioder. Ju längre en process
            pågår, desto färre och större aktörer finns det. Det är naturligtvis
            kostnadsdrivande i sig.
          </note>
          <note>
            I detta resonemang finns det ingen som bestrider att hyresrätten
            har en given roll och en given plats i det svenska bostadsbeståndet.
            Det är en upplåtelseform som är en förutsättning för flexibilitet.
            Snarare är det ägandet som under hela förra mandatperioden och
            även dessförinnan, snart i hundra år, har varit en ideologisk
            spärr hos de partier som hade regeringsmakten förut. Det är snarare
            den frågan vi nu försöker lösa och skapa valfrihet för enskilda
            människor.
          </note>
          <note type="speaker">
            Anf. 24 Statsrådet MATS ODELL (kd):
          </note>
          <note>
            Herr talman! Vi har, Egon Frid och jag, en debatt som har pågått
            en tid i denna fråga det är kanske fjärde varvet vi kör nu och
            den förtjänar att diskuteras. Det handlar mycket om principer.
            Vi var tidigare inne på det. Egon Frid tror på subventioner och
            regleringar. Om Egon Frid tittar i facit kommer han att upptäcka
            att den bostadspolitik som har förts under huvuddelen av efterkrigstiden
            i vårt land, man kan säga efter miljonprogrammets färdigställande
            och framåt, inte har levt upp till konsumenternas krav. Vi har
            ett bostadsbyggande i vårt land som fortfarande ligger långt under
            genomsnittet bland EU-länderna. Vi kom inte ens under den värsta
            byggboomen under slutet av 80-talet upp till genomsnittet. Det
            system som Egon Frid kramar så ömt ger inte en social bostadspolitik.
            Det är det som är problemet. Titta runtom i länder där man har
            haft en annan inriktning och se att de har ett helt annat utbud.
            Ungdomar får bostäder, invandrare kan få tag på en bostad och
            det finns alla typer av bostäder att välja bland. Det är den subventionerade
            produktionsmodellen som ju faktiskt har kommit till vägs ände.
          </note>
          <note>
            Är det inte, Egon Frid, bättre att i stället för att ge subventioner
            till producenterna försöka sikta in sig på de svaga grupper som
            faktiskt behöver stöd på bostadsmarknaden? Det är väl en bättre
            ordning, och det är därför som den här regeringen har lagt 100
            miljoner kronor nästa år för att stödja svaga grupper på bostadsmarknaden,
            inte minst ungdomar.
          </note>
          <note>
            Jag tror att det är en allmän trend för övrigt inom den europeiska
            unionen att man går från produktionsstöd till stöd direkt för
            konsumtion av bostäder.
          </note>
          <note>
            Jag har tidigare fått ett brev från Uppsala. Det är bara det,
            Johan Löfstrand, att riksdagen har fattat beslut om att det här
            produktionsstödet upphör vid årsskiftet. Socialdemokraterna har
            lagt fram det förslaget, och ni har röstat igenom det. Sedan har
            ni i valrörelsen gått ut och sagt att ni ska förlänga det, men
            ni gjorde aldrig det.
          </note>
          <note>
            Den viktiga signalen nu är att vi lägger om politiken, bort från
            en bostadspolitik som bygger på tillfälliga kortsiktiga subventioner
            till en politik som bygger på långsiktigt goda villkor för att
            bygga och bo i Sverige.
          </note>
          <note type="speaker">
            Anf. 25 EGON FRID (v):
          </note>
          <note>
            Herr talman! Jag tror att jag och Mats Odell är överens om vissa
            saker i bostadspolitiken. Det ena är att vi ska ha långsiktiga
            ekonomiska villkor för att upprätthålla en bra och social bostadspolitik
            i Sverige. Vi ska naturligtvis också satsa särskilt på utsatta
            grupper som har svårt att skaffa sig bostad på bostadsmarknaden.
            Där har Vänsterpartiet i likhet med regeringen lagt fram förslag
            om att värna de utsatta grupperna. Där är vi överens.
          </note>
          <note>
            Även om det inte blev en vänsterregering som hade möjlighet att
            fullfölja sina politiska ambitioner för 2007 fanns det klart uttalat
            att man skulle fortsätta med någon form av bostadssubventioner
            även 2007. Men det är de här förutsättningarna som den nya alliansregeringen
            har stoppat, vilket har skapat den här djupa oron ute i landet
            de långsiktiga ekonomiska villkoren för att kunna fortsätta med
            bostadsplanering och bostadsbyggande.
          </note>
          <note>
            Det är de här reaktionerna som Johan Löfstrand redovisar från
            Uppsala och som vi får signaler om från snart varje kommun i Sverige.
            Jag tycker att Mats Odell ska ta reda på hur många kommuner som
            inte kommer att stoppa och avbryta sitt byggande och sin planering
            på grund av de nya förutsättningarna.
          </note>
          <note>
            Vi får samma signaler från många kommuner och en stor oro på
            grund av regeringens budgetproposition. Det handlar om att det
            finns risk för en höjning av hyresnivåerna. Om de minskade subventionerna
            ska tas bort och läggas ut på hyresgästerna i Skövde kommun motsvarar
            det en ökad hyreskostnad på 200 kr. Det är orimligt att föra en
            sådan ekonomisk politik. Det måste vara möjligt att ta fram någon
            form av övergångsregler, som till exempel kommunstyrelsens ordförande
            i Uppsala efterfrågar, för att man ska kunna fortsätta med det
            viktiga bostadsbyggandet och den viktiga bostadsplaneringen.
          </note>
          <note>
            Regeringen missgynnar medvetet hyresrätten som boendeform. Hyresrätten
            har varit missgynnad även av tidigare regeringar, men den nuvarande
            regeringen missgynnar hyresrätten som boendeform ännu mer i och
            med de subventioner man ger till bostadsrätten och villorna genom
            olika typer av skattelättnader. Det är tydligt att hyresrätten
            förlorar mest, att bostadsrätten vinner mest och att villan som
            boendeform vinner näst mest. Men att hyresgästerna kommer att
            bli fortsatt missgynnade och mer missgynnade med alliansregeringens
            bostadspolitik är uppenbart. Vad Hyresgästföreningen, hyresgäster,
            byggbolag och kommunala bostadsföretag framför och kräver är neutralitet
            mellan upplåtelseformer, att hyresrätten inte ska missgynnas i
            förhållande till villor och bostadsrätter.
          </note>
          <note>
            Hyresrätten är en viktig del för att landet ska utvecklas och
            för att vi ska ha en bra social bostadspolitik. Detta tar tyvärr
            inte alliansregeringen ansvar för.
          </note>
          <note type="speaker">
            Anf. 26 JOHAN LÖFSTRAND (s):
          </note>
          <note>
            Herr talman! Mats Odell talar om långsiktighet, och det blir
            lite fascinerande i sammanhanget. Hur kan man då avbryta ett investeringsstöd?
            Jag tror att de flesta byggare i Sverige i dag trodde att det
            skulle finnas ett fortsatt investeringsstöd. Det hade åtminstone
            den socialdemokratiska regeringen sagt. Jag tror att det finns
            väldigt många aktörer i byggbranschen i dag som känner sig oerhört
            besvikna. Jag tror att Uppsala kommun bara är ett exempel av många
            på att man känner sig besviken.
          </note>
          <note>
            Det är självfallet viktigt med fungerande planeringsprocesser.
            Det är någonting som jag tror att vi måste jobba med. Där finns
            det olika aspekter, miljöaspekter och annat, som vi måste ta hänsyn
            till. Där tror jag att vi kan bli mycket bättre i Sverige.
          </note>
          <note>
            Jag tror att det är precis som Egon Frid säger, nämligen att
            framför allt under de kommande fyra åren kommer hyresrätten att
            bli missgynnad, men den frågan får vi kanske återkomma till vid
            ett annat interpellationstillfälle. Jag tror att tiden inte räcker
            till just nu.
          </note>
          <note>
            Så till min fråga, Mats Odell. Vad ska regeringen göra åt den
            kapitalförstöring vi nu kommer att få se runtom i landet i ett
            antal kommuner? Vad ska vi göra åt all den tid och alla de resurser
            som har lagts ned i planeringsarbete och på annat sätt? Ska det
            bara gå till spillo? Vad ska vi i civilutskottet meddela kommunstyrelsens
            ordförande Gunnar Hedberg när han kommer till utskottet för att
            uppvakta oss? Ska vi säga att vi är ledsna och att alla de planer,
            alla de resurser och all den tid de har lagt ned för att skapa
            1 000 nya studentbostäder och 430 nya hyresrätter är förgäves?
          </note>
          <note type="speaker">
            Anf. 27 LARS TYSKLIND (fp):
          </note>
          <note>
            Herr talman! Det finns i alla fall en sak som vi alla är överens
            om i den här debatten, och det är långsiktiga spelregler. Under
            den förra mandatperioden var det mest vi borgerliga politiker
            som pratade om långsiktiga spelregler, men nu gör alla det. Det
            är väl bra så långt. Det har inte varit någon inriktning på långsiktiga
            spelregler, utan det har varit en ryckig politik med olika stimulanser.
            Det har varit en politisk styrning av vilka bostäder som marknaden
            ska bygga.
          </note>
          <note>
            Det har fått konsekvenser. Det har inte stämt. Vi har ett väldigt
            tydligt exempel från MKB i Malmö som valde bort att bygga efter
            de stimulansregler som fanns. De byggde i stället stora lägenheter,
            för det visste de att det var efterfrågan på. När man följde upp
            detta såg man att resultatet blev att betydligt fler mindre lägenheter
            i det äldre beståndet friställdes som ungdomar kunde ta över.
          </note>
          <note>
            Den här styrningen har varit väldigt störande för marknaden.
            Nu har vi ändå facit, som jag sade förut. Vi har bostadsbrist
            i över 100 svenska kommuner. Inte ens den förra socialdemokratiska
            regeringen kan ju tycka att det var en bra politik. Det gav i
            alla fall inget bra resultat.
          </note>
          <note>
            Sedan vill jag också understödja det som statsrådet sade om att
            man ska gå från produktionsstöd till konsumtionsstöd. Ser man
            lite bredare på den frågan kan man faktiskt säga att även den
            skattesänkning som alliansregeringen nu genomför för låg- och
            medelinkomsttagare naturligtvis är en ingrediens i detta att stärka
            konsumenten och den valfrihet som ska finnas för den enskilda
            personen.
          </note>
          <note type="speaker">
            Anf. 28 Statsrådet MATS ODELL (kd):
          </note>
          <note>
            Herr talman! Jag tror att det är ganska tydligt att vår regering
            fick ett tydligt mandat av väljarna att också lägga om bostadspolitiken.
            Vi redovisade mycket tydligt, både i Bankerydsöverenskommelsen
            och i vårt valmanifest, att vi tänkte lägga om bostadspolitiken
            i den här riktningen. Det är också svaret till alla som planerar.
            Man måste naturligtvis titta på vad olika aktörer säger.
          </note>
          <note>
            Lars Tysklind var också inne på den här statiska synen att det
            är nyproduktion av små lägenheter som är lösningen. Jag försökte
            kolla upp detta. Jag är inte säker på att siffran är helt rätt,
            men snitthyran för en nyproducerad tvåa ligger någonstans i häradet
            6 000 kr trots de subventioner som ni nu slår vakt om. När man
            däremot bygger mer fritt efter hur marknaden ser ut, som man exempelvis
            har gjort i Malmö, friställs det billigare, mindre hyresrätter.
            Det här statiska sättet är också ett stort problem. Det finns
            så få lediga lägenheter att flytta till med den bostadspolitik
            som hittills har förts.
          </note>
          <note>
            I det här sammanhanget vill jag också ta upp en annan sak. Jag
            tror att det var Egon Frid som nämnde detta. Han talade om att
            hyresnivån nu går upp. Det är naturligtvis så just i nyproduktionen.
            Det ligger i Egon Frids fråga. Han tittar på nyproducerade lägenheter
            och talar om hyreshöjningar. Detta är ju lägenheter som ännu inte
            är byggda. Även om kostnadsnivån blir något högre, kommer också
            den disponibla inkomsten för medborgarna att bli betydligt högre.
            Titta vad Konjunkturinstitutet säger om detta! Det kommer att
            bli en höjd köpkraft för de svenska hushållen tack vare den politik
            som regeringen för. De här pengarna används ju till att sänka
            skatten för låg- och medelinkomsttagare. Det handlar alltså om
            helhetsgreppet. Det är inte bara på bostadspolitikens område som
            regeringen förändrar politiken, utan det sker ju också när det
            gäller att skapa nya jobb. Att fler människor får möjlighet att
            efterfråga en egen bostad och kanske också köpa en egen bostad
            måste också vägas in i det här sammanhanget.
          </note>
          <note>
            Vi behöver ändra politisk inriktning av bostadspolitiken. Den
            har inte varit lyckosam. Jag kan inte svara på hur länge en ung
            människa som ställer sig i bostadskö här i Stockholm i dag för
            att söka en hyresrätt, subventionerad eller icke, får vänta, men
            jag tror inte att man är ung längre när man får den lägenheten.
            Denna politik måste vi komma bort ifrån. Det måste produceras
            många fler bostäder i Sverige än vad det har gjorts med den gamla
            politiken.
          </note>
          <note type="speaker">
            Anf. 29 EGON FRID (v):
          </note>
          <note>
            Herr talman! Det värsta är väl att alliansregeringen inte kommer
            att skapa ett ökat bostadsbyggande med den politiken. De senaste
            åren har vi lyckats öka bostadsbyggandet i landet. Det byggs för
            få totalt sett, men det har ändå byggts relativt många. Det byggdes
            34 000 lägenheter förra året. Det har varit en hög nivå de senaste
            åren. Man hade inte hamnat på den nivån utan bostadsstödet.
          </note>
          <note>
            De exempel som Lars Tysklind och statsrådet tar upp är från marknadsområden
            där man kan bygga på ett annat sätt och ändå frigöra billigare
            lägenheter som hyresgäster med sämre ekonomi har möjligheter att
            komma åt.
          </note>
          <note>
            Det konsumtionsutrymme statsrådet hänvisar till är inte heller
            rättvist fördelat. Vi vet inte heller hur stort konsumtionsutrymme
            som en vanlig löntagare kommer att få kvar efter ökade kostnader
            som ni i andra änden lägger på löntagarna, och i det här fallet
            hyresgästerna med höjda hyror. Det konsumtionsutrymmet är redan
            uppätet med höjda bostadshyror.
          </note>
          <note>
            Sedan har vi en ökad bostadssegregation, och detta är extra tydligt
            i marknadsorienterade bostadsområden. Det är därför vi måste ha
            en statlig bostadspolitik med en inriktning som verkar för att
            det byggs bostäder som invånarna runtom i Sverige behöver. Vi
            behöver verka för nya bostäder till rimliga boendekostnader. Stöden
            till boendet måste vara neutrala mellan upplåtelseformerna. Detta
            saknas tyvärr i alliansens bostadspolitik. Vi efterfrågar och
            saknar fortfarande vad som ingår i alliansens nya bostadspolitik.
            Det enda konkreta förslaget Mats Odell har är att billigare arbetskraft
            ska komma till Sverige och bygga lägenheterna.
          </note>
          <note type="speaker">
            Anf. 30 Statsrådet MATS ODELL (kd):
          </note>
          <note>
            Herr talman! Egon Frid tror inte att det byggs fler bostäder.
            Johan Löfstrand tror att hyresrätten blir missgynnad. Jag tror
            inte det. Egon Frid oroar sig för bostadssegregationen. Ja, subventionerna
            har hittills inte bitit ett dugg på bostadssegregationen.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2006/07:26 om polisutbildningens framtid
          </note>
          <note type="speaker">
            Anf. 31 Justitieminister BEATRICE ASK (m):
          </note>
          <note>
            Herr talman! Lena Olsson har frågat mig vilka åtgärder jag är
            beredd att vidta vad gäller polisutbildningens längd och innehåll.
          </note>
          <note>
            Den nya regeringen har sjösatt den mest ambitiösa satsningen
            någonsin på rättsväsendet. Vi har bland annat annonserat en kraftig
            ökning av antalet poliser med målet att vi ska ha 20 000 poliser
            senast 2010. Det är en kraftfull åtgärd som ska ge tydliga resultat
            i form av ökad polisiär närvaro och synlighet.
          </note>
          <note>
            En fråga som på sikt är minst lika viktig som antalet poliser
            är naturligtvis vilken kompetens framtidens poliser ska ha. Utvecklingen
            av brottsligheten och samhället i stort leder till förändrade
            krav på polisväsendet och därmed också på kompetensen hos enskilda
            poliser. I samband med utformningen av den framtida polisutbildningen
            är det viktigt att identifiera och ta hänsyn till sådana förändringar.
            Regeringen överväger därför om inriktningen på den utredning som
            nu pågår om polisens grundutbildning ska förändras eller utvidgas.
          </note>
          <note>
            Jag kommer inom kort att återkomma med resultatet av våra överväganden.
            Redan nu kan jag försäkra Lena Olsson om att jag ser polisens
            utbildning och kompetens som en nyckelfråga både för rättssäkerheten
            och för polisens effektivitet.
          </note>
          <note type="speaker">
            Anf. 32 LENA OLSSON (v):
          </note>
          <note>
            Herr talman! Jag ska be att få tacka justitieministern för svaret,
            men jag tycker väl inte att det är så mycket till svar.
          </note>
          <note>
            Regeringen skriver ju i budgetpropositionen att det bör övervägas
            om den grundläggande utbildningen kan kortas och kompletteras
            med obligatorisk vidareutbildning. Man får väl då anta att sådana
            skrivningar i budgetpropositionen är genomtänkta, men interpellationssvaret
            tyder inte på det, anser jag.
          </note>
          <note>
            Du säger att utvecklingen av brottsligheten och samhället i stort
            leder till förändrade krav på polisväsendet och därmed också på
            kompetensen hos enskilda poliser, och visst är det så. Det var
            ju därför vi i Vänsterpartiet tryckte på för att den socialdemokratiska
            regeringen skulle tillsätta utredningen om en förändring av polisutbildningen,
            där en akademisering är en mycket viktig del. Men det är ju inget
            svar alls på frågan om varför ni vill ge tilläggsdirektiv till
            utredningen om att polisutbildningen bör kortas.
          </note>
          <note>
            Från Polisförbundets sida är man mycket kritisk och bekymrad
            över det här. Ordföranden Jan Karlsen har sagt att brottsligheten
            har blivit mer komplex samtidigt som det ställs allt högre krav
            på poliser i verksamheten. Att korta ned utbildningen vore därför
            förödande.
          </note>
          <note>
            Vänsterpartiet kan tänka sig en längre polisutbildning än i dag
            just för att det krävs en väldigt bred kompetens av poliser i
            dag. Mer teori ska varvas med praktiska moment men i samma utbildning.
            Därutöver är vidareutbildning en självklarhet.
          </note>
          <note>
            Jag tycker som sagt inte att det här är så mycket till svar.
            Det bekymrar mig, eftersom jag också i min närmaste krets av anhöriga
            har poliser som jag diskuterar med. Jag träffar många unga poliser
            i mitt engagemang i Småkoms styrelse.
          </note>
          <note>
            När det gäller dem som går på polisutbildningen i dag kan jag
            bara hänvisa till det sista som står i Polistidningen. Det är
            ordföranden i studentföreningen på Polishögskolan i Solna som
            också är bekymrad över detta svar. Jag kan också litegrann tolka
            in följande i svaret: Är man inte nöjd med den utredning som pågår
            utan tycker att den ska förändras redan innan den har lagt fram
            sitt förslag? Jag tycker att det låter lite konstigt.
          </note>
          <note>
            När det gäller svaret vill jag också säga att det inte är någon
            nyhet för mig vilken ambition regeringen har till 2010. Jag vill
            bara passa på att säga en sak. Alliansen lovar ju 700 miljoner
            utöver det som den förra majoriteten slog fast. Jag kan då bara
            konstatera att det ju faktiskt fattas 569 miljoner.
          </note>
          <note type="speaker">
            Anf. 33 Justitieminister BEATRICE ASK (m):
          </note>
          <note>
            Herr talman! Vi kan börja med budgetpropositionen. Det finns
            skrivningar där i vilka vi säger att man ska se om den grundläggande
            utbildningen kan kortas till förmån för specialisering och annan
            påbyggnad på utbildningen. Det är nästan exakt samma formuleringar
            som finns i de direktiv till den nuvarande utredningen som Lena
            Olssons partikamrater har varit med om att utforma. Där står det
            till exempel ungefär så här: Den framtida polisutbildningen bör
            därför vara utformad så att den främjar en höjning av specialkompetens
            för poliser på olika områden. I det sammanhanget bör också övervägas
            om det i något skede av utbildningen bör vara möjligt att till
            exempel välja inriktning. Det är precis samma tanke som finns
            i budgetpropositionen. Det är inget märkvärdigt alls.
          </note>
          <note>
            Problemet med den nuvarande utredningen är att den har fått ett
            mycket begränsat direktiv för vad man ska titta på. Uppgiften
            för den utredningen är enbart att se på för- och nackdelar och
            konsekvenser av en polisutbildning inom ramen för högskolan. Men
            om den nya utbildningen ska utbilda poliser som ska verka 20202025
            så pratar vi om polisverksamhet ganska långt fram i tiden. Och
            då anser vi från alliansen att man i alla fall måste ställa sig
            några frågor om nuvarande utbildning: vad som är bra i den, naturligtvis,
            men framför allt vad det är för poliser vi kommer att behöva då.
            Vad ska de kunna? Hur ska det se ut? Hur ska vi kunna rekrytera
            de människor som behövs till den verksamheten? Det finns en rad
            frågor som den nu sittande utredningen inte har i uppgift att
            analysera.
          </note>
          <note>
            Vi tror att när man lägger fram förslag om en ny utbildning ovanpå
            eller i stället för den som vi har i dag, som i många stycken
            är bra, så är det ändå bra att ha en del svar på de innehållsmässiga
            frågorna. Det är den typen av tankar som ligger till grund för
            mitt svar till interpellanten.
          </note>
          <note>
            Vi överväger om man behöver vidga direktiven eller göra förändringar.
            Det finns ingenting i den ambitionen som handlar om att korta
            någon utbildning eller göra det enklare. Jag vet inte om det finns
            någon här som tror att polisverksamheten om 1015 år kommer att
            vara enklare och mer rudimentär än i dag tvärtom. Däremot är det
            väl en erfarenhet som vi har att polisarbete i dag är väldigt
            mångfasetterat. Det kräver många typer av specialistkompetenser.
            Det var ju det som fanns med i det utredningsdirektiv som gäller
            nu och det som vi uttryckte på ett annat sätt i budgetpropositionen,
            så jag tycker inte att det är så märkvärdigt.
          </note>
          <note>
            Mitt svar på frågan är alltså att vi nu tittar på den utredning
            som finns och de direktiv man har, och vi överväger om de behöver
            vidgas eller förändras till någon del det gör vi för övrigt med
            alla utredningar och kommer så snart vi har bestämt oss i sakfrågan
            naturligtvis att redovisa det.
          </note>
          <note>
            Det hade också varit enklare om den utredning som nu sitter hade
            haft en lång tid framför sig, men den är nästan klar med sitt
            uppdrag. Det är bara det att vi kommer att stå där i januari med
            svar på fördelar och nackdelar med att lägga in utbildningen i
            högskolan, men utan svar på hur vi ska hantera den framtida rekryteringen,
            hur innehållet är utformat, vad vi tror om de långsiktiga kompetensbehoven
            och så vidare. Då står man där, ganska fattig, när man ska fatta
            beslut om en framtida utbildning. Det är skälen till att vi har
            kommit fram till att man ändå måste ställa frågor om framtiden,
            eftersom vi har ett långt perspektiv. Jag som har arbetat mycket
            med utbildningsfrågor vet att det är alldeles nödvändigt för att
            få bra kvalitet i utbildningen.
          </note>
          <note type="speaker">
            Anf. 34 LENA OLSSON (v):
          </note>
          <note>
            Herr talman! Jag vill inledningsvis säga att det måste vara väldigt
            olyckligt att det står så här i budgeten så att texten helt enkelt
            misstolkas.
          </note>
          <note>
            Jag tycker mig också höra en grundton i ministerns anförande
            av att det här med en utbildning som läggs på högskolorna där
            man kan skaffa sig akademiska poäng kanske inte är så tilltalande
            för justitieministern. Jag om någon vet väl vilken breddad kompetens
            som behövs inom polisen. Jag tycker att det behövs en integrering
            av andra typer av ämnen såsom psykologi, sociologi, språk och
            mycket annat, och jag tycker också att en eftersatt bit redan
            i dag är alla de miljöfrågor som också ska in under det här taket.
          </note>
          <note>
            Jag lyssnade på en tv-debatt om bemötande, om hur man bemöter
            människor. Hur bemöter man människor i kris, för det är vad en
            polis oftast gör? Han möter våldtagna kvinnor, han möter missbrukare,
            som också är människor, och han möter barn som misshandlats. Det
            handlar om en räcka olika människor. Det måste alltså vara ett
            misstag att det sägs att utbildningen ska kortas. Jag kan inte
            läsa det på något annat vis, och jag reagerar över det, precis
            som Polisförbundet och även andra reagerat över det.
          </note>
          <note>
            Jag har full respekt för att det är ett mycket komplicerat och
            svårt yrke, och jag tycker verkligen att det behöver breddas.
            Jag har läst direktiven till utredningen och tycker att man där
            tar upp ganska mycket. Jag har dem inte med mig nu och har heller
            inte lusläst dem minuterna innan den här debatten, men det tas
            upp en hel del. Jag vet också att utredningen ska vara klar den
            sista januari. Men visst är det olyckligt, justitieministern,
            att det står som det står i budgeten? Det är inte bra, eftersom
            det är upplagt för att misstolkas.
          </note>
          <note type="speaker">
            Anf. 35 Justitieminister BEATRICE ASK (m):
          </note>
          <note>
            Herr talman! En del läser även budgetpropositioner som en viss
            potentat läser Bibeln. Man vill missförstå. Vi har använt ungefär
            samma formuleringar som finns i kommittédirektiven. Det finns
            en myt som man gärna driver om att kanske inte alliansen som helhet
            men i vart fall Moderaterna skulle vara för en kortare polisutbildning.
            Det är inte sant.
          </note>
          <note>
            Det jag sagt hela tiden, och det vi varit noga med att poängtera,
            är att man mot bakgrund av behovet av specialisering bör fundera
            över om de obligatoriska delarna i polisutbildningen kan bli något
            färre till förmån för en specialisering i övrigt.
          </note>
          <note>
            Jag delar den uppfattning som Lena Olsson framför, nämligen att
            det är ett komplicerat arbete och det finns många moment som behöver
            tas upp, men låt mig också nämna skälet till att man även måste
            diskutera innehållet. Det gäller kopplingen mellan utbildningen
            och verksamheten. Vi har fortfarande för få kopplingar mellan
            polismyndigheterna och polisutbildningarna. Vi måste fortfarande
            ställa frågor om den praktik som man i dag har i slutet av sin
            utbildning, alltså hur den bör vara utformad för att fungera i
            framtiden.
          </note>
          <note>
            Jag har inte några problem vad gäller akademiska poäng eller
            akademiska studier. Jag har varit ordförande för ett stort och
            fint universitet, och jag vet också att polisutbildningarna i
            både Umeå och Växjö håller mycket hög kvalitet. Jag har stor respekt
            för det. Likväl är det så att man fått lägga ned lite extra arbete
            på att fundera över hur kopplingen och innehållet ska se ut mellan
            den teoretiskt akademiska delen och den praktiska träningen. Det
            har man fått göra när det gäller sjuksköterskeutbildningen och
            andra vårdutbildningar inom högskolan, till exempel den utbildning
            man måste få om man ska bli läkare. Det fordrar att man bryr sig
            om innehållet, och det utredningsdirektiv som föreligger i dag
            gör inte det, tyvärr. Det krävs en vidgning.
          </note>
          <note>
            Jag tror att det är viktigt att vi får stöd för en framtida polisutbildning
            ute i verkligheten, att vi känner att vi utbildar för den verksamhet
            som ska bedrivas och att det finns en nära koppling. Också det
            talar för att vi måste fundera över om det finns utbildningsdirektiv
            som borde komma med.
          </note>
          <note>
            Låt mig även nämna att jag är bekymrad över rekryteringen till
            polisutbildningen. Jag är förstås överlycklig över att så många
            ungdomar vill bli poliser, och kraven är ju ganska tuffa. Jag
            tror dock att det finns ytterligare ungdomar som skulle kunna
            bli riktigt bra poliser, men de kommer aldrig i fråga. Frågan
            är inte lätt att hantera eftersom vi vill ha likvärdiga regler
            och annat. Likväl står och faller trovärdigheten hos polisen med
            att man har en bra förankring i folkhavet, och därför måste vi
            ställa frågor om antagningen och rekryteringen och hur den ska
            se ut i framtiden så att vi inte får en alltför snäv rekryteringsbas.
          </note>
          <note>
            Dessutom ska poliser verka i hela Sverige och under olika förutsättningar.
            Vi har problem i dag. Vi vet att vi har problem när det gäller
            att få unga, nyutbildade poliser att vilja arbeta i till exempel
            Sveg jag tar det som exempel eftersom det är den enda ort jag
            törs hänga ut utan att någon blir ledsen. De står inte i kö för
            att få tjänstgöra där, och då måste vi utifrån det fundera på
            vad som kan göras beträffande utbildning och rekrytering just
            för att kunna tillse att vi har tillräckligt många väl utbildade
            poliser som kan verka i landet.
          </note>
          <note>
            Det finns alltså många innehållsmässiga frågor där jag inte tycker
            att vi i dag har ett tillräckligt bra beslutsunderlag utan anser
            att mer uppgifter behöver tas fram. Jag har inga konspiratoriska
            avsikter med det. Min enda ambition är att vi ska få ett riktigt
            bra underlag för att kunna ta fram en ny polisutbildning den kommer
            inte att föreligga förrän om kanske något år som fungerar och
            ger oss den kompetens och den personal som vi behöver och som
            håller måttet under ganska lång tid framåt.
          </note>
          <note>
            Det är bakgrunden och skälen till att vi kommer att överväga
            hur det hela ska se ut framöver.
          </note>
          <note type="speaker">
            Anf. 36 LENA OLSSON (v):
          </note>
          <note>
            Herr talman! När vi talar om polisutbildningen har ju Vänsterpartiet
            jobbat hårt för att få en akademisk yrkesutbildning för polisen.
            När det gäller att se över möjligheterna till en sådan utbildning
            vid olika högskolor, liksom rekryteringen, är det en fråga för
            justitieministern.
          </note>
          <note>
            Jag kommer från glesbygden, från en landsbygdskommun där vi har
            det svårt. Senast i morse satt jag i tv och diskuterade polisbristen
            i Västerdalarna. De kontakter vi har, och som även Småkom har,
            talar för att om utbildningen läggs på olika högskolor i landet
            blir det lättare att rekrytera också till landsbygden.
          </note>
          <note>
            Jag har full respekt för och tror att justitieministern är mycket
            seriös när det gäller dessa frågor. Det tvivlar jag inte alls
            på. Jag vill fortfarande hävda att jag inte haft några bekymmer
            med att läsa budgetpropositionen, och där står faktiskt att polisutbildningen
            bör kortas. Det står svart på vitt, och jag vet inte hur man annars
            ska tolka det. Det är nog fler än jag som har bekymmer med det.
            Men det är väl bra att Beatrice Ask nu får förklara detta.
          </note>
          <note>
            Min andra fråga gäller innehållet. Ministern säger att man ska
            återkomma inom en snar framtid. Jag hoppas att det blir så för
            nu finns det en stor oro. Jag har träffat många som kan tänka
            sig att utbilda sig till polis även i landsbygden, men de tycker
            att det finns en fördel med att få akademiska poäng.
          </note>
          <note type="speaker">
            Anf. 37 Justitieminister BEATRICE ASK (m):
          </note>
          <note>
            Herr talman! Jag förstår att Vänsterpartiets skäl för att förorda
            en akademisk polisutbildning är att man då kan lägga utbildningen
            på olika högskolor runtom i landet. Ja, det är ju ett intressant
            skäl.
          </note>
          <note>
            För mig är drivkraften kvaliteten i utbildningen som sådan, och
            då kan den mycket väl vara akademisk. Jag tror dock inte att man
            ska sprida utbildningen till hur många utbildningsenheter som
            helst. Det finns en gräns för det, men det är klart att man inte
            behöver bedriva den på bara två eller tre ställen.
          </note>
          <note>
            Jag vill också nämna att vi sedan tidigare har en väl fungerande
            distansutbildning. Den har fungerat mycket bra och gett goda resultat.
            Det finns en del att lära av just den utbildningen, vilket inte
            heller tas till vara i det utredningsdirektiv som finns i dag.
            Jag tror att man av den kan lära sig en del både vad gäller rekryteringen
            och hur utbildningen kan läggas upp. Man får inte vara så fyrkantig
            att man inte tar in den typen av erfarenheter i arbetet med en
            framtida utbildning.
          </note>
          <note>
            Det finns aspekter på detta som man kan väga in, men regeringens
            ambition handlar, som sagt, om utbildning, om att vi ska kunna
            lägga fram ett genomtänkt förslag vad gäller helheten. Ambitionen
            är att skapa en polisutbildning som håller över tid, och då tror
            vi inte, eller är i vart fall tveksamma till, att det räcker med
            det som den nu arbetande utredningen kan leverera med de direktiv
            den har i dag. Det är skälet till att vi ser över direktiven,
            alltså i syfte att eventuellt vidga dem. Vi återkommer inom kort,
            för självklart vill vi inte dra ut på tiden i onödan vad gäller
            det arbetet. Tvärtom, ju fortare vi får fram ett bra underlag
            desto bättre. Då får både riksdag och andra intressenter möjlighet
            att diskutera underlaget.
          </note>
          <note>
            Låt mig också säga att de högskolor och andra som är intresserade
            av att bedriva polisutbildning själva tagit fram en hel del intressanta
            koncept, om jag kallar dem så. Även de kan studeras i ett arbete
            som har en något vidare ram än vad direktiven för den nuvarande
            utredningen har.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2006/07:41 om vållande i trafikbrott
          </note>
          <note type="speaker">
            Anf. 38 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig vilka bedömningsgrunder
            jag har till mitt ställningstagande att inte lägga förslaget till
            lagstiftning om vållandebrott i trafiken på riksdagens bord.
          </note>
          <note>
            Varje år dödas och skadas många människor på grund av alkohol
            i trafiken. Det här är mycket allvarligt, och kampen mot rattfylleriet
            är därför en mycket viktig fråga för mig och för hela regeringen.
            Jag vet att den är det även för oppositionen.
          </note>
          <note>
            Allians för Sveriges rättspolitiska grupp har förespråkat en
            strängare syn på alkohol i trafiken. Jag står givetvis fast vid
            denna uppfattning, det bör till en strängare syn på vållande till
            annans död som sker i samband med rattfylleri. Min grundinställning
            är emellertid att det finns skäl att skärpa synen på flera allvarliga
            brott.
          </note>
          <note>
            Lagrådsremissen som den här interpellationen handlar om byggde
            på en departementspromemoria som togs fram samtidigt som Rattfylleriutredningens
            betänkande remitterades. Rattfylleriutredningen hade tidigare
            övervägt frågan och föreslog inga straffskärpningar. Promemorian
            möttes av skarp kritik från de flesta av de instanser som granskade
            lagförslagen från juridiska utgångspunkter. Domstolar, universitet
            och flera myndigheter avstyrkte förslaget och ansåg det olämpligt
            att bryta ut en typ av vållande och ge sådana brott en strängare
            straffskala när det finns andra vållandebrott som innefattar samma
            medvetna och allvarliga risktagande och samma allvarliga konsekvenser.
          </note>
          <note>
            Jag har förståelse för den kritiken. Det kan exempelvis vara
            svårt att motivera att det ska utdömas ett lindrigare straff för
            den som orsakar någons död i samband med sjöfylleri än vid rattfylleri.
            Vissa instanser som i och för sig tillstyrkte förslaget ansåg
            också att motsvarande straffskärpning borde övervägas vid vållande
            i samband med sjöfylleri.
          </note>
          <note>
            Den skarpa kritik som riktades mot förslagen är skälet till att
            lagrådsremissen återkallades. Det är angeläget att åstadkomma
            långsiktigt hållbara lagförslag, och jag vill därför se efter
            hur vi kan tillgodose ambitionerna i det återtagna förslaget i
            en form som juridisk expertis inte ifrågasätter, i alla fall inte
            så hårt som de har gjort i det här fallet.
          </note>
          <note>
            Min ambition är att återkomma med förslag som markerar det allvarliga
            med vållandebrott som sker i samband med bland annat rattfylleri
            men som samtidigt inte innebär att lika allvarliga brott behandlas
            olika vid domstolarnas straffmätning. Därtill kommer regeringen
            att ge riksdagen ytterligare förslag i syfte att minska antalet
            drogrelaterade olyckor i trafiken.
          </note>
          <note type="speaker">
            Anf. 39 THOMAS BODSTRÖM (s):
          </note>
          <note>
            Herr talman! Kära åskådare! Nu säger Beatrice Ask att det här
            är en viktig fråga. Hennes insats mot rattfylleri har hittills
            varit att dra tillbaka det förslag som skulle ha inneburit att
            vi hade fått den särskilda brottsrubricering som många efterfrågat,
            de straffhöjningar som hade behövts och den möjlighet till provtagning
            som behövs i mycket större utsträckning allt detta för att förminska
            antalet döda i trafiken på grund av rattfylleri.
          </note>
          <note>
            Det är din insats, Beatrice Ask. Och så hänvisar du till remissinstanser!
            Här är remissammanställningen. Om du har läst den vet du att de
            allra flesta är positiva och att det är ganska få som avstyrker,
            såväl bland domstolar som bland andra myndigheter.
          </note>
          <note>
            Visst är det så att vissa avstyrker och är kritiska, men så är
            det ju alltid! Varje lagförslag är det några som avstyrker. Men
            majoriteten gör det inte. Därför kan det i alla fall inte vara
            detta som är det verkliga skälet till att man nu sviker alla de
            människor som hade hoppats på den skärpning som förslaget innebar.
            Många har ju tyckt det är viktigt med ett särskilt brott för att
            det ger en markering av hur allvarligt man ser på det.
          </note>
          <note>
            Vi hade ju precis samma diskussion när vi införde brottsrubriceringen
            människohandel. Det handlade ju också om sådant som redan var
            straffbelagt. Men vi kan se hur mycket den frågan har hamnat i
            fokus när vi nu har en särskild brottsrubricering för det, och
            hur mycket lättare det är att följa andra saker än lagstiftningen
            när man har ett särskilt brott.
          </note>
          <note>
            Här hade vi en möjlighet att göra samma sak när det gäller rattfylleri.
            Vi hade en möjlighet att redan från årsskiftet ha ett sådant brott
            och en möjlighet att göra provtagningar. Det kunde ha gjort att
            fler personer som kör berusade hade kunnat dömas och dessutom
            sedan kanske kunnat få den hjälp och det stöd som behövs. Allt
            detta var möjligt, men det var på ditt initiativ, Beatrice Ask,
            som regeringen drog tillbaka förslaget. Och det är du som har
            svikit brottsoffren.
          </note>
          <note type="speaker">
            Anf. 40 Justitieminister BEATRICE ASK (m):
          </note>
          <note>
            Herr talman! Det är alltid så att lagförslag kritiseras av vissa,
            säger Thomas Bodström. Det är helt sant, och det är inte alltid
            man kan lyssna på dem. Men det fanns tydliga indikationer på att
            Lagrådet i det här fallet skulle ha mycket allvarliga invändningar.
            Thomas Bodström brukar ju i andra debatter här i kammaren hävda
            att regeringen borde lyssna mer på Lagrådet.
          </note>
          <note>
            Jag tyckte att det fanns anledning att ta tillbaka förslaget
            redan nu för att se om vi i en proposition till våren någorlunda
            snabbt ändå kan åstadkomma det som Thomas Bodström och jag är
            överens om tuffare tag mot rattfyllerister utan att för den skull
            göra misstag i fråga om den juridiska utformningen. Den statistik
            som används i dag vad gäller vållande till annans död visar ju
            att ungefär 20 % av fallen inte är alkoholrelaterade.
          </note>
          <note>
            Det är väldigt svårt att se hur en så stor andel av de här brotten
            skulle kunna anses vara helt ointressanta. Jag tycker till exempel
            att det finns en jämförbarhet mellan sjörattfylla och vanlig rattfylla,
            om man får uttrycka sig så omilt. Det är inte ett mindre oförsiktigt
            agerande att ta livet av någon genom att fara fram vårdslöst och
            berusat till sjöss än i vägtrafiken. Det är klart att mycket skulle
            vara vunnet om vi kunde få in även detta i lagändringen, så att
            man slipper denna diskrepans mellan olika linjer.
          </note>
          <note>
            Det är enkelt att i en debatt säga att man nu försenar en seriös
            möjlighet att förhindra eller i vart fall straffa och tydliggöra
            hur allvarligt man ser på den här typen av brott. Men jag delar
            inte den uppfattningen.
          </note>
          <note>
            Lagen som Thomas Bodström hade velat få igenom skulle i bästa
            fall ha gällt från den 1 april. Det kan inte handla om många månader
            som man behöver försena det hela med.
          </note>
          <note>
            Möjligen blir inte detaljerna i ett lagförslag så bra när man
            lägger fram det tre dagar före valet och skickar iväg det i hast
            till Lagrådet. Det försöker vi rätta till nu.
          </note>
          <note>
            Vi kommer att komma tillbaka med ett mer genomarbetat förslag
            tillsammans med en del andra konkreta förslag som alliansregeringen
            har, i syfte att motverka det förskräckliga faktum att antalet
            människor som kör berusade i trafiken och därmed riskerar andra
            människors liv ökar.
          </note>
          <note type="speaker">
            Anf. 41 THOMAS BODSTRÖM (s):
          </note>
          <note>
            Herr talman! Nu säger Beatrice Ask att sådan lagstiftning borde
            införas också när det gäller sjöfylleri. Det är väl inget som
            hindrar att man gör det, men man behöver väl inte dra tillbaka
            ett förslag av det skälet? Man skulle kunna införa lagstiftning
            enligt förslaget och sedan komplettera med bestämmelser om sjöfylleri.
            Det har jag inte på något sätt några invändningar emot, och det
            vore hur enkelt som helst att göra det.
          </note>
          <note>
            Men för den sakens skull behöver man inte dra tillbaka ett förslag
            och därmed spoliera alla de förväntningar som har funnits på att
            vi i Sverige ska skärpa de här bestämmelserna. Nu har du, Beatrice
            Ask, och den borgerliga regeringen sett till att denna skärpning
            inte blir verklighet.
          </note>
          <note>
            Beatrice Ask hänvisar till Lagrådet. Det blir närmast en smula
            komiskt. Om det är något som har hänt under din korta tid som
            justitieminister är det nämligen att Lagrådet har kritiserat regeringen.
            Nu säger du att man i Lagrådet kanske skulle ha varit kritisk
            till förslaget. Det är möjligt, men av det du säger kan man dra
            slutsatsen att du som justitieminister skulle reagera starkt om
            Lagrådet skulle komma med kritik.
          </note>
          <note>
            Nu finns det ett annat lagförslag det handlar ett förslag om
            sänkt fastighetsskatt för Fredrik Reinfeldt, Maria Borelius och
            många andra, och det innebär att de kommer att tjäna tiotusentals
            kronor och om det förslaget sade Lagrådet att det stred mot grundlagen,
            alltså mot demokratin, och att man inte hade berett det i rätt
            tid. Det är den allvarligaste kritik som en regering kan få, och
            du har inte lyft ett finger!
          </note>
          <note>
            Du säger alltså att lagrådskritik är helt acceptabel när det
            handlar om fastighetsskatt, men när det handlar om rattfylleri
            drar du tillbaka förslaget innan det ens har hunnit få kritik
            av Lagrådet. Förklara hur detta går ihop! Förklara varför det
            är rätt att gå emot Lagrådets kritik och driva igenom ett förslag
            om fastighetsskatt trots att man har struntat i grundlagen, som
            är grunden för demokratin, samtidigt som man med hänvisning till
            samma lagråd drar tillbaka ett förslag innan Lagrådet ens har
            hunnit komma med något yttrande!
          </note>
          <note type="speaker">
            Anf. 42 Justitieminister BEATRICE ASK (m):
          </note>
          <note>
            Herr talman! Jag vill gärna vara tydlig med att jag som justitieminister
            har mycket stor respekt för Lagrådet, och jag försöker vara konsekvent
            i att både lyssna på och tillvarata Lagrådets synpunkter.
          </note>
          <note>
            Den kritik som har framförts i andra frågor än den som vi diskuterar
            här och nu, och som jag gärna vill hålla mig till, handlar till
            stora delar om att vi i Sveriges riksdag har infört en budgetordning
            som innebär att det är nästan omöjligt för en nytillträdd regering
            att genomföra några förändringar utifrån väljarnas önskemål utan
            att få allvarlig kritik av Lagrådet. Vi påpekade detta när dessa
            förändringar trädde i kraft, men ni socialdemokrater blundade
            för det. Det beklagar jag.
          </note>
          <note>
            Likväl, om vi återgår till det vi diskuterar, slängde du som
            tidigare justitieminister in ett förslag tre dagar före valet
            som inte var tillräckligt bearbetat. Det fanns mycket som talade
            för en allvarlig kritik. Jag tyckte att det var lite tråkigt att
            få den kritiken med tanke på att vi driver frågan om att skärpa
            straffen och synen på berusning i trafiken. Av det skälet tyckte
            jag att det var bra att ta hem förslaget och se om vi kunde göra
            några förbättringar, för att sedan lägga fram det tillsammans
            med de andra förslagen som vi tänker lägga fram för att förhindra
            det ökade problemet med berusning i trafiken. Det var det enkla
            resonemang som fördes.
          </note>
          <note>
            Sedan kan man gå till torgs och säga att vi kommer att vara ansvariga
            för att ingenting görs mot rattfylla. Men det handlar faktiskt
            om att seriöst försöka göra något som var halvbra riktigt bra.
            Det tycker jag man borde vara överens om att ha som ambition.
            Det är för viktiga frågor för att slarva över dem. Det är i varje
            fall min ambition i arbetet.
          </note>
          <note type="speaker">
            Anf. 43 THOMAS BODSTRÖM (s):
          </note>
          <note>
            Herr talman! Det är trist att du använder uttrycket slängde in.
            Lars Wallinder och andra som har jobbat med detta i månader och
            lagt in ett fint arbete i detta ska inte behöva höra deras högsta
            chef säga att något har slängts in. Det var ett mycket noggrant
            arbete utfört av ytterst kompetenta tjänstemän. Det handlar inte
            om att slänga in något utan det handlar om att besluta om en lagrådsremiss.
            Du bör uttrycka dig på ett annat sätt när det gäller de tjänstemän
            som har arbetat fram förslaget på Justitiedepartementet. Jag hoppas
            att vi slipper den typen av uttryck i framtiden.
          </note>
          <note>
            Det här handlar alltså om ett förslag där vi kunde ha haft en
            bättre möjlighet för polisen att ta prov. Det gäller ett särskilt
            brott där många har efterfrågat denna möjlighet. Det gäller höjda
            straff och minimistraff för dem som kör ihjäl oskyldiga människor
            berusade. Allt detta kunde ha varit möjligt. Då hänvisar du till
            Lagrådet, och du försöker ge en förklaring. Men jag tror att många
            fortfarande undrar hur det kommer sig att du är så noggrann när
            det gäller ett lagrådsyttrande om trafikbrott som ännu inte har
            kommit när du fullständigt struntar i att man har fått den mest
            allvarliga kritiken en regering kan få när det gäller demokratiska
            former. Det framgår uttryckligen att det inte handlar om en kort
            tid utan tvärtom och om att den beredning som har förekommit i
            ärendet inte motsvarar bestämmelserna i regeringsformen. Det framgår
            att trots den knapphet på tid som har rått borde det ha varit
            möjligt att bredda remissförfarandet. Så säger man, Beatrice Ask.
            Ingenting annat. Du borde kanske läsa på lite innan du säger sådana
            saker i riksdagen.
          </note>
          <note>
            Vad du gör, Beatrice Ask, är sammanfattningsvis: Du återkallar
            något som många människor har hoppats på. Du hänvisar till ett
            lagråd som ännu inte har fattat beslut. Du struntar som justitieminister
            fullständigt, trots att det är din uppgift som justitieminister,
            i att återkalla de lagförslag som bättre passar en moderatledd
            regering. Där handlar det om stora förmögenhetsöverföringar till
            Fredrik Reinfeldt och andra rika människor. Då spelar Lagrådet
            ingen roll. Men när det handlar om bestämmelser om trafikbrott
            är det annorlunda.
          </note>
          <note type="speaker">
            Anf. 44 TALMANNEN:
          </note>
          <note>
            Jag vill erinra om att debatten gäller interpellationen, inte
            andra saker. Det är strikt enligt ordningen.
          </note>
          <note>
            Här är det jag som för ordet. Man får gärna nämna Lagrådet, men
            vi ska debattera vad som står i interpellationen. Det är riksdagsordningen.
            Det fanns ett inlägg som gick utöver detta in på andra frågor.
          </note>
          <note type="speaker">
            Anf. 45 Justitieminister BEATRICE ASK (m):
          </note>
          <note>
            Herr talman! Jag har inte kritiserat tjänstemännens arbete, men
            jag kritiserade det politiska beslutsfattandet att skicka i väg
            ett förslag som rönte sådan kritik. Jag tog ett annat politiskt
            beslut, nämligen att försöka lyssna mer på de invändningar som
            fanns.
          </note>
          <note>
            Justitiekanslern påpekade i sammanhanget att det ankommer på
            lagstiftaren att beakta kravet att likvärdiga fall i princip ska
            bedömas lika, det vill säga att olika typer av brott faktiskt
            inte ska behandlas helt olika. Då finns det när det gäller vållandebrotten
            problem i den utformning som reglerna hade fått med det förslag
            som Thomas Bodström skickade i väg till Lagrådet.
          </note>
          <note>
            Vi fann att det fanns anledning att fundera över om vi kunde
            rätta till det. Det kommer vi att göra och återkomma med detta.
          </note>
          <note>
            Respekten för varandra är otroligt viktig i det här arbetet.
            Vi gör olika bedömningar om hur man ska lyssna på detta. Sedan
            är det ingen som vet vilka resonemang jag har om hur Lagrådet
            behandlas i olika sammanhang i övrigt. Min grundinställning kvarstår,
            nämligen att vi måste vara noga med både beredning och annat i
            det här ärendet. Det gäller oavsett om det handlar om frågor som
            i det här fallet hanterades av den förra regeringen eller om det
            handlar om frågor som vi hanterar i den regering där jag nu är
            en del av arbetet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2006/07:42 om förändrad brottsutveckling
          </note>
          <note type="speaker">
            Anf. 46 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig vilket beslutsunderlag
            jag har haft och vilka bedömningar jag har gjort vid utformningen
            av rättsväsendets resurstilldelning i budgetpropositionen.
          </note>
          <note>
            Den nya regeringen har sjösatt den mest ambitiösa satsningen
            någonsin på rättsväsendet. Vi har bland annat annonserat en kraftig
            ökning av antalet poliser med målet att vi ska ha 20 000 poliser
            senast 2010. Sammantaget har anslaget till rättsväsendet för 2007
            ökat med drygt 1 ½ miljard jämfört med den förra regeringens anslag
            för 2006.
          </note>
          <note>
            Thomas Bodström är säkert bekant med flera av de underlag jag
            tagit del av. Den samlade bild som framkommer av Brås statistik
            visar exempelvis att den förra regeringen inte på något avgörande
            sätt lyckats förbättra tryggheten i samhället. Jag är övertygad
            om att Thomas Bodström delar min bedömning att den kraftiga ökningen
            av antalet anmälda våldsbrott är ett allvarligt problem. Våldsbrotten
            drabbar dessutom ofta de som redan lever i utanförskap på ett
            eller annat sätt.
          </note>
          <note>
            För övrigt räcker det med att läsa några lokaltidningar för att
            få klart för sig att stora delar av den svenska befolkningen under
            en följd av år har upplevt en försämring av polisens närvaro och
            synlighet. Det är orimligt att göra någon annan bedömning än att
            detta har haft en negativ inverkan på tryggheten i samhället,
            inte minst i de stora områden av vårt land som utgörs av glesbygd.
          </note>
          <note>
            Man behöver alltså inte leta länge för att finna starka argument
            för de satsningar som vi nu genomför på rättsväsendet. Nu är det
            viktigt att följa upp satsningarna och se till att de ger resultat.
          </note>
          <note type="speaker">
            Anf. 47 THOMAS BODSTRÖM (s):
          </note>
          <note>
            Herr talman! Det är bra att det kommer fler poliser. Det såg
            Socialdemokraterna till sex år i rad. Jag är övertygad om att
            det kommer att bli flera dessa år också. Det är bra.
          </note>
          <note>
            Vi gör olika bedömningar om hur mycket pengar som behövs. Där
            har den högerledda regeringen uppfattningen att det behövs 1 ½
            miljard mer, men man ska då komma ihåg att man anser att brott
            begångna av små barn kommer att utredas och många andra saker.
            Men vi får återkomma till vem som har rätt när det gäller bedömningen
            av hur mycket pengar som behövs till polisen.
          </note>
          <note>
            Vi kan dock konstatera att till skillnad från vad du har sagt
            år efter år är det mindre pengar från den moderatledda regeringen
            till domstolar. Det är mindre pengar än vad Socialdemokraterna
            vill satsa på åklagarna. Det är mindre pengar på kriminalvården.
            För såväl åklagare och domstolar som kriminalvård är det mindre
            pengar från den moderatledda regeringen än från Socialdemokraterna.
            För övrigt är det också mindre än från Vänsterpartiet och Miljöpartiet.
          </note>
          <note>
            Detta rimmar illa med vad Beatrice Ask har sagt tidigare. Vid
            förra budgetdebatten för mindre än ett år sedan sade Beatrice
            Ask nämligen att Moderaterna vill lägga 1 ½ miljard mer än Socialdemokraterna
            på rättsväsendet nästa år, det vill säga det här året. Där hade
            man alltså fel på 1,2 miljarder. De skulle fortsätta så år efter
            år.
          </note>
          <note>
            Det är fullständigt felaktigt, och man har ännu inte förklarat
            för medborgarna varför man så till den grad sviker de löften man
            har givit.
          </note>
          <note>
            Jag ska ställa en konkret fråga eftersom det finns ett närmare
            exempel från så sent som i våras. Den budget som hade lagts fram
            från Socialdemokraternas sida skulle vara 770 miljoner högre.
            Jag antar att du är bekant med siffrorna. Det skulle innebära
            en sammanlagd satsning på 331 323 000 000 kr. Det blev inte så.
            Pengarna försvann någonstans på vägen, Beatrice Ask. Nu är du
            skyldig att förklara vad mellanskillnaden är. Den är 569 100 000
            kr. 569 100 000 kr har på något sätt försvunnit från det att ni
            lade fram ert förslag i våras till det att ni nu kommer med er
            första budget.
          </note>
          <note>
            Detta gick ni till val på, ni sade det i våras och i somras och
            det har alla som har följt debatten sett. De blev lurade. Det
            var inte riktigt så. 569 000 000 kr har försvunnit bara de senaste
            månaderna.
          </note>
          <note>
            Låt oss gå tillbaka till det jag sade först. Det skulle alltså
            bli 1 ½ miljard mer än Socialdemokraternas förslag i år. Det visade
            sig alltså vara fel på 1,2 miljarder.
          </note>
          <note>
            Förklara nu varför du har sagt att det skulle vara så mycket
            mera men det alltså blev mindre till domstolar, åklagare och kriminalvård!
            Och förklara vart de 569 miljonerna tog vägen! Från det att ni
            i våras sade detta och var överens till och med i alla borgerliga
            partier om den gemensamma budget som då lades fram Beatrice Ask,
            lyssna nu! har det alltså försvunnit 569 miljoner. Förklara det
            och tala om varför ni går till val på någonting annat och gör
            någonting helt annat när ni sedan lägger er första budget!
          </note>
          <note type="speaker">
            Anf. 48 Justitieminister BEATRICE ASK (m):
          </note>
          <note>
            Herr talman! Jag ska gärna säga att när man snurrar runt med
            siffror är det mycket som far emellan. Faktum kvarstår om jag
            får börja i den delen nämligen att vi gör en mycket stor satsning
            på polisen.
          </note>
          <note>
            Det är riktigt att det finns diskrepanser framför allt jämfört
            med den motion som vi lade fram för ett år sedan. Det beror naturligtvis
            på att man inte kan hoppa över det faktum att man har en gällande
            budget som man utgår från när man lägger fram sitt förslag.
          </note>
          <note>
            Det är också så att man när man lägger en budgetproposition är
            tvingad att utgå från det underlag som finns på departement och
            annat och jämka med den situation som är. Samtidigt förhandlar
            man.
          </note>
          <note>
            Det är väl riktigt att det finns skillnader sett till en tidigare
            motion i förhållande till vad budgetpropositionen gäller. Men
            faktum kvarstår: I den budget som nu ligger har vi med hela den
            satsning på utbildning och anställning av poliser som utlovats
            och ytterligare åtgärder. Vi ökar budgeten på en rad andra områden.
            Sammantaget är detta en budgetökning som är mycket mycket stor.
          </note>
          <note>
            Sedan kan man leka med siffrorna fram och tillbaka, och det är
            det som Thomas Bodström gör. Men det är också så att det fortfarande
            är otroligt stor skillnad mellan vad alliansen nu satsar på polisväsendet
            och vad Socialdemokraterna är beredda att anslå. Det går inte
            att göra ett eller annat anslag och säga: Här har vi mer. Det
            har vi ju inte sett mycket av. Tvärtom är det så att det budgetförslag
            som Socialdemokraterna har presenterat innehåller nästan ingenting
            alls därutöver.
          </note>
          <note>
            Skillnaderna är alltså fortfarande desamma. Det innehåll som
            vi hade i valrörelsen ligger fast, och det är det som vi kommer
            att genomföra under den här perioden.
          </note>
          <note type="speaker">
            Anf. 49 THOMAS BODSTRÖM (s):
          </note>
          <note>
            Herr talman! Vi tar det väldigt enkelt, Beatrice Ask. Det ni
            sade var att ni skulle lägga 31 miljarder 323 miljoner kronor.
            Så blev det inte. Det fattas 569 100 000 kr. Förolämpa inte åhörarna
            genom att stå här och säga någonting helt annat!
          </note>
          <note>
            Tala om vart pengarna tog vägen! Varför blev det mycket mindre
            än det man gick till val på? Jag vet att ni har satsat pengar,
            precis som andra partier gjort. Det är inte det jag vill höra,
            utan jag vill höra vart pengarna tog vägen. Varför är det 569
            100 000 kr mindre? Bara den frågan vill jag höra ett svar på ingenting
            annat! Svara gärna nu bara på den frågan!
          </note>
          <note type="speaker">
            Anf. 50 Justitieminister BEATRICE ASK (m):
          </note>
          <note>
            Herr talman! När man gör en budget då man sitter i opposition
            och när man gör en budget i departementet utgår man alltid från
            gällande budget och lägger därutöver. Man kan aldrig hoppa över
            att saker händer däremellan, mellan den budget man lägger och
            ett halvår eller ett år senare. Siffrorna kan gå både uppåt och
            nedåt. Det viktiga är skillnaden mellan vad ni anser är nödvändigt
            och det innehåll och det man vill åstadkomma. I det fallet vågar
            jag påstå att vi inte gett oss en tum när det gäller vad vi ska
            genomföra.
          </note>
          <note>
            Möjligen har det på ett eller annat område gjorts bedömningen
            av mig och mina medarbetare att vi klarar det med något mindre
            resurser än vad vi befarade när vi gjorde den förra motionen.
            Att siffrorna inte stämmer helt och hållet må vara hänt, tycker
            jag. Det viktiga är att det vi har utlovat i form av insatser,
            förstärkningar, åtgärder och innehåll ligger fast.
          </note>
          <note>
            Vi återkommer till de här budgetresonemangen. Men jag hoppas
            att det framför allt är prognoser och bedömningar av framtida
            behov och inte något slags historisk matematikövning vi ska ägna
            oss åt när vi om några veckor har budgetdebatt.
          </note>
          <note type="speaker">
            Anf. 51 THOMAS BODSTRÖM (s):
          </note>
          <note>
            Herr talman! Nu frågar jag för tredje gången. Det gäller alltså
            någonting som ni i våras sade skulle ske till år 2007, och då
            fattas det 569 100 000 kr. Det handlar inte om att några siffror
            kan bli lite annorlunda, utan det handlar om 569 miljoner kronor
            som du under några veckor har sett till att rättsväsendet blivit
            lurat på. Ni har gått till val på någonting som ni sade i våras.
            Du kan uttryckligen läsa vad ni sade i våras: Detta kommer att
            ske om de borgerliga partierna vinner.
          </note>
          <note>
            Detta visade sig vara en bluff. 569 100 000 kr försvann. Du är
            faktiskt skyldig medborgarna en ursäkt eller i alla fall en bra
            förklaring om vart de här pengarna tog vägen.
          </note>
          <note type="speaker">
            Anf. 52 Justitieminister BEATRICE ASK (m):
          </note>
          <note>
            Herr talman! Jag tycker att Thomas Bodström är skyldig att berätta
            för väljarna varför han inte vill genomföra de förstärkningar
            och förbättringar som vi från alliansregeringens sida föreslår
            och som vi har budgeterat pengar för. I det socialdemokratiska
            alternativet finns ju inte pengarna.
          </note>
          <note>
            Jag har däremot sagt att det är riktigt att det finns skillnader
            i siffror. Men man kan inte rycka en siffra från ett budgetförslag
            till ett annat, utan man måste faktiskt titta på innehållet och
            bedömningarna.
          </note>
          <note>
            Möjligheten att göra en träffsäker bedömning är något lättare
            med 350 anställda på ett justitiedepartement plus Finansdepartementet
            än om man har en handläggare till sin hjälp i riksdagen. Men det
            är möjligt att Thomas Bodström kommer att lyckas bättre än jag
            gjorde i riksdagsarbetet.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2006/07:43 om rambeslut inom det straffrättsliga
            samarbetet
          </note>
          <note type="speaker">
            Anf. 53 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig vilka initiativ jag
            avser att vidta för att kunna presentera en följdlagstiftning
            samtidigt som rambeslut tas i framtiden.
          </note>
          <note>
            Genom Amsterdamfördraget skapades rambeslut som ny form av rättsligt
            instrument inom tredje pelaren. Rådet får, enligt artikel 34.2
            i fördraget om Europeiska unionen, fatta rambeslut om tillnärmning
            av medlemsstaternas lagar och författningar. Detta får ske på
            initiativ av kommissionen eller en enskild medlemsstat. Ett beslut
            att anta ett rambeslut förutsätter enhällighet i rådet.
          </note>
          <note>
            Rambeslut är bindande för medlemsstaterna i fråga om det resultat
            som ska uppnås. Däremot överlåts det åt de nationella myndigheterna
            att bestämma form och tillvägagångssätt. Rambeslut saknar direkt
            effekt och måste införlivas med nationell rätt för att få avsedda
            rättsverkningar.
          </note>
          <note>
            Som Thomas Bodström påpekar krävs, enligt 10 kap. 2 § regeringsformen,
            riksdagens godkännande innan regeringen ingår en för Sverige bindande
            överenskommelse som innebär till exempel att en lag måste ändras.
            Innan Sverige röstar för ett antagande av ett rambeslut i ministerrådet
            måste därför, om rambeslutet förutsätter lagändring eller annars
            bedöms vara av större vikt, riksdagens godkännande inhämtas.
          </note>
          <note>
            Riksdagens majoritet har tidigare uttalat att det är möjligt
            att godkänna ett utkast till rambeslut och först därefter fatta
            beslut om aktuella lagstiftningsåtgärder. Att avvakta med följdlagstiftning
            på detta sätt bör enligt riksdagens uttalande emellertid endast
            ske när det är nödvändigt på grund av de tidsramar som gäller
            för antagandet av rambeslutet.
          </note>
          <note>
            Arbetet inom EU med krav på snabba beslut har föranlett den tidigare
            socialdemokratiska regeringen att i allmänhet skilja på godkännande
            och genomförande i Sveriges riksdag det vill säga riksdagen har
            fått ta ställning till den lagstiftning som rambeslutet föranlett
            långt efter det att rambeslutet antagits.
          </note>
          <note>
            Av respekt för riksdagen som lagstiftande församling bör utgångspunkten
            vara att riksdagen, när den beslutar i fråga om godkännandet av
            överenskommelsen, också har möjlighet att ta ställning till de
            lagändringar som blir aktuella till följd av överenskommelsen.
          </note>
          <note>
            Min ambition är att i större utsträckning än vad som hittills
            varit fallet presentera den lagstiftning som krävs för genomförandet
            i nationell rätt av rambeslutet i samband med att riksdagens godkännande
            inhämtas. Jag ska därför se över de rutiner och arbetsmetoder
            som tillämpas i förhandlings- och lagstiftningsarbetet.
          </note>
          <note>
            Jag utesluter dock inte att det uppkommer situationer där Sverige
            bör medverka till att ett rambeslut antas utan att den nödvändiga
            nationella lagstiftningen har redovisats i detalj för riksdagen.
            Även i dessa fall kommer jag att sträva efter en höjd ambitionsnivå
            så att riksdagen kan få en godtagbar redovisning av vilken följdlagstiftning
            som kommer att krävas i ärendet.
          </note>
          <note type="speaker">
            Anf. 54 THOMAS BODSTRÖM (s):
          </note>
          <note>
            Herr talman! För att det här ska bli begripligt ska vi kanske
            här förklara att det handlar om två principer. Den princip som
            vi hade och som riksdagen har ställt sig bakom men som Moderaterna
            tillsammans med Vänsterpartiet och Miljöpartiet har kritiserat
            är väldigt enkel: Antingen har man hela lagstiftningen på plats
            när riksdagen fattar beslut om en överenskommelse, eller också
            har man inte det. Moderaterna har ju bland annat av just det skälet
            inte ansett att man vill stödja överenskommelser om terroristbrott,
            arresteringsorder och rambeslutet om sexuellt utnyttjande.
          </note>
          <note>
            Det var ett ganska glidande svar. Och nu undrar jag om du Beatrice
            Ask, när det gäller de överenskommelser som det nu förhandlas
            om, kommer att säga: Vi behöver den tid som krävs för att följdlagstiftningen
            ska finnas på plats när Sveriges riksdag beslutar om det. Eller
            kommer ni att fortsätta på det sätt som det har varit tidigare?
          </note>
          <note type="speaker">
            Anf. 55 Justitieminister BEATRICE ASK (m):
          </note>
          <note>
            Herr talman! Jag tycker nog att jag var ganska tydlig i det här
            svaret. I grunden anser jag att lagstiftningen ska skötas av Sveriges
            riksdag. Det är nästan omöjligt med den ordning som EU har i dag.
            I princip uppfyller vi inte de grundläggande kraven, som gäller
            för ordningen i det här landet, när vi tvingas ta beslut på det
            sätt som EU-organisationen i dag förutsätter.
          </note>
          <note>
            Det här tycker jag är principiellt besvärligt. Skillnaden mellan
            mig och Thomas Bodström i den här frågan är att Thomas Bodström
            tycker att den ordning som har gällt har varit helt i sin ordning.
            För mig är det här svårt därför att de här principerna i grunden
            inte riktigt går ihop.
          </note>
          <note>
            Jag kommer att eftersträva en tydlighet visavi riksdagen så långt
            det är möjligt, men jag inser att det enda som egentligen kan
            lösa upp knuten är att EU:s beslutsordning ändras, alternativt
            att vi gör förändringar i svensk grundlag. Jag tror inte att vi
            är redo för något av det, utan det här är en konflikt som vi kommer
            att få leva med. Jag kommer inte att förhindra viktiga beslut
            inom det europeiska samarbetet för den här principens skull. Men
            jag kommer att slita med frågan och faktiskt erkänna att detta
            är ett bekymmer och försöka göra vad jag kan för att så lite som
            möjligt av den här diskrepansen i realiteten ska verka för riksdagen.
            Det räcker inte med att riksdagen tycker att det är okej att fatta
            beslut i efterhand. I princip borde man faktiskt inte göra det.
            Det är min grundinställning.
          </note>
          <note type="speaker">
            Anf. 56 THOMAS BODSTRÖM (s):
          </note>
          <note>
            Herr talman! Då kan vi konstatera att det Beatrice Ask nu säger
            man får väl ändå dra den slutsatsen är att vi nu byter princip.
            Nu ska följdlagstiftningen som regel vara på plats. Det kan finnas
            något undantag. Och det är ju den linje som Moderaterna har haft
            tidigare.
          </note>
          <note>
            Det här innebär förstås enorma problem för Folkpartiet och de
            andra stödpartierna, som i och för sig inte har haft särskilt
            mycket att säga till om tidigare, och att man fullständigt kör
            över dem. Talar Beatrice Ask för sin egen räkning eller för hela
            regeringen? Är det regeringens ståndpunkt att man nu ska ändra
            princip så att man i huvudsak ska ha följdlagstiftningen på plats?
          </note>
          <note type="speaker">
            Anf. 57 Justitieminister BEATRICE ASK (m):
          </note>
          <note>
            Herr talman! Så som Thomas Bodström tolkar mitt svar nu är väl
            att tolka det väldigt eget, om man får uttrycka sig så. Thomas
            Bodström som själv har varit statsråd vet att man ger de flesta
            svar i regeringens namn. Jag arbetar med alliansregeringens goda
            mandat. Vi är överens i de här frågorna, och det har aldrig varit
            någon från de andra partierna som har ifrågasatt behovet av att
            få en bättre redovisning till kammaren inför de rambeslut som
            har tagits.
          </note>
          <note>
            Vi har varit väldigt ståndaktiga från moderat sida när det gäller
            den principiella grunden för riksdagens ansvar och skyldigheter.
            Det är svårt med det regelverk som är i dag, men det är inte så
            att vi har olika uppfattningar om vad som egentligen ska gälla.
          </note>
          <note type="speaker">
            Anf. 58 THOMAS BODSTRÖM (s):
          </note>
          <note>
            Herr talman! Jag tror att jag är nöjd.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2006/07:46 om behovet av tvångsmedel
          </note>
          <note type="speaker">
            Anf. 59 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig om jag avser att
            ta något initiativ eller vidta någon annan åtgärd med anledning
            av tidsplanen avseende lagstiftningen om preventiva tvångsmedel.
          </note>
          <note>
            Inledningsvis, jag delar Thomas Bodströms uppfattning om vikten
            av att de brottsbekämpande myndigheterna har tillgång till effektiva
            verktyg och arbetsmetoder för att komma åt allvarlig brottslighet.
            Detta ställer krav på att lagstiftningen kan anpassas och moderniseras.
          </note>
          <note>
            Resultatet av myndigheternas arbete med att förhindra allvarliga
            brott är beroende av många faktorer. En av de viktigaste är tillgången
            till information. Insamling av information i syfte att förhindra
            brott sker i dag på många olika sätt, till exempel genom spaning.
            Myndigheterna får dock inte använda hemliga tvångsmedel enbart
            i syfte att förhindra brott.
          </note>
          <note>
            Noggranna avvägningar mellan intresset av en effektiv brottsbekämpning
            och enskildas integritetsintressen är nödvändiga vid införande
            av nya tvångsmedel. Ett regelverk om bland annat brottspreventiv
            tvångsmedelsanvändning måste därför kringgärdas av väl avvägda
            regler till skydd för den enskildes integritet. Riksdagen var
            inte tillfreds med det förslag den förra regeringen presenterade.
            Därför bordlades frågan, och den nya regeringen har nu att göra
            överväganden om hur kritiken mot förslaget kan hanteras.
          </note>
          <note>
            I maj 2006 fick en särskild utredare i uppdrag att överväga bland
            annat ett system för en underrättelseskyldighet i fråga om användning
            av hemliga tvångsmedel. Utredaren har inom ramen för sitt uppdrag
            också övervägt hur en förstärkt granskning av användningen av
            hemliga tvångsmedel kan utformas.
          </note>
          <note>
            Utredningen redovisade sitt betänkande i fredags. I betänkandet
            föreslås bland annat att det ska införas en särskild skyldighet
            att underrätta enskilda personer som påtagligt har berörts av
            sådan verkställighet av hemliga tvångsmedel som sker i brottsutredningar.
            I syfte att stärka rättssäkerheten för enskilda föreslås också
            att det ska inrättas ett oberoende organ med uppgift att granska
            den verksamhet där det förekommer användning av hemliga tvångsmedel.
            Varje person ska enligt förslaget ha rätt att begära att det oberoende
            organet kontrollerar om han eller hon har varit föremål för ett
            hemligt tvångsmedel i strid med gällande författningar.
          </note>
          <note>
            Utredningens förslag omfattar även en framtida användning av
            hemliga tvångsmedel i preventivt syfte. Inom Justitiedepartementet
            kommer man nu noggrant att överväga vilka åtgärder som kan behöva
            göras med anledning av propositionen om preventiv användning av
            hemliga tvångsmedel. Min utgångspunkt är att de brottsbekämpande
            myndigheterna måste ges möjlighet att använda hemliga tvångsmedel
            för att förhindra mycket allvarlig brottslighet, och jag avser
            inte att i onödan försena några beslut.
          </note>
          <note type="speaker">
            Anf. 60 THOMAS BODSTRÖM (s):
          </note>
          <note>
            Herr talman! Jag gör det lite enklare här. Beatrice Ask och jag
            är nämligen överens om många av de här sakerna. Då är min raka
            fråga: Kommer den borgerliga regeringen att införa en möjlighet
            till preventiva tvångsmedel så fort som det är möjligt?
          </note>
          <note type="speaker">
            Anf. 61 Justitieminister BEATRICE ASK (m):
          </note>
          <note>
            Herr talman! Med tanke på de råd som jag fick av Thomas Bodström
            tidigare ska jag väl säga att jag i den frågan inte har pratat
            färdigt med alliansen. Men vår avsikt är att arbeta med detta,
            och den tidsplan som gäller är beroende av att riksdagen faktiskt
            har vilandeförklarat de nu gällande propositionerna. Min ambition
            är att vi ska hantera detta i laga ordning, och min inställning
            i sakfrågan är väl känd.
          </note>
          <note>
            När det gäller buggning har vi i regeringsförklaringen tydliggjort
            vad som gäller.
          </note>
          <note type="speaker">
            Anf. 62 THOMAS BODSTRÖM (s):
          </note>
          <note>
            Herr talman! Jag ska säga något bara för att det inte ska vara
            några missförstånd. Beatrice Ask! Det är din uppfattning att preventiva
            tvångsmedel ska införas. Man är ännu inte överens i den borgerliga
            regeringen om hur man ska bestämma sig. Men det är i alla fall
            din uppfattning, med tanke på det sätt som du också röstade i
            riksdagen, att det ska införas. Men svenska medborgare får vänta
            på besked om det kommer att införas eller inte. Är det rätt uppfattat?
          </note>
          <note type="speaker">
            Anf. 63 Justitieminister BEATRICE ASK (m):
          </note>
          <note>
            Herr talman! Den debatt som vi hade kring de här båda propositionerna
            gav vid handen att det fanns en del saker som var utestående.
            Vi har inte diskuterat färdigt än, eftersom det underlag som jag
            tror är väldigt viktigt i de diskussionerna kom först i fredags.
            Jag kommer att ta de diskussionerna med allianspartierna. Min
            ambition är fortfarande att den grundinställning som jag har redovisat
            tillsammans med partiet tidigare ska gälla. Jag tror att det är
            viktigt för polisen och för rättssystemet att vi får mer moderna
            verktyg på plats och att vi också gör den hemläxan i god tid så
            att vi kan hantera detta utan onödiga förseningar med respekt
            för riksdagens tidigare beslut.
          </note>
          <note type="speaker">
            Anf. 64 THOMAS BODSTRÖM (s):
          </note>
          <note>
            Herr talman! Jag tror att vi alla har respekt för det. Och vi
            alla som arbetar med det här är fullt medvetna om att det är vilandeförklarat.
            Men jag tror att många vill ha svar så fort som möjligt, och det
            jag tror att många uppfattar som väldigt handlingsförlamande från
            regeringens sida är att man faktiskt inte kan ge besked. Man sade
            inte ett ord om det här i regeringsförklaringen, om preventiva
            tvångsmedel ska införas. Detta är ju ett sådant oerhört viktigt
            verktyg för att man ska kunna bekämpa terrorism och annan systemhotande
            brottslighet.
          </note>
          <note>
            Jag ska inte övertyga dig, Beatrice Ask, för jag vet att vi är
            överens. Men jag tror att många tycker att det är väldigt viktigt
            att så snart som möjligt få ett ordentligt besked från hela regeringen.
            Kommer detta att fullföljas på det sätt som den socialdemokratiska
            regeringen gjorde möjligt? Det hade till och med kunnat vara infört
            i dag om det inte hade blivit på det sätt som det blev. Man kom
            inte överens inom den borgerliga alliansen, och också Vänsterpartiet
            och Miljöpartiet ville skjuta upp det.
          </note>
          <note>
            Jag kan bara konstatera att man ännu inte är överens. Då är min
            sista fråga: När kan de svenska medborgarna få ett besked om detta,
            och när kan polis och åklagare få ett besked om att de ska få
            den här möjligheten med preventiva tvångsmedel som de så väl behöver?
          </note>
          <note type="speaker">
            Anf. 65 Justitieminister BEATRICE ASK (m):
          </note>
          <note>
            Herr talman! Det var uppenbart att väljarna inte var så där jättenöjda
            med de socialdemokratiska besked som gavs. Det faktum att man
            inte ger besked betyder inte heller att man inte är överens.
          </note>
          <note>
            Vad jag har försökt tydliggöra är att vi i fredags fick en utredning
            där det har tagits fram underlag för de diskussioner som man ska
            ha. Jag har faktiskt inte träffat mina kamrater sedan dess. Däremot
            kan jag säga att vi diskuterar hemliga tvångsmedel och annat,
            men vi har inte suttit i några förhandlingar eller i den typen
            av diskussioner.
          </note>
          <note>
            Jag vet faktiskt inte. Vi kanske är helt överens. Vi kanske inte
            är det. Men det är inte så att det faktum att vi inte har en alliansuppfattning
            i en delfråga som rör den här interpellationen innebär att vi
            inte är överens. Jag är helt övertygad om att vi också i de här
            frågorna kan komma överens bara vi hinner prata med varandra,
            och det ska vi göra.
          </note>
          <note>
            Det finns ju många andra frågor som jag tror att väljarna är
            ännu mer angelägna om att få besked om. En del av dem har vi diskuterat
            i några av den rad av interpellationer som Thomas Bodström har
            ställt i dag.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            10 § Svar på interpellation 2006/07:38 om utbyggnaden av Västra
            stambanan
          </note>
          <note type="speaker">
            Anf. 66 Statsrådet ÅSA TORSTENSSON (c):
          </note>
          <note>
            Herr talman! Monica Green har frågat mig vad jag avser att göra
            för att få till en utbyggnad av Västra stambanan och hur jag avser
            att hantera problemet med kommuner som blockerar utbyggnaden av
            politiska skäl.
          </note>
          <note>
            Bakgrunden är att Banverket för ett år sedan sade att man då
            inte såg någon möjlighet att fortsätta planeringen av utbyggnaden
            av Västra stambanan mellan Floda och Aspen eftersom Lerums kommun
            säger nej till båda de utbyggnadsalternativ som presenterades
            i järnvägsutredningen.
          </note>
          <note>
            Inledningsvis måste jag bemöta Monica Greens påstående att regeringen
            nu budgeterat mindre pengar för järnvägen än tidigare år. Detta
            stämmer inte. Regeringen har i budgetpropositionen för 2007 indikerat
            en preliminär beräkning av investeringar i järnväg till 7,2 miljarder
            kronor vilket är 2,1 miljard kronor mer än investeringsanslaget
            för 2006. Att utveckla det svenska järnvägsnätet är således en
            viktig fråga för oss i regeringen.
          </note>
          <note>
            Jag håller med Monica Green om att Västra stambanan, som förbinder
            storstadsregionerna Stockholm och Göteborg, är en av våra viktigaste
            järnvägar. På sträckan GöteborgAlingsås är det önskvärt att förbättra
            kapaciteten såväl för den regionala och interregionala persontrafiken
            som för godstrafiken. En utbyggnad till flerspår mellan Floda
            och Aspen finns med i den nationella banhållningsplanen under
            perioden 20102015. Transportsystemet måste utvecklas och förvaltas
            på ett framsynt sätt. I min roll som infrastrukturminister vill
            jag självklart arbeta för att välmotiverade investeringar i infrastrukturen
            kommer till stånd.
          </note>
          <note>
            När det gäller de kapacitetshöjande åtgärder som planeras på
            sträckan FlodaAspen har jag förstått att det finns olika uppfattningar
            om hur dessa bör ske. I det sammanhanget är det viktigt att komma
            ihåg att frågan om hur mark och vatten ska användas kan vara mycket
            grannlaga, särskilt i områden där många olika intressen måste
            samsas. Särskilt svårt kan det vara när såväl lokala som nationella
            behov måste vägas samman. För att hantera dessa avväganden när
            ny infrastruktur planeras finns ett regelverk där lagen om byggande
            av järnväg, miljöbalken och plan- och bygglagen spelar centrala
            roller.
          </note>
          <note>
            Min uppfattning är att dessa frågor i första hand måste diskuteras
            och lösas på lokal nivå att Banverket, regionen och berörda kommuner
            kan enas kring en lösning. Jag har inte för avsikt att ingripa
            i detta skede, och jag känner mig främmande för det synsätt som
            Monica Green ger uttryck för när hon ser problem med kommuner
            som gör politiska avväganden. Jag förutsätter att Banverket, som
            har till uppgift att driva planeringen av järnvägen, hanterar
            frågorna på ett ansvarsfullt sätt så att man både kommer fram
            till den sammantaget bästa lösningen och att tidsplanen för projektet
            hålls.
          </note>
          <note type="speaker">
            Anf. 67 MONICA GREEN (s):
          </note>
          <note>
            Herr talman! Tack för svaret! Tack också för slutorden om att
            Banverket har till uppgift att driva planeringen av järnvägen
            och att Åsa Torstensson förutsätter att man kommer att hantera
            frågorna på ett ansvarsfullt sätt!
          </note>
          <note>
            Det finns ju tyvärr en del farhågor. Även om Åsa Torstensson
            säger att ni nästa år budgeterar för mer anslag till järnvägen
            skriver ni mycket tydligt i de kommande planerna att ni vill överföra
            från järnväg till väg, vilket är olyckligt. Det är det ena orosmomentet.
          </note>
          <note>
            Det andra orosmomentet rör oss som är beroende av att trafiken
            fungerar på Västra stambanan. Jag möter varje dag pendlare som
            får sitta och vänta på försenade tåg på grund av kapacitetsbristen.
            Jag möter människor som skulle vilja flytta över gods från väg
            till järnväg, men detta är inte möjligt på Västra stambanan i
            dag eftersom kapacitetsbristen finns redan nu. Det är akut att
            Västra stambanan så snabbt som möjligt får flera spår!
          </note>
          <note>
            Då menar jag att det är olyckligt när kommuner kan sätta stopp
            för utvecklingen av en hel region på det sätt som Lerums majoritet
            nu har gjort. Jag uppfattar det nästan som att man invaggar befolkningen
            i tron att bara vi sätter stopp för Banverket kommer allting att
            lösa sig. Detta har ju Åsa Torstensson här bemött i och med att
            hon litar på Banverkets planering. Det känns skönt att ministern
            stöder Banverket. Men det är synd att en majoritet i en kommun
            kan piska upp en sådan stämning: Vi stoppar Banverket, för de
            har fel planer. Då kommer allting att lösa sig.
          </note>
          <note>
            Under tiden får vi andra runtomkring sitta där och vänta på tåg.
            Dagligen är det flera tåg ned mot Göteborg som försenas. Det gäller
            inte bara oss som bor i Skövde, utan det gäller Falköping, Töreboda
            och hela Västra stambanan. Det gäller som jag sade också alla
            de industrier som skulle vilja lägga över godset från väg till
            järnväg.
          </note>
          <note>
            Eftersom detta nu är blockerat får vi i stället den motsatta
            utvecklingen, alltså att vi går från järnväg till väg. Man kan
            inte lita på att tåget kommer i tid till Göteborg längre, och
            därför vågar man inte som pendlare lita på det alternativet utan
            tvingas ta bilen. Likaså upplever de industrier som försöker transportera
            gods med järnväg att det är förseningar och att man inte kan lita
            på att godset kommer fram i tid.
          </note>
          <note>
            Det är ett akut skede. Det var därför jag ställde den här interpellationen.
          </note>
          <note>
            Jag känner ändå ett visst hopp eftersom Åsa Torstensson menar
            att det är viktigt både att vi fortsätter med järnvägen framöver
            säkert också av miljöskäl, tror jag och att vi låter Banverket
            ta denna planering och hantera den på ett ansvarsfullt sätt tillsammans
            med Västra Götalandsregionen och kommunerna. Det är min förhoppning
            att de nu får fortsätta. Jag tycker att det skulle vara mycket
            olyckligt om det skulle bli fortsatta förseningar på utbyggnaden
            av Västra stambanan.
          </note>
          <note type="speaker">
            Anf. 68 Statsrådet ÅSA TORSTENSSON (c):
          </note>
          <note>
            Herr talman! Jag tror nog att Monica Green och jag i grunden
            har ganska samsynta värderingar när det gäller vikten av att ha
            ett bra flöde både för näringsliv och för människor så att vi
            kan ha både större arbetsmarknadsregioner och ett rundare land.
          </note>
          <note>
            Inledningsvis måste jag ändå säga att vi i budgeten inte skriver
            att vi tänker överföra någonting från järnväg till väg. Däremot
            talar vi om att vi tänker satsa på vägar, vilket den tidigare
            regeringen inte har gjort. Då har vi också alternativa finansieringar,
            just för att även kunna ta itu med de eftersläpande vägsatsningarna
            i det här landets infrastruktur.
          </note>
          <note>
            Låt mig komma tillbaka till frågan om kommunens agerande. Återigen
            har jag egentligen inte mer att säga än att det ligger ett väldigt
            stort ansvar på regionen, kommunerna och Banverket att hitta de
            här lösningarna. Tyvärr hittar vi blockeringar i många infrastruktursatsningar
            med olika intressen. Jag tror att det bästa är när man lokalt
            och regionalt kommer överens om hur, och om, denna typ av investeringar
            ska göras. Kommunen har ju i slutändan inget veto här. Till skillnad
            från kanske andra delar har man inte ett veto här. Det ligger
            alltså fortsatt ett mycket stort ansvar på Banverket att arbeta
            med att hitta lösningar här.
          </note>
          <note>
            I slutändan ligger det också ett ansvar på Banverket att avgöra
            hur man vill gå vidare med den här investeringen. Det är väl egentligen
            det vi får avvakta innan vi går vidare i själva resonemanget.
            Jag har egentligen inte mer att tillägga. Jag har stor tilltro
            till att dessa diskussioner och överenskommelser måste ske mellan
            kommunen, regionen och Banverket.
          </note>
          <note type="speaker">
            Anf. 69 MONICA GREEN (s):
          </note>
          <note>
            Herr talman! Västra Götalandsregionen och alla kommuner runtomkring
            är helt överens om att vi snabbt måste få till en start av projekteringen
            av Västra stambanans utbyggnad så att vi får flera spår. Det är
            spårbrist i dag, och det är alla andra runtomkring som lider av
            att en kommun sätter sig över och stoppar hela tillväxten i Västra
            Götaland på det här sättet.
          </note>
          <note>
            Åsa Torstensson påpekar att kommunen inte har något veto. Jag
            känner till det och respekterar det fullt och fast. Jag tycker
            inte heller att ministern på något sätt ska styra i detta, utan
            det är i första hand regionalt och lokalt man ska sköta det. För
            oss andra innebär det dock en stor frustration när en kommun kan
            blockera på det här sättet i flera år så att stambanan inte kommer
            till trots att man har haft möjlighet. Man har haft pengar för
            att göra det. Man har erbjudit kommunen mer bullerskydd än man
            egentligen behöver, och man har hittat på flera lösningar för
            att kommunen ska kunna tänka sig detta. Men kommunen sätter sig
            på tvären.
          </note>
          <note>
            Jag har också blivit uppvaktad av andra intressenter i berörd
            kommun som säger att de har en annan lösning. Jag är inte emot
            andra lösningar bara de är genomförbara. Tyvärr har det visat
            sig att den lösning som både föreningar och den borgerliga majoriteten
            i Lerum har visat på är dubbelt så dyr som den som visas i den
            handläggning som Banverket hittills har gjort. Det vore ju lovvärt
            om Åsa Torstensson kunde lova mer. Ministern säger att ni inte
            ska dra ned några anslag till järnvägen. Det vore bra om vi fick
            ett löfte här i dag att det enbart blir ökade anslag till järnvägen,
            för då kan vi satsa mer på de miljövänliga alternativen i framtiden.
          </note>
          <note>
            Vi har diskuterat frågan i Skövde fullmäktige, och jag är säker
            på att det är många kommuner som har gjort det. Man ser att det
            är ett problem att andra kommuner kan stoppa utvecklingen. Där
            är vi helt överens över partigränserna om att vi vill ha en lösning
            snabbt. Vi har också bett moderata representanter att diskutera
            med moderaterna i Lerum för att de ska godkänna det förslag som
            Banverket har tagit fram. Hittills har man inte lyckats att lirka
            sig fram till någon sådan lösning.
          </note>
          <note>
            Jag vädjar återigen till ministern att också du skulle kunna
            ta ett ansvar för att se till att vi kan snabba på utvecklingen.
            Om du lovar att det blir mer anslag till järnvägen kanske Banverket
            också vågar satsa än mer på alternativa lösningar än som har skett
            i dag.
          </note>
          <note>
            Men jag ser ju att den lösning Banverket tar fram är mycket realistisk.
            Vi i de andra kommunerna har ju lärt oss leva med att järnvägen
            går genom kommunen. Vi har lärt oss leva med undergångar och övergångar.
            Vi ser det som en tillgång och inte som ett hinder i utvecklingen.
          </note>
          <note type="speaker">
            Anf. 70 Statsrådet ÅSA TORSTENSSON (c):
          </note>
          <note>
            Herr talman! Återigen, i 2007 års budget ligger det ytterligare
            2,1 miljarder som gäller Banverkets uppdrag att göra investeringar.
            Banverket har alltid i uppdrag att också göra en ekonomisk avvägning
            av det som till slut kommer att bli ett förslag till vilken typ
            av utbyggnad och vilka lösningar man kommer att välja. Det ska
            Banverket göra också i det här alternativet.
          </note>
          <note>
            Det arbete som Monica Green beskriver från fullmäktige i Skövde
            eller kranskommunerna i Västra Götalandsregionen är precis det
            arbete som jag har en sådan stark tilltro till. Det är den typ
            av dialog och överenskommelser som jag tror är väldigt viktiga
            för att skapa bra infrastrukturprioriteringar. Det är därför som
            jag inte tänker gå djupare in i själva diskussionen om Lerum och
            den konflikt som finns i Lerum, för jag tror att det är just Banverket,
            kommunen och regionen i sig som måste hitta de här lösningarna.
            Det är där som mycket av ansvaret ligger för att man också reder
            ut den här typen av konflikter. Jag tänker inte föregripa någonting
            mer i det här ärendet utifrån Banverkets val av hantering.
          </note>
          <note type="speaker">
            Anf. 71 MONICA GREEN (s):
          </note>
          <note>
            Herr talman! På 1800-talet, när järnvägen byggdes ut, fanns det
            framsynta regioner, orter och människor som sade att här kan järnvägen
            dras. Ni får gärna ta vår mark. Medan det fanns andra som sade:
            Nej, inte här, absolut inte här, inte sådana farliga vidunder
            på våra marker. Det förstör säkert, och vi vågar inte åka med
            sådana höghastighetslok för det kan pressa sönder revbenen.
          </note>
          <note>
            Nu när vi ser tillbaka i historien kan vi tycka att det var synd
            att de var så rädda för tåg. När jag ser det här motståndet i
            Lerum i dag, motståndet mot tillväxt och motståndet mot att se
            att andra kommuner är i ett sådant stort behov, tycker jag att
            man är i lite samma situation. De på 1800-talet som faktiskt sade
            att här kan järnvägen gå fram vann ju så mycket på det. De till
            och med erbjöd att här kan man stanna och få mer vatten till loket
            och så vidare. Man såg att det var en utvecklingskraft.
          </note>
          <note>
            Det är trist med bakåtsträvande, i det här fallet borgerliga
            politiker, som stoppar utvecklingen för en hel region. Det är
            tråkigt att vi på 2000-talet ska behöva ha tanken att om vi bara
            stoppar Banverkets plan kommer allting att bli frid och fröjd.
          </note>
          <note>
            Jag vädjar återigen till ministern. Jag uppskattar att du litar
            på Banverkets hantering och att kommuner och regioner ska kunna
            komma överens. Jag är också glad över att du ser denna framtid,
            för det är helt nödvändigt. Det är akut för alla som behöver Västra
            stambanan. Vi måste ha fler spår.
          </note>
          <note type="speaker">
            Anf. 72 Statsrådet ÅSA TORSTENSSON (c):
          </note>
          <note>
            Herr talman! Den diskussion som Monica Green nu går in i vad
            gäller att kritisera Lerum och Lerums val av agerande i den här
            frågan har jag inga ytterligare kommentarer till. Den diskussionen
            kanske Monica Green får ta på hemmaplan. Det är väl lämpligt att
            vederbörande, med de hårda ord som Monica Green använde, också
            ges möjlighet att delta i en direkt diskussion om de vägval som
            Lerum har gjort, det underlag Lerumföreträdarna har haft för att
            göra sina val i det här ärendet och deras eget agerande.
          </note>
          <note>
            Jag vill återigen bara påpeka att jag inte har något mer att
            säga i själva ärendet. Det är ett ärende som Banverket hanterar
            och som jag eventuellt så småningom får på mitt bord för att hantera.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2006/07:36 om nationell cancerplan
          </note>
          <note type="speaker">
            Anf. 73 Socialminister GÖRAN HÄGGLUND (kd):
          </note>
          <note>
            Herr talman! Barbro Westerholm har frågat mig om jag dels är
            beredd att tillsätta en utredning med uppgift att göra en översyn
            av cancervården i sin helhet, dels om jag på basen av resultaten
            av denna utredning och i enlighet med WHO:s rekommendation vill
            upprätta en nationell cancerplan för att garantera att alla cancerpatienter
            får en likvärdig vård.
          </note>
          <note>
            Cancersjukdomarna måste tas på största allvar. Antalet cancerfall
            i Sverige har ökat kraftigt under de senaste decennierna. Mer
            än hälften av ökningen kan förklaras med att befolkningen blivit
            äldre, men närmare 40 % av diagnoserna 2004 ställdes på personer
            i arbetsför ålder eller barn. Det finns strax över 350 000 människor
            som lever med en cancersjukdom i Sverige. De som har överlevt
            har många gånger gjort det tack vare en framgångsrik behandling.
            Enligt beräkningar kommer ca 50 000 människor att få en cancerdiagnos
            i år. Knappt hälften av dessa kommer att dö av sin cancersjukdom.
            Mot bakgrund av den allmänna ökningen av cancersjukdomarna har
            Världshälsoorganisationen, WHO, rekommenderat att alla länder
            samlar preventiva insatser, aktiviteter för tidig upptäckt, diagnostik,
            behandling, smärtlindring, palliativ vård och forskning i en nationell
            cancerplan.
          </note>
          <note>
            Högst prioritet vid fördelningen av resurser till hälso- och
            sjukvården har enligt riksdagens prioriteringsbeslut från 1997
            (prop. 1996/97:60) de patienter som behöver vård av livshotande
            akuta sjukdomar, vård av sjukdomar som utan behandling leder till
            varaktigt invalidiserande tillstånd eller för tidig död, vård
            av svåra kroniska sjukdomar, palliativ vård och vård i livets
            slutskede. Men återkommande rapporter visar att många personer
            med cancersjukdomar får vänta alltför länge på sin behandling.
            Det finns även regionala skillnader inom cancervården. Detta är
            allvarligt med tanke på att sjukvårdens grundstenar enligt hälso-
            och sjukvårdslagen (1982:763) är att alla ska få en god vård och
            behandlig oavsett var man bor.
          </note>
          <note>
            Socialstyrelsen redovisade i april i år förslag till nationella
            riktlinjer för vård och behandling av de vanligaste cancerformerna,
            bröst-, kolorektal- och prostatacancer. Riktlinjerna innehåller
            slutsatser och rekommendationer till åtgärder för att utforma
            bästa möjliga omhändertagande i hela vårdkedjan av patienter som
            drabbats av dessa typer av cancer. De preliminära riktlinjerna
            har diskuterats i en bred och öppen process med politiker, tjänstemän
            och professionerna i vården. Socialstyrelsen avser att slutligen
            fastställa riktlinjerna i december 2006.
          </note>
          <note>
            Socialstyrelsen har i uppdrag att analysera den svenska cancervårdens
            kvalitet och effektivitet i ett internationellt och nationellt
            perspektiv. I uppdraget ingår att bedöma regionala onkologiska
            centers roll för utvecklingen av cancervården regionalt och nationellt
            samt att utreda hur kunskapsspridningen inom cancervårdens decentraliserade
            uppbyggnad fungerar. Socialstyrelsen ska också analysera samspelet
            mellan kommande nationella cancerriktlinjer och de regionala och
            lokala vårdprogram som i dag utarbetas av vårdprogramgrupper knutna
            till regionala onkologiska center. Utifrån detta ska styrelsen
            bedöma om det ur ett nationellt utvecklingsperspektiv finns skäl
            att förändra cancervårdens struktur och organisering. Socialstyrelsen
            har nyligen, den 31 oktober 2006, lämnat en lägesrapport. I den
            redovisas de regionala onkologiska centrens roll för utvecklingen
            av cancervården i Sverige samt hur resterande delar av uppdraget
            ska genomföras och redovisas för regeringen senast den 30 april
            2007.
          </note>
          <note>
            Regeringen är överens om att det finns ett stort behov av att
            göra en översyn av cancervården i sin helhet. När Socialstyrelsens
            uppdrag redovisas kan det utgöra ett viktigt underlag för nästa
            steg. Jag avser att avvakta resultatet av detta arbete innan arbetet
            med en nationell cancerplan tar sin början.
          </note>
          <note type="speaker">
            Anf. 74 BARBRO WESTERHOLM (fp):
          </note>
          <note>
            Herr talman! Tack för svaret. Jag kommer att börja med lite kritik,
            och sedan hoppas jag att vi kan fortsätta debatten i en positiv
            och konstruktiv anda. Det här svaret var inte riktigt i sin helhet
            vad jag hade hoppats på.
          </note>
          <note>
            Det är naturligtvis bra att socialministern säger att det behövs
            en översyn av cancervården i dess helhet. Men när han säger att
            man ska vänta på att Socialstyrelsens uppdrag redovisas den 30
            april 2007 innan arbetet med en nationell cancerplan kan startas
            känns det nästan som att svaret kom från socialministerns företrädare.
            Det gör mig faktiskt lite besviken.
          </note>
          <note>
            Det här är en fråga som har debatterats länge i riksdagen, senast
            den 13 oktober förra året. Sedan dess har allianspartierna enskilt
            och tillsammans ställt sig bakom att en nationell cancerplan ska
            tas fram. Socialministerns företrädare som partiledare Alf Svensson
            har dessutom i höst motionerat om att en cancerplan måste tas
            fram.
          </note>
          <note>
            Alliansen har varit väldigt snabb med att genomföra sina övriga
            vallöften. Jag är väldigt stolt och glad över att vi får fart
            på svensk politik. Men varför väntar socialministern här? Går
            man tillbaka till det som var förut under tidigare regeringar,
            att man lägger en kall hand över framtidsfrågor i väntan på utredning
            eller en översyn?
          </note>
          <note>
            Det som Socialstyrelsen arbetar med här är bara en del av en
            nationell cancerplan. Det finns faktiskt ingenting som hindrar
            att man sätter i gång arbetet med en cancerplan med tydliga mål
            för vad man vill uppnå och under utredningens gång fogar in Socialstyrelsens
            arbete i det vidare arbetet.
          </note>
          <note>
            Det finns nämligen mycket att förlora på att vi inte sätter i
            gång. Vi borde ha startat långt tidigare för att utveckla excellens
            inom såväl klinisk verksamhet som forskning till gagn för patienter
            inom cancerområdet. Det handlar naturligtvis också om att komma
            åt olikheterna över landet och de köer som finns här.
          </note>
          <note>
            Vi har fyra år på oss att uppfylla de vallöften som vi gick till
            val på. Detta var ett sådant vallöfte, och det tar lite tid att
            utreda. Därför ser jag det tappade halvåret som allvarligt.
          </note>
          <note>
            Jag har också av tidigare debattprotokoll förstått att många
            tror att en nationell cancerplan är detsamma som nationella riktlinjer
            för cancervården och vårdprogram. Det är fel. Riktlinjerna är
            främst inriktade på behandlingar inom sjukvården. De är baserade
            på kunskaper och kostnader vid en viss tidpunkt, vilket gör att
            deras aktualitet avtar med tiden.
          </note>
          <note>
            Risken finns att vårdnivån sänks trots att man tror att man arbetar
            på ett bra sätt och lever efter riktlinjerna. Riktlinjerna saknar
            den planerande funktion och framförhållning som en nationell handlingsplan
            skulle kunna ha. Framförhållning är viktigt inte minst för att
            patienterna ska kunna dra nytta av de nya kunskaper som forskningen
            leder till.
          </note>
          <note>
            I brist på nationella direktiv för hur forskningens framsteg
            ska föras ut i vården finns det risk för att innovationer försenas
            och kvaliteten i cancervården i landet varierar. Jag hoppas på
            en reaktion på detta från socialministern.
          </note>
          <note type="speaker">
            Anf. 75 Socialminister GÖRAN HÄGGLUND (kd):
          </note>
          <note>
            Herr talman! Barbro Westerholm och jag är överens om att Sverige
            alltför länge har väntat på en nationell cancerplan, eftersom
            vi tror att den skulle kunna ha en betydande effekt för att komma
            åt om inte alla så många av de problem som vi brottas med i Sverige
            i dag när det gäller just cancervården.
          </note>
          <note>
            Det handlar många gånger om en bristande planering och samordning,
            och variationer över landet när det gäller behandling. Vi har
            över huvud taget en dålig beredskap för att vi tyvärr av allt
            av döma kommer att få se alltfler människor som möts av beskedet
            att de har fått cancer.
          </note>
          <note>
            Varje år drabbas 50 000 personer, som vi har sagt tidigare. Det
            är 50 000 personer som möts av ett besked som för många är chockerande
            och väldigt skrämmande. Vi vet att moderna behandlingsformer gör
            att väldigt många blir helt botade och andra kan leva ett väldigt
            rikt liv under väldigt lång tid.
          </note>
          <note>
            Vi tror att med en nationell cancerplan kan vi ytterligare förstärka
            den positiva utvecklingen när det gäller dels prevention, dels
            tidig upptäckt, dels vård, behandling och utnyttjande av moderna
            mediciner. I de fall det är nödvändigt ska vi ha en effektiv palliativ
            vård, vård i livets slutskede, för dem som det rör.
          </note>
          <note>
            När det gäller frågan om hastigheten är vi överens om att vi
            behöver göra det så fort som möjligt. Det har också varit utgångspunkten
            för mitt ställningstagande när det gäller metod. Jag har valt
            den väg som Barbro Westerholm nu kritiserar, nämligen att vänta
            in analysen från Socialstyrelsen som kommer i slutet av april
            månad.
          </note>
          <note>
            Jag tror att det är det klokaste och snabbaste sättet att gå
            för att få en nationell cancerplan så snabbt som möjligt att de
            får slutföra sitt arbete. Det arbetet kan utgöra en betydande
            grund för det arbete som bör utföras av dem som arbetar fram en
            nationell cancerplan. Min uppfattning är att det är det snabbaste
            sättet.
          </note>
          <note>
            Jag skulle gärna vilja se att Sverige inom kort har en nationell
            cancerplan som innehåller tydliga mål för framtiden när det gäller
            minskad sjuklighet och dödlighet, strategier för prevention, det
            vill säga förebyggande verksamhet, effektiva behandlingar och
            vård och den palliativa omsorgen.
          </note>
          <note>
            Det behövs också en beräkning för framtiden över framtida resursbehov,
            en framtida ansvarsfördelning och att vi får effektiva metoder
            för uppföljning och utvärdering av det som görs för att vi ska
            kunna lära av varandra. Det är en kunskapsspridning som gör att
            man inte behöver uppfinna hjulet överallt i landet. Nya metoder
            och vårdformer kan snabbt spridas över landet när de visar sig
            ha en effekt.
          </note>
          <note>
            Jag tror att vi båda brinner av iver att göra vårt yttersta för
            att få till stånd en ordning där vi faktiskt kan åstadkomma en
            situation där färre människor drabbas av cancer och där färre
            människor blir sjuka och avlider i denna förfärliga sjukdom.
          </note>
          <note type="speaker">
            Anf. 76 BARBRO WESTERHOLM (fp):
          </note>
          <note>
            Herr talman! Vi är oense om hur snabbt vi ska sätta i gång, men
            jag tror att vi har lika syn på ingredienserna. När jag ser vad
            Socialstyrelsen gör och vad som utöver detta behöver göras kan
            jag fortfarande inte förstå väntan.
          </note>
          <note>
            WHO har lagt fram vad som är minimum i kampen mot cancer. Det
            första WHO tar upp är en nationell cancerplan med tydliga mål
            om vad man vill uppnå. En nollvision skulle jag vilja se, även
            om det är hemskt långt dit. Sedan handlar det om prevention, tidig
            diagnostik, screening, kurativ behandling, palliativ behandling
            och smärtlindring. Men sedan kommer det här som det är bråttom
            med, och det är utveckling av nationella excellenscentrum för
            toppforskning och klinik som ska utvecklas i samverkan.
          </note>
          <note>
            Den nationella cancerplanen ska enligt WHO vara för en effektiv
            och rättvis resursanvändning. Här skulle ingå övervakningsmekanismer
            för att följa upp och utvärdera planernas resultat och processer,
            det vill säga måluppfyllelse. Det är utveckling och utbildning
            samt fortbildning av hälso- och sjukvårdens personal samt i ett
            rikt land som vårt införande av fullständiga nationella forskningsbaserade
            strategier som är effektfulla och tillgängliga, och så stöd åt
            mindre utvecklade länder. Där har vi ett ansvar.
          </note>
          <note>
            Dagens fragmentering av cancervården och vården i allmänhet är
            ett hot mot forskning och sjukvård och leder till ineffektivitet.
            Dagens patienter är välinformerade, inte minst genom Internet,
            och vet vad som erbjuds på andra håll inom EU och också utanför.
            Europadomstolen har klargjort att den fria rörligheten gäller
            hälso- och sjukvården oavsett hur den är organiserad nationellt.
            Vi har lyckats hålla det här ifrån oss ett tag, men det ligger
            på riksdagens bord igen ett frågeformulär för besvarande om hur
            medlemsstaterna ska tillgodose den här rättigheten. Patienterna
            kan komma att söka sig utomlands, dit där vården är som bäst.
            Så är det faktiskt redan i dag för dem som har feta plånböcker,
            och det kan jag inte acceptera.
          </note>
          <note>
            Stora genombrott kommer nu när det gäller cancerbehandling, och
            det sker vid centrum som är excellenta jag har inget bra svenskt
            ord för det när det gäller både forskning och klinik. Det pågår
            en utveckling att ackreditera centrum som håller högsta kvalitet
            när det gäller forskning i anslutning till patientarbete. Har
            man inte en sådan VDN-stämpel är man en förlorare.
          </note>
          <note>
            Det är något helt annat än det som onkologiska centrum i Sverige
            håller på med. De är helt skilda från sjukvården och egna administrativa
            enheter, inte i närheten av vad man arbetar med i en rad länder
            i Europa inom ramen för en nationell cancerplan.
          </note>
          <note>
            Det är en sak, och det är inte det som Socialstyrelsen håller
            på med.
          </note>
          <note>
            Sedan är det fråga om prevention. Det här är en åldersrelaterad
            sjukdom, och med tanke på att vi får fler och fler äldre i samhället
            blir prevention mycket viktigare än tidigare både för de enskildas
            skull och för samhället. Vi behöver samordnade strategier för
            att bekämpa det här. Den förra regeringen sade att det räcker
            med det allmänna folkhälsoarbete som pågår. Det tror inte jag.
            Vi måste göra både det allmänna folkhälsoarbetet och det riktade.
          </note>
          <note type="speaker">
            Anf. 77 Socialminister GÖRAN HÄGGLUND (kd):
          </note>
          <note>
            Herr talman! Vore det så att jag hade trott att en annan väg
            hade varit snabbare än den som vi nu har valt, hade jag valt den
            vägen. Jag tror att det snabbaste sättet är att Socialstyrelsen
            får göra sin analys av den svenska cancervården och att det kommer
            att vara en värdefull grund för framtiden.
          </note>
          <note>
            När det är sagt kan vi prata om innehållet. Då kan man säga med
            anledning av det som vi började med att det nya nu är att Sverige
            har fått en regering som konstaterar att det måste finnas vägar
            att göra det här bättre, mer effektivt, mer samordnat och med
            människan i centrum i förhållande till hur tidigare regeringar
            har sett på den här frågan. Jag tycker att det här är en väldigt
            viktig signal, men det ska inte stanna där. Det viktiga är naturligtvis
            att en nationell cancerplan kan sättas i verket. Ytterst handlar
            det om enskilda människor som drabbas av ett besked som de av
            naturliga skäl upplever som alldeles förfärligt.
          </note>
          <note>
            Vi har en situation i dag där var tredje person under sin livstid
            kommer att få uppleva ett sådant besked. Bland våra barn kommer
            hälften senare i livet att få möta cancerbeskedet om man inte
            lyckas hitta effektiva vägar genom prevention. Där är vi, tror
            jag, överens om att tobaken är den enskilt viktigaste orsaken
            som gör att människor får cancer. Allt vi kan göra för att ungdomar
            eller barn inte ska börja röka är naturligtvis väldigt effektivt.
            Vi vet att kost och motion också spelar roll i det här sammanhanget,
            och det finns andra faktorer.
          </note>
          <note>
            Men sedan behöver vi också en väl fungerande vård när väl cancern
            har inträffat. Tidig upptäckt betyder naturligtvis ytterst mycket
            för att kunna sätta in åtgärder som blir så små som möjligt, som
            innebär ett så litet ingripande som möjligt. Tvingas man vänta
            längre för att man inte vet om sjukdomen blir det större ingrepp,
            och i vissa fall går det alldeles för långt.
          </note>
          <note>
            Vi behöver bli bättre på att till exempel ta åt oss nya läkemedel.
            Internationella jämförelser har visat att vi inte är i topp, som
            vi kanske skulle tro, utan ligger någonstans i mitten i en europeisk
            liga. Där finns säkert också förbättringar att göra. Jag sätter
            en stor tilltro till att ett effektivt arbete med en nationell
            cancerplan, där många kunniga personer inom professionen och från
            olika aktörer kan medverka, kan göra att fokus sätts på det här
            och att det i sig spelar roll. Men viktigast är naturligtvis de
            åtgärder som sist och slutligen kommer att vidtas.
          </note>
          <note type="speaker">
            Anf. 78 BARBRO WESTERHOLM (fp):
          </note>
          <note>
            Herr talman! Det är ett par saker som jag vill ta upp i det här
            mitt sista inlägg. Den ena är tidig diagnostik. Det är viktigt
            med upplysning till allmänheten men också att de hälsoundersökningar
            som vi har evidens för genomförs. Då är det tyvärr så att nästan
            hälften av Sveriges landsting inte erbjuder mammografi till den
            yngsta och den äldsta gruppen, 7074-åringarna, vilken grupp jag
            tillhör. Jag är folkvald, och det kan jag vara vid 73 men jag
            är för gammal, trots att det finns vetenskaplig evidens, för att
            kallas till mammografi. I min ålder anses man för besvärlig att
            mammograferas. Man kan ju ha funktionshinder förskräckligt argument!
          </note>
          <note>
            Sedan är det koloncancer som naturligtvis står och knackar på
            dörren, och det borde prövas i några landsting.
          </note>
          <note>
            Socialministerns företrädare sade beträffande små patientgrupper
            att landstingen var de som var bäst på att avgöra vad de behöver.
            Jag tror att det är precis tvärtom. De ramlar mellan stolarna.
            Här har man i en cancerplan ett viktigt ansvar att se till att
            deras behov blir tillgodosett både när det gäller vård och behandling
            och när det gäller forskning.
          </note>
          <note>
            Till sist har vi den palliativa behandlingen, smärtlindringen,
            som fortfarande inte sker optimalt, trots att utredningen Vård
            i livets slutskede redan 1979 beskrev hur det skulle göras. Hur
            länge ska vi vänta? Här behövs utbildning, utbildning, utbildning.
          </note>
          <note>
            Jag konstaterar att det enda vi inte är överens om är tidsplanen.
          </note>
          <note type="speaker">
            Anf. 79 Socialminister GÖRAN HÄGGLUND (kd):
          </note>
          <note>
            Herr talman! Jag är väldigt glad att vi är överens på den här
            punkten, och konstigt vore kanske annars då våra partier har arbetat
            med den här frågan under en längre tid. Jag hoppas naturligtvis
            att vi ska kunna få en bred uppslutning av partier förstås, men
            också från många olika intressenter i det viktiga arbete som ligger
            framför. Jag vill tacka för interpellationen.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2006/07:40 om jämställdhet i skolan
          </note>
          <note type="speaker">
            Anf. 80 Statsrådet JAN BJÖRKLUND (fp):
          </note>
          <note>
            Herr talman! Rossana Dinamarca har frågat mig vilka åtgärder
            jag avser att vidta för att dels öka flickors trygghet i skolan,
            dels förbättra lärares, annan skolpersonals och elevers kunskaper
            om jämställdhet, sexuella trakasserier, genus och könsmaktsordning.
          </note>
          <note>
            Skolan ska vara en trygg och säker plats för alla elever. Enligt
            de läroplaner som gäller för skolan ska eleverna utveckla empati
            och respekt för andra människors lika värde. Skolan ska inte vara
            värdeneutral utan tydligt ta ställning för de mänskliga rättigheterna
            och för grundläggande demokratiska värderingar. Det innebär att
            skolan aktivt ska bekämpa diskriminering, mobbning och andra former
            av kränkande behandling.
          </note>
          <note>
            Alltför många känner sig kränkta och hotade i skolan. Grova könsord
            används för att förolämpa och såra. Utvecklingen speglar hur attityderna
            i det övriga samhället har hårdnat. Många flickor vittnar om hur
            de får grova könsord kastade efter sig i skolan. Könsorden får
            inte bli en del av det vanliga språkbruket. Det här är en utveckling
            som måste brytas. Skolan ska vara en plats där elever och lärare
            visar respekt för varandra.
          </note>
          <note>
            För att lösa problemen krävs ett långsiktigt arbete där skolan,
            föräldrarna, politiker och samhälle tar initiativ. Det finns tre
            åtgärder som statsmakterna kan vidta som är särskilt angelägna.
            För det första kan vi förtydliga de befogenheter som lärarna har
            för att skapa trygghet i skolan. Regeringen avser att återkomma
            till riksdagen med förslag på detta område.
          </note>
          <note>
            För det andra kan vi ge lärarna fortbildning. Regeringen föreslår
            i budgetpropositionen för år 2007 den mest ambitiösa statliga
            satsningen på lärarfortbildning sedan skolan kommunaliserades.
            En del av pengarna, 60 miljoner kronor, ska underlätta för verksamma
            lärare som saknar behörighet att utbilda sig till behöriga lärare
            samt för att utveckla och förstärka lärosätenas validering.
          </note>
          <note>
            För det tredje kan vi stärka skolornas arbete mot mobbning och
            annan kränkande behandling. Regeringen har för avsikt att satsa
            10 miljoner kronor för att utveckla och sprida forskningsbaserade
            åtgärdsprogram mot mobbning. Programmen ska också motverka annan
            kränkande behandling och skapa en lugn och trygg studiemiljö.
          </note>
          <note>
            Rossana Dinamarca har ställt ytterligare två frågor, dels om
            regeringens åtgärder för att bryta könsrollsmönstren i skolan,
            dels om det kommer att läggas fram någon proposition med utgångspunkt
            i de förslag som Delegationen för jämställdhet i förskolan har
            lämnat.
          </note>
          <note>
            I budgetpropositionen för år 2007 aviserar regeringen en fyraårig
            satsning för att fördjupa kunskaperna om de olikheter som finns
            mellan flickors och pojkars resultat i grundskolan och gymnasieskolan.
            Regeringen har gett Myndigheten för skolutveckling i uppdrag att
            planera denna satsning. Myndigheten ska redovisa sina förslag
            senast den 1 december 2006. Regeringens satsningar på tidigare
            utvärdering och tidigare stöd kommer också att stärka både flickors
            och pojkars möjlighet att utvecklas på bästa sätt utifrån just
            sina individuella förutsättningar.
          </note>
          <note>
            Delegationen för jämställdhet i förskolan lämnade i juli 2006
            sitt slutbetänkande Jämställd förskola om betydelsen av jämställdhet
            och genus i förskolans praktiska arbete. Delegationen slår tydligt
            fast att det inte krävs någon förändring av nuvarande regelverk
            utan snarare aktiva åtgärder för att främja jämställdheten i förskolan.
            Jag delar denna uppfattning, men jag vill avvakta den fortsatta
            beredningen av betänkandet innan jag gör en bedömning av behovet
            att lämna en proposition till riksdagen.
          </note>
          <note>
            Herr talman! En av den nya regeringens viktigaste uppgifter är
            att stödja lärarna i arbetet med att skapa trygga klassrum. Ingen
            ska behöva vara rädd för att gå i skolan.
          </note>
          <note type="speaker">
            Anf. 81 ROSSANA DINAMARCA (v):
          </note>
          <note>
            Herr talman! De frågor som jag har ställt till skolministern
            handlar om jämställdhet och om vad ministern är beredd att göra
            för att öka jämställdheten i skolan och bryta den könsmaktsordning
            som genomsyrar hela samhället.
          </note>
          <note>
            Ministern använder inte orden jämställdhet eller könsmaktsordning
            i sitt svar en enda gång, förutom när han hänvisar till min interpellation
            eller Jämställdhetsdelegationen. Han tar upp frågan om mobbning
            och vikten av att alla ska känna sig trygga i skolan. Detta är
            förvisso mycket angelägna frågor, men vad jag vill veta är vad
            ministern avser att göra för att stärka unga tjejers situation,
            för att öka tjejers handlingsberedskap inför kränkande situationer
            och för att uppmuntra tjejer att ta plats. Eller anser ministern
            att skolan inte kan göra något för att bryta den vardagsrädsla
            som var fjärde ung tjej känner och som innebär att hon begränsar
            sitt liv?
          </note>
          <note>
            Kvinnors makt måste öka över sin framtid, över sin ekonomi, över
            samhällsutvecklingen och över sin kropp och själ. Strukturer som
            håller kvinnor nere måste rivas.
          </note>
          <note>
            Jämställdhet ger oss frihet från de begränsningar könsrollerna
            håller oss i.
          </note>
          <note>
            Så skriver ni i ert faktablad om liberal feminism. Hur ska kvinnors
            makt öka och hur ska de här strukturerna rivas i den praktiska
            politiken, skolministern? Menar ministern allvar när han säger
            att det är genom ökade befogenheter för lärarna som vi kan förändra
            den hotfulla vardag som många unga människor lever i? Tror ministern
            på allvar att könsmaktsordningen kan straffas bort?
          </note>
          <note>
            Ministern har nu, liksom vid tidigare interpellation, lyft fram
            skillnaderna i studieresultat mellan flickor och pojkar som ett
            av de större jämställdhetsproblemen i skolan. Vad vi vet så har
            tjejer i genomsnitt högre betyg än killar och är överrepresenterade
            på högskola och universitet, men de är underrepresenterade på
            höga poster och har i genomsnitt lägre lön än män. Tjejers positiva
            prestationer under skolperioden återspeglas alltså inte i arbetslivet.
          </note>
          <note>
            Således är det inte en fråga om studieresultat, utan det handlar
            om makt, om vad kvinnor ska göra och inte göra och om värdet vi
            sätter på kvinnors arbete. Därför frågade jag ministern, och jag
            frågar igen, vilka konkreta åtgärder han kommer att vidta för
            att bryta könsrollsmönstren i skolan. Jämställdhetsdelegationen
            föreslår exempelvis att grundskolans prao ska organiseras på ett
            sådant sätt att eleverna får könsrollsöverskridande arbetslivserfarenheter.
          </note>
          <note>
            Delegationen föreslår också att det borde utvecklas kurser i
            genuspedagogik för eleverna på barn- och fritidsprogrammet på
            gymnasiet. Skolministern påpekar helt riktigt att Jämställdsdelegationen
            fastslog att det inte är lagar eller bestämmelser som behövs utan
            aktiva åtgärder som främjar jämställdheten i förskolan och skolan.
          </note>
          <note>
            Delegationen talar om att behovet av kunskap i genuspedagogik
            är stort bland verksamma pedagoger i förskola och skola, men att
            få kommuner har prioriterat genus- och könsrollsfrågor för kompetensutveckling.
            Vilka aktiva åtgärder för att främja jämställdheten i förskolan
            och skolan avser ministern att vidta och när kan vi vänta oss
            att se dessa satsningar?
          </note>
          <note type="speaker">
            Anf. 82 Statsrådet JAN BJÖRKLUND (fp):
          </note>
          <note>
            Herr talman! Rossana Dinamarca verkar inte lyssna på eller läsa
            de svar jag ger. Det är sida upp och sida ned med åtgärder som
            vi vidtar. Det är bara det att Rossana Dinamarca inte tycker att
            de åtgärderna är bra, utan det är några andra åtgärder Dinamarca
            vill ha.
          </note>
          <note>
            Menar Rossana Dinamarca till exempel att det här att pojkars
            resultat sjunker inte är ett problem? Plötsligt är det pojkarna
            som har sämre resultat än flickorna, och då är det inget jämställdhetsproblem.
            Det är bara när det är tvärtom som det är ett problem. Är det
            så? Den föregående regeringen, med stöd av samarbetspartierna,
            tog detta på allvar. Jag noterade inte att Dinamarca hade någon
            annan uppfattning på den punkten. I vårbudgeten i våras anslog
            man till exempel ett rätt stort belopp som vi nu fullföljer för
            att gå till botten med detta och se vad de här ökade skillnaderna
            i resultat beror på. Det är väl också ett jämställdhetsproblem?
          </note>
          <note>
            Det är väl inte så att den som säger ordet könsmaktsordning flest
            gånger på fyra minuter är mest för jämställdhet? Är det så man
            ska mäta det? Man måste väl definiera vilka problem vi har i skolan,
            och sedan får man ta tag i dem.
          </note>
          <note>
            Sveriges skolväsende är det skolväsende i hela världen där språkbruket
            är mest kränkande. Rossana Dinamarca viftar bort det som om det
            inte är något problem. Det är klart att det är ett jätteproblem.
            Det är precis därför som vi vill stärka de vuxnas ansvar, de vuxnas
            roll och lärarnas befogenheter i skolan. Det är inte okej att
            man kallar tjejerna i klassen eller de kvinnliga lärarna för grova
            könsord. Det är inte okej. Då ska de vuxna säga ifrån. Om 16-åriga
            grabbar systematiskt tänjer på dessa gränser för att provocera
            måste de vuxna ha befogenheter att ingripa just för att säkra
            och skydda de flickor som annars blir utsatta. Men det är ett
            problem som Dinamarca inte vill se. Det landar i disciplinära
            åtgärder, och det vill inte Dinamarca. Därför bortdefinierar hon
            problemet, men detta är ett stort problem.
          </note>
          <note>
            Studieresultaten är inget problem för flickorna. De har mycket
            höga studieresultat, och de stiger. Svensk skolas resultat totalt
            sett sjunker, men flickornas resultat stiger, vilket betyder att
            det är pojkarnas resultat som sjunker ännu mer än vad flickornas
            stiger. De kunskapsmässiga resultaten i skolan är inget problem
            för flickorna, utan problemet är det klimat som råder på många
            skolor och i många miljöer där flickor trakasseras och kränks.
            Det är det vi vill göra någonting åt. Det vore intressant att
            höra om några åtgärder för att lösa det problemet från Dinamarca.
          </note>
          <note type="speaker">
            Anf. 83 ROSSANA DINAMARCA (v):
          </note>
          <note>
            Herr talman! Det är inte så att jag tycker att det är oviktigt
            att titta på varför studieresultaten ser olika ut. Men jag menar
            att resultatet är att även om flickor har bättre studieresultat
            och i högre utsträckning är representerade vid högskolor och universitet
            så är det männen som får de höga positionerna i samhället och
            har högre löner än kvinnorna. Det jag ser som ett problem i dag
            för unga tjejer i skolan och unga tjejer generellt är att många
            går med en vardagsrädsla, en rädsla för att någonting kan hända
            och därför begränsar sina liv. Det jag vill veta från skolministern
            är om han anser att skolan har någon roll i att försöka förändra
            de strukturer som leder till att vi har det som vi har det.
          </note>
          <note>
            Ministern pratar ofta om att man i skolan har de värsta resultaten
            i världen, bland annat när det gäller kränkande språkbruk. Ja,
            men hur stärker man då de här tjejerna? Är det bara genom att
            läraren ska säga att det här inte är okej? Hur stärker vi unga
            tjejers självförtroende mentalt men också verbalt? I vissa fall
            behövs det verkligen också fysiskt.
          </note>
          <note>
            Jag vet vad Folkpartiets och regeringens inställning är till
            feministiskt självförsvar, men det är ett av de förslag som vi
            har lyft upp för att stärka unga tjejer. Jag tror att det är viktigt
            att vi ser på vad som är orsaken till att saker och ting händer,
            varför man använder ett visst språkbruk och varför män tar sig
            vissa rättigheter när det gäller kvinnor. Då tycker jag att man
            måste titta på orsakerna, och det är det som jag tror är ett problem
            när det gäller skolministern och regeringen: Man vägrar se orsakerna,
            och därmed blir åtgärderna, som till exempel disciplinära åtgärder,
            helt huvudlösa. De håller inte för när unga tjejer faktiskt lämnar
            skolan.
          </note>
          <note>
            Hur ska vi stärka de unga tjejerna? Det är det som är den grundläggande
            frågan. Vi menar att man måste ha större kunskaper om genus. Visst:
            Ministern säger här att man lägger pengar på fortbildning, men
            tänker han verka för att man faktiskt använder de här pengarna
            till exempelvis just genuskunskap för våra pedagoger?
          </note>
          <note type="speaker">
            Anf. 84 Statsrådet JAN BJÖRKLUND (fp):
          </note>
          <note>
            Herr talman! En del i den behörighetsgivande utbildningen för
            lärare avser just genuskunskap numera på våra lärarhögskolor på
            det allmänna utbildningsområdet, och i den satsning som vänder
            sig till obehöriga lärare som ska bli behöriga ingår den typen
            av kompetensutveckling.
          </note>
          <note>
            Men det är något märkligt här. Rossana Dinamarca säger att det
            är förfärligt att lärarna skulle få några mer befogenheter det
            blir så hårt klimat i skolan. Men vad är Dinamarcas lösning? Jo,
            det är att tjejerna ska lära sig att slåss i stället. Allvarligt
            talat: Är det det som skulle skapa ett mjukare klimat att skolan
            ska lära ungdomarna att slå varandra? Det kan väl ändå inte vara
            lösningen på problemet.
          </note>
          <note>
            Jag menar att man inte kan säga till tonåringar, barn och ungdomar
            i skolan: De här grabbarna är dumma mot er så ni måste lära er
            att slåss!
          </note>
          <note>
            Det måste väl i stället vara vuxenvärldens ansvar att skydda
            flickorna och dem som utsätts för den här typen av trakasserier.
            Man kan väl inte säga: Nej, lärarna ska inte få göra någonting
            flickorna ska få lära sig att slåss i stället på skolans bekostnad.
          </note>
          <note>
            Det är väl en otroligt märklig inställning: att skuldbelägga
            flickorna. Det är väl inte deras ansvar. De ska väl inte behöva
            ta ansvar för att en del pojkar beter sig illa. Det måste ju vuxenvärlden
            ta ansvar för i skolan.
          </note>
          <note>
            Låt mig sedan ta upp en fråga som nämns i svaret men som Dinamarca
            går runt. Jag tror att det är otroligt väsentligt att vi får in
            fler män i både skola och förskola som lärare och förskollärare.
            Den utveckling som har skett i svensk skola under den tid då vänsterblocket
            har styrt de senaste tolv åren har ju inneburit att männen har
            flytt från skolan och ännu mer från förskolan. Det är otroligt
            ovanligt med män i förskolan. Det har alltid varit ovanligt, men
            i dag är det ännu mera ovanligt att män vill jobba i förskolan.
            Också när det gäller skolan är det allt färre som söker till lärarutbildningar.
          </note>
          <note>
            Jag var på en lärarexamination på Lärarhögskolan i Stockholm
            för ett tag sedan, och det som slår en när man ser ut över de
            lärarkandidater som ska avlägga sin examen är att det nästan bara
            är tjejer allihop. Också i de mest traditionella manliga yrkena,
            teknik- och mattelärare på gymnasienivå, är det tjejer som dominerar
            helt och hållet nu. Vi måste göra något med läraryrket, med läraryrkets
            status och med lärarutbildningen så att man får in fler män. Uppenbarligen
            är det så att den politik som har förts på senare år på det området
            har varit totalt misslyckad från jämställdhetssynpunkt. Det vore
            intressant att höra någon självkritik på detta område.
          </note>
          <note type="speaker">
            Anf. 85 ROSSANA DINAMARCA (v):
          </note>
          <note>
            Herr talman! Tjejer ska lära sig att slåss, sade skolministern.
            Det är uppenbart att skolministern inte vet vad feministiskt självförsvar
            handlar om. Det handlar om att skaffa sig kunskap om det sexualiserade
            våldet, om samarbete mellan flickor samt att skaffa sig handlingsberedskap
            för att försvara sig mentalt, verbalt och, när det behövs, fysiskt
            i en värld där flickor och kvinnor är underordnade och utsatta.
            Feministiskt självförsvar är grundat av kvinnor för kvinnor och
            bygger på att flickor och kvinnor delar erfarenhet och tillsammans
            utarbetar strategier för att bland annat hantera rädsla.
          </note>
          <note>
            Jag förstår inte vad som är fel i att stärka unga tjejer att
            faktiskt stärka tjejer i att kunna säga ifrån, när man har växt
            upp och från tidig ålder fått veta att man ska vara tyst och snäll
            och vara den som är hjälpsam och tar hand om. Vad finns det för
            problem med att stärka unga kvinnor?
          </note>
          <note>
            Det behövs fler män i förskola och skola. Ja, det håller jag
            fullständigt med om. Skolministern försöker på något sätt lägga
            ansvaret på mig när det gäller den politik som ni för. Jag menar
            att ni inte har några konkreta förslag. Du har inte gett mig ett
            enda konkret förslag på hur man tänker stärka unga tjejer i skolan.
          </note>
          <note>
            Jämställdhetsdelegationen, som jag nämnde i mitt första inlägg,
            har tagit upp att grundskolans prao bör organiseras på ett sätt
            så att man ska få könsrollsöverskridande arbetslivserfarenheter.
            Är det någonting som ministern tycker är bra? Det finns förslag
            om att man ska utveckla kurser i genuspedagogik redan på gymnasiet
            för dem som läser barn- och fritidsprogrammet. Är det någonting
            som ministern tänker ta upp?
          </note>
          <note>
            När det gäller att man ska få genuspedagogik som kompetensutveckling
            så finns det ju inte uttalat någonstans. Det är bra att ministern
            tar upp det här, och jag hoppas att han förtydligar att det är
            en viktig del av fortbildningen och kompetensen.
          </note>
          <note type="speaker">
            Anf. 86 Statsrådet JAN BJÖRKLUND (fp):
          </note>
          <note>
            Herr talman! Det är något lustigt med debatten. Jag har varit
            skolminister i fem veckor, och Rossana Dinamarca försöker ställa
            mig till ansvar för situationen i svensk skola. Det är trots allt
            så att Rossana Dinamarcas eget parti har styrt i tolv år, och
            under den tiden har de här problemen bara förvärrats. Det är uppenbart
            att de recept som Rossana Dinamarca föreslår inte fungerar i verkligheten.
            Klimatet i skolan, att man använder grova könsord mot tjejer,
            har förstärkts enligt Skolverkets rapporter. Det är statens eget
            skolverk under den förra regeringen som påstod detta med stöd
            i internationella undersökningar: I ingen annan skola i hela världen
            finns ett så kränkande språkbruk mot flickor som det gör i den
            svenska skolan.
          </note>
          <note>
            Varför gjorde ni ingenting åt det här? Vi försöker ju ta tag
            i det. Det är det vi gör. Sedan gillar inte Dinamarca de åtgärder
            vi har, men vi har åtgärder. Under tolv års tid har ju problemen
            bara förvärrats.
          </note>
          <note>
            Detsamma gäller läraryrkets snedrekrytering, det vill säga att
            inga män längre vill bli lärare. Varför är det viktigt att det
            finns manliga lärare, kan man fråga. Jag tror att det är viktigt
            att se att de grabbar som beter sig på ett sådant sätt att de
            kränker unga flickor är i behov av inte bara disciplinära åtgärder
            man är i behov av manliga förebilder som kan uppföra sig och visa
            hur man beter sig. Det tror jag. En stor brist med den snedrekrytering
            som har skett i läraryrket är att tonårsgrabbarna inte får några
            manliga förebilder. Detsamma gäller naturligtvis i förskolan det
            finns inga män runtomkring smågrabbarna som de kan identifiera
            sig med. Jag tror att det är ett problem.
          </note>
          <note>
            Jag tror att ingen av oss riktigt sitter inne med svaren på alla
            de problem som finns. Jag uppfattar att de problem vi ser, Rossana
            Dinamarca och jag, i huvudsak är desamma, även om vi kanske beskriver
            dem i delvis olika termer. Vi redovisar nu ett antal förslag,
            och det står naturligtvis Dinamarca fritt att kritisera dem, men
            det skulle vara intressant att höra några andra alternativ.
          </note>
          <note>
            Överläggningen var härmed avslutad.
          </note>
          <note>
            13 § Förnyad bordläggning
          </note>
          <note>
            Föredrogs och bordlades åter
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 november
          </note>
          <note>
            Mats Johansson
          </note>
          <note>
            Ulla Andersson
          </note>
          <note>
            Tommy Waidelich
          </note>
          <note>
            Nikos Papadopoulos
          </note>
          <note>
            den 14 november
          </note>
          <note>
            Anders Ygeman
          </note>
          <note>
            Ulf Nilsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 21 november.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 november
          </note>
          <note>
            Mikael Oscarsson
          </note>
          <note>
            den 13 november
          </note>
          <note>
            Carina Hägg
          </note>
          <note>
            Karin Åström
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Rossana Dinamarca
          </note>
          <note>
            Per Bolund
          </note>
          <note>
            Ulf Holm
          </note>
          <note>
            Karin Svensson Smith
          </note>
          <note>
            Jan Ertsborn
          </note>
          <note>
            Tomas Eneroth
          </note>
          <note>
            Lars Gustafsson
          </note>
          <note>
            Christer Winbäck
          </note>
          <note>
            den 14 november
          </note>
          <note>
            Catharina Bråkenhielm
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 november.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 november
          </note>
          <note>
            Lars Gustafsson
          </note>
          <note>
            Carina Hägg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 21 november.
          </note>
          <note>
            18 § Kammaren åtskildes kl. 18.59.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
