<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--80</head>
          <docDate when="2006-03-22">2006-03-22</docDate>
        </div>
      </front>
      <body>
        <div>
          <note n="6ab56456">
            ﻿
          </note>
          <note n="42d02654">
            Riksdagens protokoll
          </note>
          <note n="6ceb865e">
            2006/07:80
          </note>
          <note type="date" n="f9dbda47">
            Torsdagen den 22 mars
          </note>
          <note n="a8c40e18">
            Kl. 12:00 - 17:23
          </note>
          <note n="93c1d9a5">
            1 § Justering av protokoll
          </note>
          <note n="8da8f957">
            Justerades protokollet för den 16 mars.
          </note>
          <note n="f4f0590a">
            2 § Ledighet
          </note>
          <note n="b970be28">
            Andre vice talmannen meddelade att Jan Andersson (c) anmält ändrat
            slutdatum för sin ledighet, från den 31 mars till den 15 juli
            .
          </note>
          <note n="bc7b47ad">
            Andre vice talmannen anmälde att Kristin Oretorp (c) skulle fortsätta
            att tjänstgöra som ersättare för Jan Andersson.
          </note>
          <note n="3e4077a9">
            3 § Anmälan om kompletteringsval
          </note>
          <note n="b14f5631">
            Andre vice talmannen meddelade att Centerpartiets riksdagsgrupp
            anmält Kristin Oretorp som suppleant i miljö- och jordbruksutskottet
            och näringsutskottet under Jan Anderssons fortsatta ledighet.
          </note>
          <note n="1a6a519a">
            Andre vice talmannen förklarade vald till och med den 15 juli
            till
          </note>
          <note n="452d34cf">
            suppleant i miljö- och jordbruksutskottet
          </note>
          <note n="24452f44">
            suppleant i näringsutskottet
          </note>
          <note n="4bca1a82">
            4 § Anmälan om fördröjt svar på interpellation
          </note>
          <note n="ab05b56d">
            Till riksdagen hade inkommit följande skrivelse:
          </note>
          <note n="ba1db86a">
            Interpellation 2006/07:379
          </note>
          <note n="9912a207">
            Interpellation 2006/07:379 Genusforskningens framtid
          </note>
          <note n="41ddacd0">
            Interpellationen kommer att besvaras fredagen den 30 mars 2007.
          </note>
          <note n="60525a54">
            Skälet till dröjsmålet är att jag måste delta i arbetsmöten kring
            vårpropositionen.
          </note>
          <note n="9b886d79">
            Lars Leijonborg
          </note>
          <note n="3a16d9a4">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="c317c2b4">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="7e5d34e1">
            KOM(2006)744
          </note>
          <note n="069e0d12">
            6 § Hänvisning av ärenden till utskott
          </note>
          <note n="307effe8">
            Föredrogs och hänvisades
          </note>
          <note n="aa89c4ac">
            7 § Statlig förvaltning
          </note>
          <note n="5a11521f">
            Föredrogs
          </note>
          <note type="speaker" n="779656a5">
            Anf. 1 MARIANNE BERG (v):
          </note>
          <note n="8ae58786">
            Fru talman! Först vill jag yrka bifall till reservation 2 i betänkandet
            KU12.
          </note>
          <u who="marianne_berg_455b30" xml:id="i-9e49e7609cd019fa-0" n="b40c9138">
            <seg n="0dcad68d">
              När jag i dag som homosexuell kvinna ser mig omkring i världen
              gör jag det med såväl fasa som ilska. Fasan och ilskan finns där
              när jag ser hur de sexualkonservativa, mörka krafterna runt om
              i världen bygger nätverk och skapar oheliga allianser, allt för
              att lyfta fram sina positioner. Deras syften och mål är det svårt
              att inte uppröras av. Personerna i dessa rörelser basunerar klart
              och tydligt ut sitt otroligt diskriminerande, föraktfulla budskap
              om oss HBT-personer. Dessa mörkerkrafter är ett stort och reellt
              hot mot HBT-personers rättigheter, det vill säga lika rättigheter
              oavsett sexuell läggning eller könsidentitet. I Sverige trakasseras,
              hotas, diskrimineras och till och med mördas personer på grund
              av sin sexuella läggning.
            </seg>
            <seg n="8ac60133">
              Fru talman! Detta är något som regeringen verkligen måste ta
              på allvar och sedan agera därefter, här hemma liksom i EU och
              i övriga världen. Vi i Sveriges riksdag och regeringen måste visa
              mod och styrka och stå upp för HBT-personers rättigheter globalt.
              Vi måste skaffa oss kunskap om HBT-personers livssituation och
              vara trovärdiga förespråkare i dessa så klart stora demokratifrågor.
            </seg>
            <seg n="04c8b9b9">
              För att en förändring ska kunna ske vill jag här, fru talman,
              lyfta upp några av Vänsterpartiets förslag.
            </seg>
            <seg n="e957e4b5">
              En grundläggande mänsklig rättighet är inte att behöva bli utsatt
              för diskriminerande lagstiftning på grund av sin sexuella läggning
              eller könsidentitet. Den genomförda reformen om att det allmänna
              ska motverka diskriminering på grund av sexuell läggning är bra,
              mycket bra, men vi anser att även könsidentiteten ska omfattas.
            </seg>
            <seg n="2994ded9">
              För att motverka diskriminering räcker det inte bara med att
              ändra lagstiftningen. Det är lika viktigt att arbeta mot attityder
              och fördomar. Myndigheterna har ett ansvar att se till att lagstiftningen
              efterlevs och tillämpas i praktiken. Till detta behövs kompetensutveckling,
              för erfarenheterna visar att HBT-kompetensen är mycket bristfällig.
            </seg>
            <seg n="64a1cc78">
              Vänsterpartiet anser att om statsförvaltningen verkligen ska
              kunna leva upp till principerna om alla människors lika värde,
              oavsett sexuell läggning eller könsidentitet, är det otroligt
              betydelsefullt att HBT-perspektivet integreras i statlig verksamhet.
              Myndigheterna bör få i uppdrag att återrapportera resultat och
              uppnådda mål inom HBT-området till regeringen. För att redovisningen
              av mål och resultat inom HBT-området ska kunna ske på ett så ändamålsenligt
              sätt som möjligt anser Vänsterpartiet att det bland annat krävs
              en särskild HBT-förordning som innehåller konkreta, utvärderingsbara
              mål för att undanröja diskrimineringen av HBT-personer i statsförvaltningen.
              Denna förordning skulle säkerställa att HBT-frågorna verkligen
              integreras fullt ut i myndigheternas arbete.
            </seg>
            <seg n="218d2d38">
              Om alliansen verkligen vill arbeta för alla människors lika värde
              i alla olika sammanhang, se då till att HBT-personernas livssituation
              verkligen förbättras. Det finns en ypperlig möjlighet att göra
              detta genom att stödja reservationen vid dagens votering.
            </seg>
            <seg n="84072e37">
              Fru talman! När det gäller detta att vara en förebild vill jag
              här kort nämna Sveriges alkoholpolitik. Vi vet att alkoholkonsumtionen
              i dag har ökat markant, speciellt i den del som jag själv kommer
              från, den södra delen av landet. Närheten till Danmark och Tyskland
              har medverkat till att införseln har ökat otroligt.
            </seg>
            <seg n="909b226d">
              Vi känner väl till alkoholens negativa konsekvenser vad gäller
              den personliga hälsan och den ökande kriminaliteten. Våld och
              misshandel finns också med i bilden. Detta drabbar som så ofta
              kvinnor och deras barn.
            </seg>
            <seg n="bbe63a77">
              I och med Sveriges medlemskap i EU har Vänsterpartiets farhågor
              besannats, det vill säga att den totala alkoholkonsumtionen har
              ökat kraftigt i samband med EU:s, får jag säga, horribla införselkvoter.
              Enligt dessa är 10 liter starksprit, 20 liter starkvin, 90 liter
              vin, 110 liter starköl att betrakta som normal förbrukning. Jag
              häpnar!
            </seg>
            <seg n="25160e77">
              Fru talman! Det är bara att beklaga att vi hade rätt i denna
              fråga, eftersom konsekvenserna av en ökad alkoholkonsumtion är
              så allvarliga och drabbar så många. Därför anser vi att det är
              av största vikt att Sveriges regering i olika sammanhang tar initiativ
              i EU för att få till stånd en ändring av införselreglerna avseende
              alkohol för privat bruk.
            </seg>
            <seg n="3ae4d35a">
              När det åter gäller rollen som förebild måste vi som politiker
              ta vårt ansvar vad gäller intag av alkohol i olika representationssammanhang.
              Att vi i dessa sammanhang säger nej och tydligt tar ställning
              för en alkoholfri representation är av största vikt. För att nå
              dit vill Vänsterpartiet tillsätta en utredning med uppdrag att
              utreda förutsättningarna för en alkoholfri offentlig representation.
            </seg>
            <seg n="0fb4910a">
              Detta vårt yrkande har inte vunnit gehör. Det är bara att beklaga
              att högeralliansen inte inser sin roll, inte vill framstå som
              förebilder och inte heller har tagit till sig alkoholkonsumtionens
              negativa konsekvenser.
            </seg>
          </u>
          <note type="speaker" n="0b65728d">
            Anf. 2 HENRIK VON SYDOW (m):
          </note>
          <u who="henrik_von_sydow_8da056" xml:id="i-0ca4c5d10f334a3e-0" n="4956ac55">
            <seg n="fd56851a">
              Fru talman! Det läggs mycket möda i demokratidebatten på hur
              folkets vilja ska kanaliseras, om vem som ska representera medborgarna
              och hur det politiska beslutsfattandet ska gå till. Det råder
              knappast någon brist på förslag om hur demokratins input-sida
              ska organiseras, men vänder vi blickarna mot de verkställande
              organen, mot förvaltningen, blir situationen delvis en annan.
              Output-sidan i vår demokrati, i vår offentlighet, får inte alltid
              lika mycket uppmärksamhet, trots att den offentliga maktutövningen
              aldrig blir så tydlig som i människors möte med myndigheter och
              offentliga institutioner. Statsvetare talar ibland om den bortglömda
              förvaltningen eller i varje fall om den bortglömda förvaltningsdebatten.
            </seg>
            <seg n="7c33a751">
              Jag vill vända mig mot det här, och jag menar att debatten och
              utvecklingen av förvaltningspolitiken är mycket viktiga och angelägna
              demokratifrågor. Det handlar om människors tilltro till och förtroende
              för statens verksamhet och vår statsförvaltning. Det är en uppgift
              som blir än mer angelägen i takt med att vårt samhälle blir alltmer
              individualiserat, diversifierat och mångfasetterat. Statsförvaltningens
              uppgift att företräda hela svenska folket oberoende av kön, sexuell
              läggning, religiös tillhörighet eller den politiska uppfattning
              som människor har blir då ännu viktigare. Vår förvaltning ska
              kännetecknas av effektiva myndigheter som verkar i alla medborgares
              tjänst.
            </seg>
            <seg n="3fdd9eb3">
              Jag vill i detta anförande peka på en central utredning som har
              bäring på betänkandet. Det är det faktum att regeringen i december
              förra året beslutade om kommittédirektiv för en stor översyn av
              den statliga förvaltningens uppgifter och organisation. Det är
              ett arbete som syftar till att förbättra och effektivisera vår
              statliga förvaltning och verksamhet genom att bland annat få till
              stånd en tydligare och mer överskådlig statlig förvaltningsstruktur
              som förenklar kontakterna för medborgare och företag. Den ska
              också titta på och helst öka myndigheternas förmåga att bidra
              till effektiviseringar. Uppdraget är att klargöra vad som bör
              vara statliga åtaganden i form av myndighetsuppgifter. I kommitténs
              uppdrag ingår särskilt att granska och ompröva myndigheters opinionsbildande
              och konkurrensutsatta verksamheter.
            </seg>
            <seg n="9643cfe3">
              Det sista, fru talman, har blivit en alltmer uppmärksammad demokratifråga.
              Jag vill knyta an till den senaste stora parlamentariska utredningen
              som granskade det tilltagande fenomenet med statlig opinionsbildning,
              som också var millenniets första utredning, nämligen Demokratiutredningen
              under ledning av den tidigare kulturministern Bengt Göransson.
              De skrev följande i sitt slutbetänkande om statlig opinionsbildning:
              Med oro ser vi dock hur verk och myndigheter allt oftare uppträder
              som opinionsbildare utifrån ett snävt verksamhetsintresse. Vi
              finner det stötande och anser att det är en misshushållning med
              skattemedel. Det röjer en allvarlig missuppfattning av vari deras
              medborgaruppdrag består. Det urgröper tilltron till deras opartiskhet.
            </seg>
            <seg n="afac1d0f">
              I betänkandet berörs också motionsyrkanden om utnämningspolitiken.
              Jag noterar att regeringen nu tar steg mot en utnämningspolitik
              med ökad öppenhet, förutsägbarhet, tydliggörande av kvalifikationskrav
              och förbättrade möjligheter att följa upp och granska utförda
              utnämningar. För en vecka sedan utannonserades två höga statliga
              tjänster, som nu är möjliga att söka. Det var tjänsterna som konsumentombudsman
              och universitetskansler. Det är en väg mot större öppenhet i utnämningspolitiken.
            </seg>
            <seg n="11598ea4">
              Arbetet med att reformera och modernisera utnämningspolitiken
              fortskrider i Regeringskansliet och bereds också i Grundlagsutredningen.
            </seg>
            <seg n="e37aef7c">
              Fru talman! Jag är övertygad om att detta är ett fält där det
              finns stora förväntningar från svenska folket. Fackförbundet ST,
              Statstjänstemännen, visade i en omfattande och kvalificerad opinionsundersökning
              förra året att mer än 70 procent av svenskarna vill att tillsättningen
              av generaldirektörer och andra statliga chefer ska ske i öppen
              konkurrens. Över 60 procent påstår att förtroendet för myndigheterna
              ökar med ett öppnare förfaringssätt.
            </seg>
            <seg n="14b32b05">
              Vi vet att med ökad öppenhet följer också bättre möjlighet att
              granska utnämningarna och därmed minska riskerna för och misstankarna
              om missbruk. Det är ett viktigt arbete som syftar till att öka
              förtroendet mellan människor i Sverige och vår statsförvaltning.
            </seg>
            <seg n="63f34783">
              Utöver detta är motionerna i betänkandet av blandad karaktär.
              De tre reservationerna som föreligger gäller ökad medborgarmakt,
              HBT-kunskaper i statsförvaltningen och alkoholfri representation
              där intentionerna till i varje fall stora delar delas. Utskottet
              utgår från att regeringen följer utvecklingen och tar de initiativ
              som krävs.
            </seg>
          </u>
          <note n="c00e742c">
            Fru talman! Jag vill avsluta med att yrka avslag på samtliga
            motionsyrkanden och bifall till förslaget i konstitutionsutskottets
            betänkande.
          </note>
          <note type="speaker" n="7d169920">
            Anf. 3 ANNIE JOHANSSON (c):
          </note>
          <u who="annie_johansson_b0eb81" xml:id="i-14df2d5ae6cd25df-0" n="1b3700a1" next="i-4c822bf462e20281-0">
            <seg n="bea4274e">
              Fru talman! Jag vill börja med att yrka bifall till förslaget
              i konstitutionsutskottets betänkande.
            </seg>
            <seg n="aa04986d">
              Jag vill lyfta upp vissa principer och förändringsvindar som
              nu blåser inom statsförvaltningen. Med en ny regering har också
              en översyn inom olika aspekter av den statliga förvaltningen påbörjats.
            </seg>
            <seg n="862618b3">
              En viktig princip i den svenska statsförvaltningen och i demokratin
              är myndigheters självständighet. Riksdag och regering formar politiken.
              Myndigheterna ska vara den opartiska verkställaren av den förda
              politiken.
            </seg>
            <seg n="8bcd1c0a">
              Det har under senare år funnits vissa tveksamma gränslinjer mellan
              vad som är förvaltning å ena sidan och vad som är partipolitik
              å den andra.
            </seg>
            <seg n="1e1b0696">
              Jag vill med denna inledning kasta ett öga på motionerna rörande
              opinionsbildande myndigheter. Gränsen mellan vad som är opinionsbildning
              och information är svår att dra. Det finns däremot tydliga exempel
              under senare år där gränsdragningen har varit enkel och där man
              kan föra en diskussion om det inte gjorts lite väl tydliga avsteg
              från den opartiska rollen. Detta är något som Bengt Göransson
              i Demokratiutredningen bekräftar och som också Henrik von Sydow
              lyfte fram i sitt anförande.
            </seg>
            <seg n="72555eff">
              Skatteverket deltog bland annat på förra årets Hultsfredsfestival.
              Det var inget konstigt med det. Många aktörer är där för att informera.
              Men kostnaden för att hyra platsen var 100 000 kronor. Dessutom
              delade man ut otaliga saker till ungdomar på plats och erbjöd
              gratis Internet under festivalen. Tio anställda på Skatteverket
              var där. Medverkan var en del av myndighetens kampanj mot svartjobb
              bland unga människor. Kampanjen inleddes redan 2002 med en uppmärksammad
              reklamfilm. Det var Bosse som skulle spela fotboll, men vägen
              till planen var kantad av bekymmer. Vattnet var brunt, planen
              var igenvuxen och målet var sönder. Livet höll på att gå under,
              skulle man kunna säga. Filmen avslutades: Eller så betalar man
              skatt.
            </seg>
            <seg n="cf2a156c">
              Fru talman! Visst håller jag med om kontentan, men detta budskap
              torde snarare vara en uppgift för landets politiker att marknadsföra
              och propagera för, snarare än för en opartisk och verkställande
              myndighet.
            </seg>
          </u>
          <note n="3a988c19">
            År 2004 uppgick kostnaderna för myndigheternas idé- och opinionsbildning
            till över 2 miljarder svenska skattekronor.
          </note>
          <u who="annie_johansson_b0eb81" xml:id="i-4c822bf462e20281-0" n="1b3700a1" prev="i-14df2d5ae6cd25df-0">
            <seg n="40eb2a72">
              Regeringen har tillsatt en utredning med bland annat uppgiften
              att granska och ompröva myndigheters opinionsbildande verksamhet.
              Regeringen har också möjlighet att fritt ändra i myndigheters
              arbetssätt. Det är min önskan att detta ses över och att myndigheter
              blir mer renodlade myndigheter med opartiskhet och saklighet som
              ledstjärnor.
            </seg>
            <seg n="8d9e90d7">
              Det finns en annan motion där regeringen har påbörjat en förändring.
              Det gäller de högre statliga tjänsterna. De två annonserna där
              tjänsterna utlystes för någon vecka sedan, precis som Henrik von
              Sydow sade, har väl inte undgått någon. Att söka chefer via annons
              är ett nytt grepp som regeringen tar. En ny öppen process har
              påbörjats. Tillsättningen ska ske på sakliga grunder, såsom förtjänst
              och skicklighet. Det har man under de sista åren stundtals sett
              mellan fingrarna med.
            </seg>
            <seg n="e59af4ce">
              Grundlagsutredningen har bland annat i uppgift att se över öppenheten
              vid tillsättningen av de högre statliga tjänsterna. Den kommer
              med sina förslag senast den sista december nästa år.
            </seg>
            <seg n="af45f317">
              Regeringen har också markerat i budgetpropositionen för 2007
              att utnämningsmakten måste ses över. Vi måste skapa ett mer förtroendefullt
              utnämningssystem. Rekryteringsprocessen måste även här vara öppnare
              och mer väldokumenterad. Kravprofiler kommer att upprättas och
              offentliggöras.
            </seg>
            <seg n="45be6cb1">
              Det finns många andra motioner som är värda att lyftas upp och
              omnämnas. Detta gäller inte minst motionerna om alla människors
              lika rätt och värde i Marianne Bergs anförande, liksom hur HBT-frågorna
              ska hanteras inom den statliga förvaltningen. Dessa motioners
              viktighet kan inte nog understrykas.
            </seg>
          </u>
          <note type="speaker" n="0c935ea7">
            Anf. 4 BERIT ANDNOR (s):
          </note>
          <u who="unknown" xml:id="i-eadef18db20bd0de-0" n="0e6d2e97">
            <seg n="a8a4e51d">
              Fru talman! Vi behandlar motioner, och samtliga motioner avstyrks
              från utskottets sida. Jag kan också instämma i den bedömningen.
              Jag gör det utifrån de kommentarer som jag vill göra inom två
              områden. Jag ska begränsa mig till att kommentera de motioner
              som rör opinionsbildande verksamhet hos myndigheter och de som
              rör tillsättningen av statliga tjänster.
            </seg>
            <seg n="147c38a9">
              De motioner som avser myndigheters opinionsbildande verksamhet
              syftar till att utreda detta men också sätta stopp för den typen
              av verksamhet. Jag är väldigt nöjd med att utskottet i sitt ställningstagande
              säger att det ibland faktiskt kan vara mer ändamålsenligt som
              styrmedel att vidta den typen av åtgärder än att införa regler.
            </seg>
            <seg n="6fecf29a">
              Det finns naturligtvis sådant som det är viktigt och centralt
              för våra myndigheter att delta i. Jag kan nämna användandet av
              bilbälte, hastighetsgränser på våra vägar och även frågor som
              rör upplysning om alkoholens skadeverkningar. Det kan också vara
              mobiliseringen mot narkotika och stora kampanjer som Knark är
              bajs.
            </seg>
            <seg n="2116cd6a">
              Det är utmärkta exempel på att det finns en viktig del för våra
              myndigheter att bedriva opinionsbildande verksamhet. Det ska självfallet
              ske på ett sådant sätt att man ställer krav på saklighet och opartiskhet.
            </seg>
            <seg n="82ecf365">
              På denna punkt kan jag begränsa mig till att säga att jag är
              mycket nöjd med att vi är eniga i utskottet när det gäller avslag
              på dessa motioner.
            </seg>
            <seg n="1212675b">
              Vi har också frågor som rör högre statliga tjänster. Även här
              är utskottet enigt i sitt ställningstagande. Vi säger att vi vidhåller
              det ställningstagande som har gjorts tidigare från utskottets
              sida när det gäller de motioner som har synpunkter på hur detta
              går till.
            </seg>
            <seg n="0eb8416a">
              Vi säger att det självfallet ska vara på det sätt som det också
              hanteras av regeringen, nämligen att man när man tillsätter statliga
              tjänster endast ska fästa avseende vid sakliga grunder såsom förtjänst
              och skicklighet. Vi säger också att den omständigheten att en
              person har en politisk bakgrund naturligtvis inte ska diskvalificera
              från utnämning till statlig tjänst, självfallet under förutsättningen
              att det är sakliga grunder som ligger till grund för tillsättningen.
              Någonting annat kan inte vara tänkbart.
            </seg>
            <seg n="40d54f10">
              Jag har svårt att tänka mig att de som har motionerat när det
              gäller de här frågorna verkligen menar att det förhållandet att
              man har en politisk uppfattning skulle vara diskvalificerande
              för att ha en högre statlig tjänst. Det närmar sig ett samhälle
              som i varje fall jag inte vill leva i.
            </seg>
            <seg n="fa10b557">
              Fru talman! Jag noterar att vi är överens från utskottets sida
              när det gäller de här två punkterna. Därför finns det inte heller
              några reservationer från oss socialdemokrater.
            </seg>
          </u>
          <note n="7703ed45">
            Överläggningen var härmed avslutad.
          </note>
          <note n="e854b3c5">
            8 § Socialförsäkringsförmåner till gravida
          </note>
          <note n="5a11521f">
            Föredrogs
          </note>
          <note n="b4b6805d">
            Andre vice talmannen konstaterade att ingen talare var anmäld.
          </note>
          <note n="c10d5e24">
            9 § Förskolan
          </note>
          <note n="5a11521f">
            Föredrogs
          </note>
          <note type="speaker" n="7b30cd4e">
            Anf. 5 EVA OLOFSSON (v):
          </note>
          <note n="1b45f1d0">
            Fru talman! Jag står självklart bakom alla Vänsterpartiets reservationer.
            För tids vinning yrkar jag bifall till reservation nr 4 Barnomsorg
            på obekväm tid och reservation nr 11 Rätt till skolbarnsomsorg.
          </note>
          <u who="eva_olofsson_a37dbe" xml:id="i-fcee710edc71c373-0" n="7565f8a5">
            <seg n="091166f2">
              För oss i Vänsterpartiet är det en självklarhet att förskolan
              ska vara en rättighet för alla barn. Det är också därför som det
              har gjorts en målmedveten satsning på förskolan. Den står sig
              därför väldigt bra internationellt sett. Man kan säga att den
              svenska förskolan har en särställning när det gäller pedagogik,
              tillgänglighet och kvalitet. Det som jag tycker är allra viktigast
              är att den är omtyckt av barnen och att föräldrar och allmänhet
              har ett stort förtroende för den.
            </seg>
            <seg n="a76a6fe0">
              Vänsterpartiet vill fortsätta att förbättra förskolan som ett
              första viktigt steg i det livslånga lärandet, en plats där barn
              möts och utvecklas. Den är också en viktig del av en jämställd
              familjepolitik, en familjepolitik där männen förutsätts ta sitt
              ansvar för föräldraskapet och där barnen har rätt till båda sina
              föräldrar. Den frånvarande pappan går till historien.
            </seg>
            <seg n="a0618547">
              Det är därför en självklarhet för Vänsterpartiet att säga nej
              till alliansens förslag till vårdnadsbidrag som inte bara kan
              urholka förskolans kvalitet utan också kommer att försvaga kvinnors
              ställning i arbetslivet. Vi vill i stället se ett delat föräldraansvar
              genom en individuell föräldraförsäkring, en väl utbyggd förskola
              med god kvalitet och en förkortning av arbetstiden.
            </seg>
            <seg n="4825175a">
              90-talets nedskärningar ledde ju till alldeles för stora barngrupper.
              Speciellt viktigt med mindre barngrupper är det för de allra yngsta
              barnen, men också för de barn som behöver lite extra stöd. Därför
              var vi med tillsammans med Socialdemokraterna och Miljöpartiet
              och gjorde den riktade satsningen till kommunerna 20052007 för
              att öka antalet förskollärare, barnskötare och annan personal
              med 6 000. Men det räcker inte. Barngrupperna är fortfarande alldeles
              för stora. Därför har vi i Vänsterpartiet avsatt ett utrymme i
              vår budgetmotion för att öka personalen med ytterligare 10 000.
            </seg>
            <seg n="dc560d44">
              Förskolan ska vara till för alla. Det står det i Barnombudsmannens
              alldeles färska rapport. Men det finns fortfarande brister. De
              barn vars föräldrar arbetar på obekväm arbetstid stängs i många
              kommuner ute från förskolan och från möjligheten till en trygg
              barnomsorg, detta i en tid när allt fler arbeten förläggs på obekväm
              arbetstid. Det slår allra hårdast mot de ensamstående föräldrarna
              i LO-kollektivet.
            </seg>
            <seg n="8eb934b0">
              Nu har Regeringsrätten prövat två kommuner som har vägrat att
              se barnomsorg på obekväm arbetstid som en rättighet, och man har
              gett dem rätt att säga nej. Därför tycker vi att det är alldeles
              särskilt viktigt att nu ändra skollagen så att det tydligt framgår
              att alla barn har rätt till förskoleplats, också de barn vars
              föräldrar har arbete på obekväm arbetstid.
            </seg>
            <seg n="6298aa24">
              Jag skulle vilja höra vad alliansen säger om ett förslag till
              ett sådant förtydligande. Kommer ni att ändra skollagen så att
              också dessa barn får rätt till förskola?
            </seg>
            <seg n="47a2b6fb">
              Jag kommer från Göteborg, en stad som har oerhört många barn
              som har kommit hit med föräldrar från andra länder eller som har
              fötts här med föräldrar från andra länder. För dem är förskolan
              oerhört viktig. I våra förskolor i Göteborg har vi barn från världens
              alla hörn. För deras möjlighet att få en bra skolstart och tidigt
              börja utveckla språk och lära sig svenska är förskolan oändligt
              viktig.
            </seg>
            <seg n="00948880">
              Jag undrade faktiskt vilka olika världar vi lever i när jag läste
              interpellationsdebatten om vårdnadsbidrag och såg att Göran Hägglund
              tyckte att de barnen kunde lära sig svenska när de umgås med sina
              kompisar eller i den öppna förskolan. I Angered, Bergsjön och
              Biskopsgården pratar kompisarna persiska, arabiska, somaliska
              och i väldigt liten grad svenska.
            </seg>
            <seg n="6c8efe32">
              Därför måste skolan ta krafttag både när det gäller att utveckla
              möjligheterna för dessa barn att lära sig svenska och när det
              gäller modersmålsstödet eftersom det har minskat otroligt mycket.
              På 80-talet fick 60 procent av barnen med fler språk än svenska
              modersmålsstöd i förskolan. Nu är siffran nere på omkring 14 procent.
              Och vi har ändå 50 000 barn i den svenska förskolan som talar
              andra eller fler språk än svenska.
            </seg>
            <seg n="84742828">
              Vi vet genom forskning att barn som får utveckla sitt modersmål
              har lättare att lära sig bra svenska. Det innebär också att man
              kan ha denna dubbla identitet och vara stolt över sitt ursprung
              och tala sitt modersmål samtidigt som man lär sig bra svenska.
            </seg>
            <seg n="8c450a14">
              En jämställd förskola är någonting som vi i Vänsterpartiet tycker
              är viktigt. Förskolan har en viktig roll i hur flickor och pojkar
              uppfattar sig själva och uppfattar varandra. Förskolan kan antingen
              förstärka könsmönster som begränsar flickors och pojkars möjligheter
              till utveckling eller genom ett medvetet arbete bryta traditionella
              könsmönster, så att flickor och pojkar får utveckla hela sin personlighet
              utifrån sig själva och inte utifrån vad som förväntas av dem beroende
              på vilket kön de tillhör.
            </seg>
            <seg n="49b49527">
              Skolverket gjorde 2004 en rapport som heter Förskola i brytningstid
              . När man tittade på hur förskolan jobbade med värderingsfrågor
              så kom jämställdhetsfrågorna på tionde plats av värderingsfrågorna.
              Samtidigt vet jag att många förskolor jobbar väldigt bra med dessa
              frågor. Många förskolor i min hemstad i Göteborg gör det. Där
              har man medvetet gjort sådana satsningar. Man har även gjort det
              i Gävle och på många andra ställen.
            </seg>
            <seg n="6621e6b5">
              Delegationen för jämställdhet i förskolan var ett uttryck för
              hur viktigt vi och våra samarbetspartier förra året tyckte att
              det var att lyfta fram denna fråga och få någonting att hända.
              Delegationen har lagt fram sitt slutbetänkande och konstaterar
              att det behövs ett långsiktigt arbete som inte kan väljas bort.
              Det handlar om genuskunskap och handledning i hur kunskap omsätts
              i det dagliga pedagogiska arbetet hos alla delar av förskolan,
              från den personal som dagligen arbetar med barnen, förskolechefen,
              förvaltnings- eller stadsdelschefen till den politiker som är
              ansvarig. Alla behöver ha denna kunskap för att vi ska lyckas.
            </seg>
            <seg n="3ea3a681">
              Med anledning av de motioner som handlar om jämställdhet hänvisar
              man i betänkandet bara till att delegationens slutbetänkande är
              ute på remiss. Det vore intressant att veta vad alliansen vill
              i fråga om att förstärka jämställdhetsarbetet i förskolan.
            </seg>
            <seg n="9fa81f1a">
              Jag ska slutligen ta upp skolbarnsomsorgen. För oss är skolbarnsomsorgen
              väldigt viktig när det gäller att tillsammans med skolan utgöra
              den helhet som bidrar till barns allsidiga utveckling och lärande.
              Därför ska vi ha bra fritidshem med utbildad personal, och vi
              ska ha betydligt mindre grupper än i dag. Skolbarnsomsorgen för
              tiotolv-åringar är dåligt utbyggd. Bara 11 procent av dem är inskrivna
              i fritidshem. Och andelen som har tillgång till öppen fritidsverksamhet
              är ännu mindre. Man kan fundera över detta i en tid då det kommer
              rapport efter rapport och när Bris och andra tar upp att barn
              och ungdomar inte alltid mår så bra. Vi oroar oss över detta och
              har breda diskussioner om vad vi ska göra. Och nästan alla diskussioner
              om socialpolitik, drogpolitik och hur man ska klara sig i skolan
              längre fram slutar med att vi måste gå in tidigt och göra insatser.
              Då kan man verkligen undra hur detta rimmar med att skolbarnsomsorgen
              är så styvmoderligt behandlad.
            </seg>
            <seg n="a576cdd4">
              Vi tycker att skollagen ska ändras så att tiotolv-åringar faktiskt
              ska ha rätt till fritidshem. Lika självklart är det att barn inte
              ska utestängas från fritidshemmet om deras föräldrar är arbetssökande
              eller föräldralediga. Hur ska man som barn kunna förstå att man
              inte har samma rätt som klasskompisarna har? Detta är två av de
              frågor som vi vill lyfta fram och samtidigt peka på att det behövs
              mer resurser till skolbarnsomsorgen. Grupperna har nämligen blivit
              väldigt stora, och man behöver också göra väldigt tydligt att
              det faktiskt behövs fritidspedagoger med den utbildning som de
              har. De är en del i det livslånga lärandet och i barns utveckling
              och en viktig del i skolans arbete.
            </seg>
          </u>
          <note n="fd312746">
            I detta anförande instämde Marianne Berg och Rossana Dinamarca
            (båda v).
          </note>
          <note type="speaker" n="10474367">
            Anf. 6 MATS PERTOFT (mp):
          </note>
          <u who="mats_pertoft_eb413b" xml:id="i-1b9cde5c790aa304-0" n="d180cad5">
            <seg n="ac3ce3ef">
              Fru talman! Förskolan är den absolut viktigaste delen av skolväsendet
              i Sverige. Problem som uppstår under den tiden är väldigt svåra
              att reparera i ett senare skede.
            </seg>
            <seg n="c8a45147">
              När jag arbetade som lärare förstod jag aldrig varför förskolepersonal
              och förskollärare inom skolväsendet ofta har en betydligt lägre
              status än lärare som arbetar med äldre barn.
            </seg>
            <seg n="14e6a3d9">
              Det som görs fel, eller inte görs, under förskoletiden är väldigt
              svårt att sedan reparera.
            </seg>
            <seg n="27df8a58">
              Många här i kammaren har säkert varit med om att som kommunalpolitiker
              tala med förskolepersonal om detta. Förskolepersonalen kan ofta
              redan innan barnen börjar i grundskolan tydligt peka ut vilka
              barn som kommer att ha det svårt längre fram. Det finns alltså
              väldigt mycket pedagogisk kunskap i förskolan som man skulle kunna
              använda senare och som vi fortfarande är dåliga på att tillgodogöra
              oss.
            </seg>
            <seg n="08220d1e">
              Men vi får inte glömma att det viktigaste perspektivet i förskolan
              är barnperspektivet. Det är barnens väl och ve och hur de mår
              som är det viktiga.
            </seg>
            <seg n="c445b202">
              I politiken blir det svårt att välja väg. Det framgår att barnets
              perspektiv finns på den ena sidan. Och från den politiska sidan
              vill man väl. Men det blir kanske lätt lite centralstyrning. Och
              på den andra sidan finns frågan om det kommunala självstyret som
              denna kammare ibland kör över och ibland inte. Detta är en evig
              balansgång som även vi i Miljöpartiet ofta funderar över.
            </seg>
            <seg n="64108e0a">
              En av de punkter som jag tänkte ta upp här i dag gäller en fråga
              där vi har tyckt en sak men efter noggrant övervägande nu har
              ändrat åsikt. Det gäller nattillsyn nattis. Vi har varit ivriga
              förespråkare för att kommunerna har klokskapen och kan bestämma
              i frågor om sina invånare och barn, till exempel i fråga om nattillsyn
              genom kommunen. Jag har själv förespråkat detta. Samtidigt har
              jag i Södertälje varit med om att införa nattis eftersom jag har
              insett att invånarna i ett modernt samhälle behöver detta. När
              många föräldrar yrkesarbetar är detta en viktig fråga.
            </seg>
            <seg n="61fcb65e">
              Vi har diskuterat detta, och det verkar som om många kommuner
              i detta fall inte ser till det behov som finns. Människor som
              arbetar inom sjukvården, konstnärer, människor som arbetar inom
              teatern och alla möjliga och som är ensamstående föräldrar har
              inte någon reglerad barntillsyn, vilket ur ett barnperspektiv
              är ganska dåligt eftersom barnen då skyfflas mellan olika sängar
              på olika ställen. Och man tar släkt och vänner till hjälp. Därför
              menar vi att det är dags att vi faktiskt tydliggör lagstiftningen,
              inte minst på grund av utfallen i de senaste domarna då kommuner
              som har vägrat att ordna nattillsyn har vunnit.
            </seg>
            <seg n="3ae865a3">
              Därför yrkar jag från Miljöpartiets sida bifall till reservation
              4. För tids vinnande tar jag inte upp de andra reservationerna.
            </seg>
            <seg n="673b7344">
              I detta fall har man denna balansgång mellan kommunalt självstyre
              och barnperspektiv och hur mycket som riksdagen ska lägga sig
              i. Nu anser vi att det är barnperspektivet som måste väga tyngst.
            </seg>
            <seg n="7413f472">
              En annan fråga som vi tar upp gäller hemspråk, och där hade vi
              velat få utskottets stöd. Där kan jag också referera till mina
              erfarenheter i Södertälje. Vi har en ganska unik situation i och
              med att vi har en väldigt stor invandrargrupp som, i motsats till
              hur det är i andra kommuner i Sverige, talar samma språk.
            </seg>
            <seg n="70239393">
              I Rinkeby och Rosengård talas det kanske hundra olika språk.
              I Södertälje talas ett språk, och det är suroyo , arabiska. Det
              betyder att vi har kommunala skolor och kommunala förskolor där
              det till 99 procent talas ett annat modersmål än svenska. Då är
              det av mycket stor betydelse att det finns en ordentlig undervisning
              i modersmålet. För den som inte har lärt sig modersmålet är det
              väldigt svårt att lära sig nästa språk. Det är en viktig bit som
              vi i kommunen också har arbetat med och som vi har haft framgång
              med. Vi ser ju att svenskkunskaperna ökar betydligt när man från
              början ordentligt lärt sig modersmålet.
            </seg>
            <seg n="efb6eb45">
              En tredje bit som jag hade tänkt ta upp är frågan om jämställdhet.
              Är det någonstans man ska arbeta med jämställdhetsfrågor så är
              det i förskolan. Det är där som normerna sätts normer som sedan
              kanske skaver en hel del fram och tillbaka. Där måste vi redan
              från början få in det här starkare. Det gäller då förskollärare
              och deras utbildning. Vi måste se till att både killarna och tjejerna
              inte lär sig att falla in i sina könsmönster.
            </seg>
            <seg n="9b1489ce">
              Om det är någon könsrollsfråga som jag är väldigt oroad för inför
              framtiden så är det just detta med att vi ser att pojkarna i skolan
              egentligen inte är intresserade av den status som ökad kunskap
              ger, skapar. Snarare har de ett väldigt lättsamt förhållande till
              det, vilket vi också ser i resultaten. Tjejerna tar över mer och
              mer. Det är roligt. Men det är också oroväckande för framtiden.
            </seg>
            <seg n="42ebc3e6">
              Vi kan se att den ojämställdhet som finns i dag det är kvinnorna
              som inte släpps fram, som inte får de höga lönerna och så vidare
              i framtiden kan förändras till motsatsen. Den motsatsen skulle
              det, tycker jag, vara väldigt onödigt att få. I stället ska vi,
              tycker jag, ha ett jämställt samhälle där alla människor, oberoende
              av kön, har samma förutsättningar att få lön och så vidare och
              där vi inte måste kämpa med normerade beteendemönster. I stället
              ska varje individ, oberoende av kön, ha möjlighet att utvecklas.
            </seg>
            <seg n="0fb54d46">
              Mot den bakgrunden yrkar jag bifall till reservation 4. I övrigt
              står vi naturligtvis fast vid de ställningstaganden vi gjort tillsammans
              med Socialdemokraterna och Vänsterpartiet.
            </seg>
          </u>
          <note type="speaker" n="a387f85d">
            Anf. 7 SOFIA LARSEN (c):
          </note>
          <u who="sofia_larsen_d06afa" xml:id="i-473bca0e1c7a1449-0" n="bfd053bc">
            <seg n="9776a1b2">
              Fru talman! De allra flesta barn i dag i Sverige går i förskola
              och är inskrivna i förskolan på ett eller annat sätt, och väldigt
              många föräldrar är nöjda med det innehåll som förskolan erbjuder.
            </seg>
            <seg n="29334048">
              För oss är det viktigt att förskolan har en hög, en väldigt bra,
              kvalitet eftersom förskolans uppdrag är att visa barnen vägen
              in i ett lustfyllt och livslångt lärande. Det är också viktigt
              att det i själva centrum finns en kombination av leken och pedagogiken
              just för att få i gång nyfikenheten hos alla barn.
            </seg>
            <seg n="ab33fe0c">
              Många förskolor arbetar i dag på ett väldigt bra sätt för att
              lyfta barnens lust och möjligheter till lärande i deras egen takt
              och i ett flexibelt och individuellt perspektiv. Men tänk om vi
              ännu mer kunde lyckas stärka den här nyfikenheten och lusten till
              lärande vilken stor vinning när barnen sedan går över till skolan!
            </seg>
            <seg n="df4f9402">
              Regeringen har därför aviserat att förskolans pedagogiska uppdrag
              ska stärkas. Det kommer att göras i form av en översyn av målen
              i läroplanen för förskolan. Det ska göras i samband med att man
              tittar på den nya skollagen.
            </seg>
            <seg n="39ba9b2f">
              Personalen inom förskolan är A och O för att själva förskolan
              ska kunna erbjuda en trygg, utvecklande och lärorik miljö för
              barnen. Personalen och förskollärarna ska ha ett tydligt stöd
              i sitt arbete för att kunna utveckla varje del av det här.
            </seg>
            <seg n="3c3ac3a0">
              Vi vet också att rekryteringsbehovet av personal är stort. Det
              gäller då både barnskötare och förskollärare. Det har visat sig
              att det inte är alldeles enkelt för kommunerna att få tag på utbildade
              förskollärare, vilket också statistik från Skolverket visar.
            </seg>
            <seg n="f6d6c027">
              Regeringen har bland annat dragit i gång en utredning som tittar
              på frågan om auktorisation för lärare, bland annat för förskollärarna.
              Man kommer också att göra en översyn när det gäller en ny lärarutbildning
              som förhoppningsvis stärker möjligheterna att få fler förskollärare
              ut till kommunerna och till förskolorna.
            </seg>
            <seg n="342d0c38">
              Fru talman! Det här med att få ihop vardagspusslet att kunna
              kombinera arbete, familjeliv och vardagsliv är inte alldeles lätt
              för alla barnfamiljer. Centerpartiet och regeringen jobbar för
              en politik innebärande att vi vill underlätta för familjerna i
              vardagen. Vi vill göra det lättare att få ihop familjelivet, få
              ihop vardagslivet och få ihop arbetslivet. Vi vill ha ett ökat
              självbestämmande, och vi vill ha ökad valfrihet.
            </seg>
            <seg n="993fd1ae">
              Det här förutsätter en del förändringar i förhållande till det
              arbete som den tidigare regeringen och dess samarbetspartier gjorde.
            </seg>
            <seg n="50b1952b">
              För det första ser vi att föräldrarna bör få ökade möjligheter
              och ett ökat ekonomiskt utrymme så att man mer kan bestämma över
              sin tid. Regeringen har börjat den här vandringen. Det första
              var att införa ett jobbavdrag, vilket innebär att familjer får
              mer pengar över i plånboken och därmed kan styra sin tid på ett
              annat sätt.
            </seg>
            <seg n="f35d174b">
              För det andra behöver familjerna få ett ökat självbestämmande
              innebärande att det finns en mångfald av olika former inom barnomsorgen
              att välja mellan allt det här för att kunna anpassa till de behov
              som varje enskild familj har, behov som man har för sig och för
              sin familj.
            </seg>
            <seg n="96e5252f">
              För att underlätta vardagspusslet behöver vi, som sagt, en stor
              valfrihet. Vi behöver också mångfald och en bra kvalitet i förskolan.
              Ett tydligt sätt att stärka de här delarna är, och har varit,
              införandet av etableringsfrihet i barnomsorgen.
            </seg>
            <seg n="45078baa">
              Etableringsfriheten innebär att de förskolor som uppfyller kraven
              i lagen i dag ska ges tillstånd att bedriva förskoleverksamhet.
              För att det ska fungera garanteras förskolan de resurser som behövs
              för att kunna ha verksamheten.
            </seg>
            <seg n="e44e71a8">
              Kommunerna blir i den här delen, precis som när det gäller friskolorna,
              skyldiga att ge friförskolorna en peng, ett bidrag, för att kunna
              ha verksamhet på ett likvärdigt sätt. Det gör att det blir en
              bättre mångfald och större möjligheter för familjerna.
            </seg>
            <seg n="d7a130ff">
              Både Socialdemokraterna och Vänsterpartiet har kraftfullt motsatt
              sig den här etableringsfriheten och också den valfrihet som detta
              innebär för familjerna. Det finns en reservation i dagens betänkande
              från s och v. Där säger man att kvalitet kan ges i förskolan endast
              om man har en anordnare för verksamheten. Den enda anordnaren
              ska vara kommunen.
            </seg>
            <seg n="0fad961e">
              Det är, tycker jag, de gamla vanliga tankegångarna som går igen.
              Valfrihet för Socialdemokraterna är att ha valfrihet för politikerna
              att kunna bestämma vad som är rätt för var och en, inte att föräldrarna
              får bestämma vad som är rätt för dem, vad som är rätt för familjen
              och vad som är rätt för deras barn. Det är en väldigt stor skillnad
              mellan Socialdemokraternas och Vänsterns politik och alliansens
              politik.
            </seg>
            <seg n="4a0c90c5">
              Jag förstår faktiskt inte varför man är så rädd för att låta
              människor själva bestämma över sin vardag. Jag förstår inte varför
              man är så rädd för att låta föräldrarna bestämma vad som är bäst
              för de egna barnen. För mig är det en gåta att några alltid vill
              tala för alla andra och veta vad som i varenda situation är bäst
              för alla andra i det här fallet för alla familjer i hela Sverige.
              För mig framstår det som en gammaldags von oben -attityd som inte
              hör hemma i dagens moderna samhälle.
            </seg>
            <seg n="04a637fe">
              Fru talman! Förutom en god barnomsorg och förskoleverksamhet
              är det också viktigt att öppna förskolor erbjuds runt om i våra
              kommuner. Tyvärr har många av de öppna förskolorna försvunnit
              under de senaste åren. Det är tråkigt eftersom det finns både
              ett behov och ett intresse från många föräldrar av att de är kvar.
            </seg>
            <seg n="cfb3c86b">
              De öppna förskolorna är en tillgång för den flexibla barnomsorgen,
              och för de barn som inte är inskrivna i förskolan är det viktigt
              att ha den här möjligheten. Detta är också ett viktigt komplement
              till familjedaghemmen. De öppna förskolorna är en väldigt bra
              samlingspunkt för föräldrar att träffas och utbyta erfarenheter.
            </seg>
            <seg n="0e76b15e">
              Fru talman! Slutligen vill jag säga att regeringen för en politik
              för en barnomsorg och en förskola som ska fokusera på hög kvalitet,
              valfrihet och mångfald. Vi ger ett stort utrymme för leken och
              för lusten att lära hos barnen, och vi ger en ökad möjlighet för
              föräldrarna att kombinera arbetsliv och familjeliv.
            </seg>
          </u>
          <note n="7adf13f3">
            Därmed yrkar jag bifall till förslaget i betänkandet och avslag
            på motionerna.
          </note>
          <note n="d6ada07e">
            I detta anförande instämde Betty Malmberg (m).
          </note>
          <note type="speaker" n="b0e23ffe">
            Anf. 8 EVA OLOFSSON (v) replik:
          </note>
          <u who="eva_olofsson_a37dbe" xml:id="i-684542f529ae8d7e-0" n="7565f8a5">
            <seg n="ada46d6a">
              Fru talman! Jag vill börja med att fråga Sofia Larsen på vilket
              sätt vårdnadsbidraget kommer att leda till ett samhälle där kvinnor
              och män är mer jämställda. På vilket sätt kommer det att få männen
              att ta ett ökat ansvar för barn och hemsysslor? Erfarenheten visar
              att det är kvinnor som stannar hemma och använder detta. Det förstärker
              ytterligare den obalans som finns och som innebär att kvinnor
              gör mycket av det obetalda jobbet och män gör det betalda jobbet.
              Därmed får männen en starkare ställning, bättre lön, bättre karriärmöjligheter
              och bättre pension.
            </seg>
            <seg n="1bb02c7d">
              Vårdnadsbidraget i sig tror jag inte heller stärker kvaliteten
              i förskolan, utan det riskerar att urholka förskolan. Det är ju
              ändå från en kommunal budget, ur en gemensam kommunal pott, som
              de här pengarna ska tas.
            </seg>
            <seg n="c054fbbe">
              När vi ändå fortsätter med jämställdhetsfrågorna vill jag gärna
              fråga vad Sofia Larsen vill göra för att jämställdhetsarbetet
              i förskolan ska ta ett rejält kliv framåt. Vänsterpartiet, Socialdemokraterna
              och Miljöpartiet började rejält genom att satsa pengar. Jämställdhetsdelegationen
              jobbar på olika sätt för att stärka jämställdhetsarbetet i förskolan.
            </seg>
            <seg n="999b7c56">
              Jag funderar på vad du konkret vill göra för att detta ska få
              en ökad skjuts.
            </seg>
          </u>
          <note type="speaker" n="a60cae6e">
            Anf. 9 SOFIA LARSEN (c) replik:
          </note>
          <u who="sofia_larsen_d06afa" xml:id="i-473bca0e1c7a1449-1" n="bfd053bc">
            <seg n="3a0c5be7">
              Fru talman! Till att börja med ska jag säga att det är en väldigt
              stor skillnad mellan den nuvarande alliansregeringens och Vänsterpartiets
              syn på hur valfriheten ska utformas så att människor själva ska
              få bestämma över sitt liv och sin vardag. Från Vänsterpartiets
              sida tror och tycker man att några få ska bestämma hur precis
              alla ska ha det, medan alliansen menar att det måste utgå oavsett
              om det handlar om barnomsorgen eller något annat från den enskilda
              människans behov och möjligheter.
            </seg>
            <seg n="4efd9495">
              Det regeringen har tittat på och också sade i valrörelsen var
              att vi ska ha en typ av familjepolitisk reform under mandatperioden.
              I den reformen ingår fyra delar. Den första handlar om pedagogiken
              i förskolan som vi vill stärka. Den andra handlar om en barnomsorgspeng,
              vilket kommer att stärka valfriheten för alla familjer. Den tredje
              handlar om ett vårdnadsbidrag som kommer att vara valfritt för
              kommunerna att införa. Den fjärde handlar om en jämställdhetsbonus
              som gör att man kommer att få ytterligare lite klirr i kassan
              om man delar mer jämställt på föräldraledigheten.
            </seg>
            <seg n="03dddcbe">
              De fyra delarna tillsammans blir en familjepolitisk reform som
              jag menar både stärker den enskilda familjens möjligheter, ger
              större möjligheter för jämställdheten och ger en bättre och tydligare
              pedagogik i förskolorna. Det handlar om familjens egna, unika
              behov, och det tycker vi är oerhört viktigt!
            </seg>
            <seg n="893f69b3">
              Det andra som Eva frågade om handlar om jämställdheten, som också
              är viktig. Detta är nu ute på remiss, och det kommer vi att återkomma
              till både vad gäller förändringarna som kommer i den nya lärarutbildningen
              och andra inslag.
            </seg>
          </u>
          <note type="speaker" n="b0aa3fa5">
            Anf. 10 EVA OLOFSSON (v) replik:
          </note>
          <u who="eva_olofsson_a37dbe" xml:id="i-684542f529ae8d7e-1" n="7565f8a5">
            <seg n="11641d48">
              Fru talman! Jag tänkte att Sofia Larsen kanske hade några egna
              idéer och egen erfarenhet av att jobba med och driva jämställdhetsarbetet
              i förskolan. Jag har själv jobbat som jämställdhetsansvarig kommunpolitiker
              och satsat på jämställdhetsarbetet. Jag vet att det krävs ett
              väldigt medvetet arbete med genuskunskap och handledning, och
              det är ett arbete som sträcker sig över flera år. Det vore intressant
              att se vad ni vill göra. Eller väntar ni bara på remissen?
            </seg>
            <seg n="5dec4e59">
              Skillnaden mellan oss och er är egentligen att ni tar steg tillbaka
              när vi tittar framåt. Ni konserverar ytterligare detta att kvinnor
              sköter och tar ansvar för det obetalda hemarbetet och tar ett
              större ansvar för barnen. Ni förstärker detta mönster i stället
              för att ge förutsättningar för kvinnor och män att dela på ansvaret
              och i stället för att genomföra reformer. Ni gör det i stället
              för att förändra föräldraförsäkringen och gå mot en individuell
              föräldraförsäkring där pappan självklart är lika ansvarig för
              kontakten med sitt barn. Ni gör det i stället för att hjälpa barnen
              och bryta mönstret med en delvis och ibland väldigt frånvarande
              pappa som jobbar som mest när barnen är små. Detta är faktiskt
              att ta ett steg tillbaka!
            </seg>
            <seg n="88d83cd3">
              Jag kan inte förstå hur du kan tro att kvinnors ställning ska
              stärkas och att de ska bli mer jämställda. En bra, delad föräldraförsäkring,
              en bra barnomsorg och en satsning på lönerna är viktigt. Förskollärarna
              är felavlönade, och det vore intressant att höra när ni nu har
              dragit tillbaka handlingsplanen för jämställda löner hur ni har
              tänkt er att förskollärarna ska få en bättre lön i förhållande
              till det ansvar de har.
            </seg>
            <seg n="a59a180e">
              När det gäller rekryteringen är deras fackliga organisation Lärarförbundet
              djupt orolig för delningen av lärarutbildningen där förskollärarna
              riskerar att bli ett B-lag med kortare utbildning och minskade
              möjligheter till forskning.
            </seg>
          </u>
          <note type="speaker" n="c3b4974f">
            Anf. 11 SOFIA LARSEN (c) replik:
          </note>
          <u who="sofia_larsen_d06afa" xml:id="i-473bca0e1c7a1449-2" n="bfd053bc">
            <seg n="09a734bd">
              Fru talman! Det är väldigt viktigt att vi kan se till att vi
              har en bra grund för rekrytering av både barnskötare och förskollärare
              till våra förskolor runt om i landet, som Eva Olofsson var inne
              på. Det kommer att ingå när regeringen ska titta på och utreda
              den nya lärarutbildningen. Det är oerhört viktigt att vi ser till
              att det finns en bra försörjning av förskollärare. Det kunde tyvärr
              inte den tidigare regeringen göra eftersom det har blivit ett
              så stort glapp.
            </seg>
            <seg n="dc708226">
              Det regeringen också gör nu är att ge kommunerna ett extra stöd
              i form av konkreta pengar, vilket gör att man har en större valmöjlighet
              att satsa på projekt i olika former och på valfrihet. Man ska
              också kunna stärka förskolan, vilket är väldigt viktigt.
            </seg>
            <seg n="17635883">
              Jag har svårt att förstå det Eva Olofsson säger om att det är
              Vänsterpartiet som ser till att familjerna får större utrymme
              och större möjligheter. Jag anser att det är absolut tvärtom.
            </seg>
            <seg n="a1c2956e">
              Det Allians för Sverige har gjort är att se till att familjerna
              både får en förstärkt ekonomisk situation, en ökad möjlighet i
              tid och en valfrihet. Vardagspusslet är inte lätt att få ihop
              för familjer, och jag tror absolut inte att den enda rätta vägen
              är att några få i Sveriges riksdag sitter och beslutar hur precis
              varenda familj ska ha det.
            </seg>
            <seg n="e62f3bd5">
              Min och Centerpartiets idé är att se till att öka det ekonomiska
              utrymmet, öka valfriheten och öka tiden för de egna familjerna
              att kunna bestämma över sin egen vardag och kunna få ihop vardagspusslet
              på bästa möjliga sätt.
            </seg>
          </u>
          <note type="speaker" n="e619c148">
            Anf. 12 BETTY MALMBERG (m):
          </note>
          <u who="betty_malmberg_378bb1" xml:id="i-cd9d41f8efe676d6-0" n="7fad4dfb">
            <seg n="37acf23f">
              Fru talman! Det är jättebäst! Så positivt och härligt svarade
              femåriga Olof i Vadstena på frågan om vad han tyckte om dagis.
              Handen på hjärtat: Finns det något som värmer oss så mycket som
              barn som utstrålar glädje och harmoni?
            </seg>
            <seg n="0efbc146">
              Olof är ju bara i början på sin vandring i det livslånga lärandet.
              Riktigt hur hans mål i livet kommer att se ut kan vi inte veta.
              Men det vi vet är att alla vi vuxna har en skyldighet gentemot
              honom och alla andra barn att tidigt ta till vara och uppmuntra
              deras lek, kreativitet och lusten att lära. Vi har en skyldighet
              att ge dem ordet och språket, att ge dem självtillit, framtidstro
              och också förståelse för att man ska respektera andra.
            </seg>
            <seg n="78b43875">
              För dem som arbetar i förskolan eller på fritids är det dessutom
              extra viktigt att se individen det enskilda barnet att möta det
              med trygghet och förväntningar, att via leken och pedagogisk verksamhet
              uppmuntra barnens nyfikenhet och kunskapsutveckling, att följa
              upp densamma och att stötta barnen när de behöver hjälp.
            </seg>
            <seg n="43b42304">
              Det handlar om att packa barnens ryggsäck väl för att underlätta
              deras framtida vandring både som människor och på kunskapens stig.
              Där spelar faktiskt förskolan en viktig roll.
            </seg>
            <seg n="2e62b43e">
              I dag finns det flera studier som påvisar ett samband mellan
              en tidig pedagogisk övning och möjligheten att tillgodogöra sig
              kunskaper i framtiden. Studierna visar till exempel att barn som
              tidigt fått pedagogisk stimulans har lättare att ta till sig kunskap,
              inte bara just vid den aktuella tidpunkten utan också i ett senare
              skede i livet. Intressant är alltså att de positiva effekterna
              har en långtidsverkan till och med högt upp i skolåren. Studierna
              visar dessutom att den tidiga inlärningen bryter upp socioekonomiska
              mönster. En tidig pedagogisk verksamhet kan därför vara extra
              viktig för barn som kommer från hem där föräldrarna saknar högre
              utbildning eller har ett annat modersmål än svenska.
            </seg>
            <seg n="a09077fb">
              Moderaterna och alliansen har tagit till sig denna forskning
              och kommer därför under mandatperioden dels att stärka förskolans
              pedagogiska arbete, som Sofia nämnde, dels att bygga ut den allmänna
              förskolan till att omfatta också treåringar.
            </seg>
            <seg n="481140ab">
              Genom att erbjuda barn från tre till fem år några timmars avgiftsfri
              förskola per vecka, med ett särskilt avpassat pedagogiskt innehåll
              förstås, kommer vi att ge fler barn tillgång till en tidig pedagogisk
              stimulans som får större och större utrymme vartefter barnen mognar.
            </seg>
            <seg n="47015fd9">
              Vi tror att lekfull inlärning i förskolan kan vara en del av
              lösningen på det kunskapsproblem som Sverige brottas med, nämligen
              den stora andelen elever som lämnar grundskolan utan fullständiga
              betyg. Det är ju så många som en av fyra elever som i dag lämnar
              grundskolan utan fullständiga betyg. Ska den trenden brytas måste
              man enligt vår mening börja med barnen i förskolan och ta till
              vara de positiva effekter som en tidig inlärning kan ge.
            </seg>
            <seg n="267f23cc">
              Fru talman! Vi moderater bejakar som känt valfrihet i allmänhet
              men valfrihet för familjerna i synnerhet, och vi gläds nu med
              familjerna åt den ökade mångfalden och åt de olika barnomsorgsalternativ
              som växer fram. Det finns förvisso många goda exempel på kommunala
              förskolor och fritidshem där personalen erbjuder god omsorg och
              arbetar målmedvetet med leken som lustfyllt lärande, men variationen
              mellan och inom kommuner är mycket stor. Därför var det så viktigt
              när alliansen tillsammans med Miljöpartiet förra året bidrog till
              att öppna dörrarna för nya utövare också på förskolans område.
              Valfriheten för föräldrarna har ökat, och de kommer att ha större
              möjlighet att hitta en barnomsorg eller skolbarnomsorg som passar
              just deras barn och familjens behov.
            </seg>
            <seg n="7a09016f">
              Det är en spännande tid för flera genom att beslutet hjälper
              till att uppvärdera förskolepersonalens kompetens och frigör deras
              engagemang och idéer. När de borgerliga tog över makten i Upplands
              Väsby vid valet i höstas gick de ut och frågade personalen på
              förskolorna om det fanns några som var intresserade av att starta
              eget. Gensvaret blev så kraftigt att det omvända förhållandet
              nu kan bli fallet i kommunen. Enligt tidningen Dagens Samhälle
              har kommunens barn- och ungdomsnämnd till och med tvingats säga
              nej till intresserade för att i valfrihetens namn kunna erbjuda
              ett kommunalt alternativ.
            </seg>
            <seg n="dfbc2614">
              Detta är intressant också ur ett jämställdhetsperspektiv där
              kvinnligt företagande kan öka och personalen få tillgång till
              alternativa arbetsgivare.
            </seg>
            <seg n="8e2e64d6">
              Men vi moderater vill inte bara se en allmän och frivillig förskola
              med pedagogiskt innehåll vidareutvecklas utan tycker också att
              det är viktigt att den går att kombinera med olika lösningar av
              barnomsorg som passar olika barn och deras föräldrar. Vi kommer
              därför att öka valfriheten även på det området.
            </seg>
            <seg n="3ed718fb">
              Kommunalt vårdnadsbidrag för barn mellan ett och tre år och jämställdhetsbonus
              kommer. Det är några ytterligare alternativ som kommer att lanseras
              under mandatperioden.
            </seg>
            <seg n="2b69d089">
              Mer tid med barnen, en mer jämställd relation mellan föräldrarna,
              fokus på mer pedagogik i förskolan eller ökad valfrihet ja, anledningarna
              kan vara många, men oavsett vilket skäl föräldrar har för sitt
              val av omsorg och utbildning är det viktigaste att barnen får
              en trivsam och utvecklande miljö och att föräldrarna känner sig
              trygga med den. Det kommer alliansen att understödja, och då blir
              allting jättebäst, som femårige Olof skulle ha uttryckt det.
            </seg>
          </u>
          <note n="2826d9f6">
            I detta anförande instämde Sofia Larsen (c), Ulf Nilsson (fp)
            och Gunilla Tjernberg (kd).
          </note>
          <note type="speaker" n="88c57676">
            Anf. 13 EVA OLOFSSON (v) replik:
          </note>
          <u who="eva_olofsson_a37dbe" xml:id="i-684542f529ae8d7e-2" n="7565f8a5">
            <seg n="cc42e8bd">
              Fru talman! Jag tycker att det var riktigt roligt att höra Betty
              Malmberg prata om förskolans roll och hur viktigt det pedagogiska
              innehållet är för barnen bland annat för att bryta socioekonomiska
              mönster. Jag höll med om väldigt mycket av det hon sade och konstaterade
              bara att den pojke som tyckte att allt var jättebäst tyckte det
              redan innan alliansen kom till makten.
            </seg>
            <seg n="edfd56e8">
              Jag har väldigt svårt att se hur vårdnadsbidraget faktiskt kan
              stärka den här pedagogiska rollen i förskolan. Snarare är det
              väl tvärtom så att några barn kommer att ta del av det pedagogiska
              innehållet i förskolan senare. Riskerar det kanske inte att bli
              de barn som finns i Bergsjön eller i Angered i Göteborg och som
              skulle behöva förskola tidigare än vid tre års ålder?
            </seg>
            <seg n="367771ae">
              Jag skulle gärna vilja ställa frågor om barnomsorg på obekväm
              tid. Barnombudsmannen har tagit upp det här tydligt. Det har också
              anknytning till det du sade. Många föräldrar jobbar obekvämt,
              inom sjukvården, äldreomsorgen, handeln, ibland är det kulturarbetare
              men väldigt ofta vårdbiträde och undersköterskor. Deras barn behöver
              också kunna ta del av en barnomsorg med något annorlunda pedagogik
              och på obekväma tider. Då slipper de att kanske bli utplacerade
              eller ha någon som kommer hem, med många olika människors pusslande
              för att få livet att gå ihop. Är det inte dags att se till att
              också de barnen har rätt till en förskola som alla andra barn?
            </seg>
          </u>
          <note type="speaker" n="16349e33">
            Anf. 14 BETTY MALMBERG (m) replik:
          </note>
          <u who="betty_malmberg_378bb1" xml:id="i-cd9d41f8efe676d6-1" n="7fad4dfb">
            <seg n="bbbb92a4">
              Fru talman! När det gäller så kallade nattis har utskottet understrukit
              i betänkandet att det är viktigt att alla familjer ska kunna få
              sitt vardagspussel att gå ihop. Men vi vill avvakta den familjepolitiska
              reform som kommer för att se hur det skulle kunna sys ihop.
            </seg>
            <seg n="63e31280">
              Låt oss gå till vårdnadsbidraget. Precis som Sofia Larsen sade
              tidigare vurmar vi för en valfrihet. Vi respekterar att vi är
              olika som människor. Oavsett om jag bor i Bergsjön eller om jag
              bor i Ödeshög, där jag kommer ifrån, har jag som vuxen individ
              och förälder en egen ståndpunkt och ett eget liv att ta hänsyn
              till, som kanske inte rimmar riktigt så bra med allt vad vi som
              politiker i andra hand kan bestämma.
            </seg>
            <seg n="d52790e8">
              Att ge dessa människor som stannar hemma upprättelse, ett litet
              erkännande, en klapp på axeln för att de uträttar ett arbete i
              hemmet när de väljer att vara hemma med sitt barn är inte heller
              att förakta. I Nacka, som ju har jobbat med ett vårdnadsbidragsförslag,
              var det 92 familjer som valde att pröva den möjligheten. Det är
              en handfull som kommer att göra det. Det motsvarar ungefär 2 procent
              av barnen, men i 14 procent av familjerna var det pappan som valde
              att stanna hemma.
            </seg>
            <seg n="c846eab3">
              Jag skulle vilja kontra Eva och fråga varför ni vill sätta er
              till doms över människors, över föräldrars, fria val.
            </seg>
          </u>
          <note type="speaker" n="d506431d">
            Anf. 15 EVA OLOFSSON (v) replik:
          </note>
          <u who="eva_olofsson_a37dbe" xml:id="i-684542f529ae8d7e-3" n="7565f8a5">
            <seg n="bac771e2">
              Fru talman! Jag börjar med att konstatera att det i 86 procent
              av fallen var mamman som stannade hemma. Det är en ganska betryggande
              majoritet, och det visar inte att man på något sätt bryter det
              här med kvinnors ansvar för barn. Man förstärker det i stället.
            </seg>
            <seg n="64d6de02">
              Du frågar varför vi vill bestämma över andra. Man har alltid
              ett eget val. Det valet kan ingen ta ifrån oss. Vi lever i ett
              demokratiskt samhälle. Man röstar på olika partier utifrån att
              man vill ha olika inriktning på samhället. Man kanske tycker att
              barn har rätt till båda föräldrarna och att det är viktigt att
              man ändrar den maktobalans som finns mellan kvinnor och män, där
              kvinnor står för det obetalda arbetet och män i mycket högre grad
              för det betalda. Detta påverkar kvinnors inflytande i samhället,
              kvinnors löner och kvinnors ställning på arbetsmarknaden.
            </seg>
            <seg n="e442f492">
              Med tanke på detta tycker jag att vi tittar framåt medan ni tittar
              bakåt i något mischmasch. Det består av något som Moderaterna
              egentligen kanske vill ha en mer pedagogisk inriktning på förskolan
              och det som Kristdemokraterna värnar, nämligen den traditionella
              kärnfamiljen där kvinnan alltid har tagit ett större ansvar för
              barn och hem. Det är det här vi vill ändra.
            </seg>
            <seg n="fb432a8e">
              Man kan bara se sig om ute i Europa, där kvinnorna strejkar i
              protest mot liknande modeller. De säger: Vi vill kunna vara kvinnor
              som både arbetar och har familj. Om inte samhället fixar detta
              så blir det färre barn.
            </seg>
            <seg n="fa3d3d59">
              Jag ser det nog som tvärtom; ska man ha en modern familjepolitik
              så ska man skapa utrymmet genom förkortning av arbetstiden och
              genom att ställa krav på arbetstiden så att man ser till att både
              män och kvinnor kan kombinera föräldraskap med jobb. Men vi ska
              inte konservera gamla mönster där kvinnor ska fortsätta att ta
              ansvar för hem och familj medan männen är ute och gör karriär
              i arbetslivet.
            </seg>
          </u>
          <note type="speaker" n="19341167">
            Anf. 16 BETTY MALMBERG (m) replik:
          </note>
          <u who="betty_malmberg_378bb1" xml:id="i-cd9d41f8efe676d6-2" n="7fad4dfb">
            <seg n="1646a1a9">
              Fru talman! Jag ska avslöja något för dig, Eva: Jag har själv
              varit en förälder som har valt att vara hemma med mina barn. Jag
              stannade hemma med mina fem barn under en lång period. Men det
              har faktiskt inte hindrat mig från att känna mig fri och jämställd
              i relationen med min make. Tvärtom har han också backat upp det
              hela. Och som förhållandet ser ut i dag är det han som får ta
              ansvar för hemmet medan jag kan få vara här uppe och försöka ändra
              politiken.
            </seg>
            <seg n="1aca9d5e">
              Det finns ingen självautonomi i att ett vårdnadsbidrag på något
              vis skulle permanenta idéer om att vi går tillbaka i samhällstänkandet.
              Tvärtom möjliggör detta för föräldrar att själva göra de stora
              valen. Det kan handla om föräldrar som ser att barnen behöver
              mogna mer. Barnen kanske är infektionskänsliga. Föräldrarna kanske
              i det läget vill ge barnen en bättre start i stället för att eventuellt
              utsätta dem för större risk för infektioner. Man kanske vill ha
              barnen på dagis kortare dagar.
            </seg>
            <seg n="11bd2c5c">
              Det är det som vi hoppas ska kunna presenteras i den familjepolitiska
              reformen, där detta sammantaget med den pedagogiska förskolan
              för treåringar, jämställdhetsbonus och vårdnadsbidrag kommer att
              ge föräldrar runt om i Sverige en helt annan förutsättning för
              sitt framtida liv.
            </seg>
          </u>
          <note type="speaker" n="d07e9eb4">
            Anf. 17 ULF NILSSON (fp):
          </note>
          <u who="ulf_nilsson_3de2dc" xml:id="i-2a79eaa00fdb7c4b-0" n="6d3e3545">
            <seg n="2a3620d7">
              Fru talman! När man blickar tillbaka lite grann har det varit
              spännande och fascinerande att följa förskolans utveckling från
              att ha varit uteslutande barnpassning och barnomsorg till att
              ha utvecklats till en förskola med ett pedagogiskt uppdrag.
            </seg>
            <seg n="b50d5b8a">
              De som var aktiva i politiken i början av 90-talet vet att förskolan
              ute i kommunerna på den tiden lydde under socialnämnden. Nu lyder
              den normalt sett under de nämnder som har hand om utbildning.
            </seg>
            <seg n="274343ff">
              Vi i Folkpartiet har som helhet både varit med på och pådrivande
              för ett antal förändringar av förskolan. Vi har varit för att
              ge förskolan ett pedagogiskt uppdrag. Vi har varit för en läroplan
              för förskolan. Vi har varit för den allmänna förskolan och vi
              har varit för förskoleklassen.
            </seg>
            <seg n="7b28a560">
              Jag blev missförstådd när jag talade om skolstart vid sex års
              ålder för 1015 år sedan. Men det vi tänkte oss då var just den
              kombination av lek, skola och skolförberedande verksamhet som
              förskoleklasserna nu har. I praktiken har vi nu nästan skolstart
              vid sex års ålder eftersom över 90 procent går i förskoleklasser.
            </seg>
            <seg n="ed395218">
              Många frågar varför vi i alliansen nu när vi presenterar så många
              nyheter på skolområdet inte kräver så mycket nyheter för förskolan.
              Vi engagerar oss i förskolan, men det är sant att förskolan som
              helhet har utvecklats positivt medan de stora problemen finns
              i grund- och gymnasieskolan. Den svåraste och den mest dagsaktuella
              frågan i dag är faktiskt vad som händer efter förskolan och de
              första åren i skolan.
            </seg>
            <seg n="38981296">
              Regeringen har ändå tydligt visat i budgetpropositionen och i
              andra sammanhang att man tänker starta ett arbete både med skollag
              och med att förtydliga förskolans pedagogiska uppdrag.
            </seg>
            <seg n="ee4f9e94">
              Fru talman! Jag har själv barn som fick massor av positiv stimulans
              i förskolan och jag har barnbarn som verkligen tycker att det
              är jätteroligt att gå till både förskolan och förskoleklassen.
              Jag tycker att genomförandet av förskoleklassen är en av de få
              riktigt lyckade skolreformer som genomfördes under den socialdemokratiska
              regeringen.
            </seg>
            <seg n="8d78a61e">
              Förra året fick vi också etableringsfrihet och valfrihet i förskolan.
              Förskolan fick en roll som mer påminner om fristående skolor.
              Kommunerna fick mindre möjlighet att godtyckligt säga ja eller
              nej till en fristående förskola. Det var en fin reform som genomfördes
              i riksdagen av de borgerliga partierna och Miljöpartiet. Valfrihet
              och mångfald är bra. Svenska barn och föräldrar har inte förlorat
              utan vunnit på att valfriheten har blivit större inom både skolan
              och förskolan.
            </seg>
            <seg n="cff1978d">
              Där har vi också en historia. Det var ett enormt motstånd under
              ett antal år mot detta. Om vi går tillräckligt långt tillbaka
              i tiden fanns det någonting som hette lex Pysslingen, som den
              socialdemokratiska regeringen drev igenom. Den innebar förbud
              mot både privata förskolor och föräldrakooperativ. Man kan säga
              att reformen som vi genomförde förra året var den sista spiken
              i kistan på just lex Pysslingen och det tänkande som fanns bakom
              den att vara emot alla alternativ i förskolan.
            </seg>
            <seg n="0ac59bdb">
              När jag har sagt allt detta positiva om förskolan ska ingen förneka
              att det ändå finns ett stort antal utmaningar. Grupperna är till
              exempel alldeles för stora på många håll i landet. Bristen på
              förskollärare, på fritidspedagoger och annan utbildad personal
              är ett stort problem.
            </seg>
            <seg n="41c7cd0b">
              Barn behöver både lugna stunder och tid för vila. Barn mår inte
              bra av stress och de mår inte bra av höga ljudnivåer som hela
              tiden pågår. Grupperna är för stora, ljudnivåerna är för höga
              och bristen på lugn och ro är en stressfaktor. Därför kommer säkert
              debatten om gruppstorlekarna att stå i fokus de närmaste åren,
              inte minst bland föräldrar.
            </seg>
            <seg n="ecd98024">
              Det finns riktlinjer från Skolverket, som inte alltid följs.
              Det är svårt att formulera det här i detalj. Vi från Folkpartiet
              har ibland fört fram att man borde ha strängare riktlinjer, men
              det är svårt att bestämma hur de ska formuleras. Det är också
              farligt att göra en alltför ensidig fokusering bara på gruppstorlekarna.
              Det gör att man glömmer andra kvalitetsfaktorer som också är viktiga.
            </seg>
            <seg n="ba9d3fb9">
              Det är ändå uppenbart att målet måste vara att man följer upp
              de riktlinjer som finns hos Skolverket och att kommunerna arbetar
              starkare än hittills för att ha rimliga gruppstorlekar. De öronmärkta
              pengar som tidigare har gått till att förstärka personalen i grundskolan
              har nu förts över till kommunbidraget. Den borgerliga regeringen
              förde över 2 miljoner till kommunbidraget för att man på bästa
              sätt ska kunna jobba med kvalitetsförstärkningar i förskolan.
            </seg>
            <seg n="70e9996c">
              Bristen på förskollärare är också ett mycket stort problem. Som
              en av många negativa följder av den nya lärarutbildningen som
              genomfördes för fyra fem år sedan har det visat sig att de allra
              flesta väljer bort inriktningen mot att bli förskollärare och
              fritidspedagog. Den inriktningen har blivit otydlig.
            </seg>
            <seg n="f043fc32">
              Jag ser fram emot den reform av lärarutbildningen som den borgerliga
              regeringen har aviserat. Den ska framför allt leda till en större
              specialisering mot olika inriktningar i lärarutbildningen, och
              det behövs. Det behövs naturligtvis också utbildad personal, fritidspedagoger,
              för att höja kvaliteten i skolbarnsomsorgen.
            </seg>
            <seg n="445e6d8f">
              Fru talman! I budgetpropositionen har regeringen redovisat avsikten
              att göra förändringar för att underlätta och förbättra barnens
              och föräldrarnas situation. Den familjepolitiska reform som alliansen
              förbereder kommer att innehålla mycket tydliga krav på hög kvalitet
              i förskolan samtidigt som den kommer att öppna för att familjer
              ska kunna lösa sina vardagsfrågor efter sina egna behov och önskemål
              i större utsträckning än i dag. I det kommande skollagsarbetet
              ska också ansvarsfrågorna för förskolan behandlas.
            </seg>
            <seg n="bffcc9bf">
              Det behövs flera olika personalgrupper i förskolan. Det behövs
              barnskötare, förskollärare och annan personal. Jag menar att det
              är väldigt viktigt att vi framhåller betydelsen av pedagogiskt
              utbildade lärare. Det bör skrivas in att pedagogiskt utbildad
              personal har huvudansvaret för den pedagogiska verksamheten. Det
              bör också formuleras tydligare mål och tydligare krav på uppföljning
              när det gäller pedagogiska mål i läroplanen för förskolan. Det
              pedagogiska uppdraget behöver bli tydligare formulerat utan att
              man tappar någonting av de fina metoder med lärande genom lek
              och så vidare som finns i förskolan.
            </seg>
            <seg n="7a508709">
              Det är också viktigt att jämställdhetsarbetet utvecklas. Just
              nu ligger betänkandet från Delegationen för jämställdhet i förskolan
              ute på remiss. För mig och för alliansen är det mycket viktigt
              att förskollärare och annan personal är väldigt väl medvetna om
              hur man arbetar för att inte förstärka sociala könsroller.
            </seg>
            <seg n="6a87382c">
              Fru talman! Förskolan ska fortsätta att utvecklas. Den ska vara
              en plats för utveckling och lärande genom lek. Förskoleklassen
              ska fortsätta att förena det bästa av förskolans och skolans metoder.
              Regeringen har i olika dokument tydligt redovisat hur den vill
              fortsätta med arbetet att utveckla förskolan. Majoriteten i utskottet
              stöder det arbetet. Därför yrkar jag bifall till förslaget i utskottets
              betänkande och avslag på samtliga motioner.
            </seg>
          </u>
          <note n="fb9b3811">
            I detta anförande instämde Betty Malmberg (m), Sofia Larsen (c)
            och Gunilla Tjernberg (kd).
          </note>
          <note type="speaker" n="6c941940">
            Anf. 18 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-26a37b29da2d93cb-0" n="bda371f1">
            <seg n="8a82e44a">
              Fru talman! I Barnombudsmannens rapport som presenterades i tisdags
              kunde man ta del av ett antal intervjuer med skolbarn. Barnen
              fick berätta om hur de mindes den tid då de gick i förskolan.
              En flicka som var tolv år vid intervjutillfället sade: Det roligaste
              var att träffa kompisar och leka och så. Ibland sade jag till
              mamma och pappa att de skulle hämta mig tidigt, men när de sedan
              kom ville inte jag gå hem för vi hade så roligt.
            </seg>
            <seg n="034b50b7">
              Förskolan i dag ger barn en fantastisk möjlighet att leka och
              lära. De flesta barnen i Barnombudsmannens undersökning är nöjda
              med den omsorg de fick under åren de gick i förskolan. Minnena
              som beskrivs är fyllda av lek och skratt. Även om Barnombudsmannens
              undersökning inte är heltäckande är det ett glädjande resultat.
              En trygg barndom skapar trygga vuxna. Där tror jag att vi alla
              är överens.
            </seg>
            <seg n="fc905e86">
              Fru talman! I Sverige har vi en barnomsorg som är unik i sin
              omfattning. Den har kommit långt i sin utveckling även om det
              finns mer att göra. Vi i alliansregeringen har ambitioner som
              är höga på det här området. Den modell med statligt och kommunalt
              subventionerad barnomsorg som finns i dag kommer inte att ändras,
              utan den ska enbart utvecklas och kompletteras. Vi kristdemokrater
              arbetar i alliansregeringen för en barnomsorg som präglas av valfrihet
              och mångfald. Det ska vara en mångfald av förskolor med olika
              inriktning, men det ska också finnas plats för andra omsorgsformer,
              till exempel familjedaghem, tvåfamiljslösningar och föräldrar
              som själva, under något längre tid än vad man kan i dag, kan vara
              hemma med sitt barn när det är litet och så vidare.
            </seg>
            <seg n="8e6becda">
              Målet med barnomsorgspolitiken måste vara att varje barn har
              en trygg tillvaro. Allt annat är helt otänkbart. Det är föräldrarna
              som ska besluta om hur det här görs. Mina allianskamrater har
              gång på gång upprepat det, och jag vill också understryka det
              och upprepa det. Det valet ska kunna ske utan påverkan av vare
              sig statliga regelverk eller pekpinnar från myndighetspersoner
              eller politiker. För att det ska vara möjligt krävs det en mångfald,
              men det krävs också ekonomiska möjligheter för att kunna göra
              ett val.
            </seg>
            <seg n="40246acc">
              För att öka den verkliga valfriheten kommer vi i alliansregeringen
              att införa en barnomsorgspeng, en jämställdhetsbonus och ett vårdnadsbidrag.
              Vi kommer också att göra en pedagogisk satsning, något som är
              nog så viktigt. Vi tror att det här är reformer som ger föräldrar
              bättre ekonomiska möjligheter att fritt välja mellan olika omsorgsformer.
              Vi är övertygade om att det är reformer som ger föräldrar en större
              möjlighet att välja. Det låter från vänsteralliansen som om det
              skulle ske på bekostnad av förskolorna, men så är det inte. Detta
              är argument som vi alltid får höra. Jag vill än en gång stryka
              under att det inte handlar om det.
            </seg>
            <seg n="88e7d77d">
              Fru talman! Det är också för att garantera mångfalden som allianspartierna
              tillsammans med Miljöpartiet har genomfört en fri etableringsrätt
              för förskolor. Etableringsfriheten innebär att en kommun inte
              kan stoppa etableringen av en fristående förskola som drivs av
              ett föräldrakooperativ. Jag behöver inte utveckla det mer. Det
              gjorde Sofia Larsen i sitt anförande. I en av vänstersidans motioner
              tar man upp varför man motsätter sig detta. Det är Vänsterpartiet
              och Socialdemokraterna det handlar om, eftersom vi har stöd från
              Miljöpartiet som är inne på samma tankesätt. Jag tycker att argumentet
              att det är svårt för kommunerna att planera sin verksamhet är
              mycket märkligt. Det är tydligt att Socialdemokraterna och Vänstern
              tycker att kommunernas planeringsverksamhet är viktigare än att
              skapa mångfald inom barnomsorgen. Den är viktigare än att möta
              föräldrarnas behov av barnomsorg. Det är mycket märkligt, men
              det är ett tydligt och bra besked till väljarna i dag.
            </seg>
            <seg n="f70bc185">
              För talman! Föräldrarnas omsorg om det lilla barnet kan aldrig
              ersättas av andra vuxna runt omkring. Det är i samspelet mellan
              barnet och föräldrarna som barnets personlighet utvecklas. Men
              vuxna inom olika barnomsorgsformer och inom förskolan är också
              mycket viktiga personer för barnets utveckling. De allra flesta
              barn i förskoleåldern går i förskolan i dag. Vi vet att det är
              över 80 procent som gör det. Därför är det oerhört viktigt att
              satsa på en förskola med hög kvalitet. Vi vet att det är det viktigt
              för framtiden att ge våra barn en förskola som är värd namnet.
              Därför krävs det en pedagogisk satsning och personal, både barnskötare
              och förskollärare.
            </seg>
            <seg n="5b9ae2d8">
              Men vad är då hög kvalitet i förskolan? Ja, det är lätt att kräva
              mer personal och mindre barngrupper. Alla här inne är nog ense
              om att vårt mål måste vara att försöka minska grupperna i förskolan
              så mycket som möjligt och öka tillgången till välutbildad personal.
              Vi kanske har lite olika åsikter om hur vi ska nå dit, men målet
              tror jag är detsamma för oss alla.
            </seg>
            <seg n="d13c9bfc">
              Är det så att antalet förskollärare och barngruppernas storlek
              är det enda måttet på en förskolas kvalitet? Jag tror inte det.
              Kvalitet handlar om så mycket mer. Det handlar om trivsel, trygghet,
              omsorg och delaktighet alla lika viktiga mål som barngruppernas
              storlek, men betydligt svårare att mäta. Här finns också tydliga
              politiska skillnader.
            </seg>
            <seg n="5f68382b">
              Ofta när jag lyssnar på debattinlägg från framför allt Vänsterpartiet
              och Socialdemokraterna så tycker jag att det lutar åt att synen
              på prestationstänk framträder lite väl kraftfullt i stället för
              att man pratar om barns trygghet och omsorg om barnen. Ett prestationsstyrt
              tänkande av det slag som jag ibland hör uttryck för är främmande
              för mig och för Kristdemokraterna när vi talar om förskolan.
            </seg>
            <seg n="99071c19">
              En förskolas kvalitet får aldrig mätas utifrån ett barns prestation.
              Målet för förskolan måste i grunden handla om att ta till vara
              barnets nyfikenhet och lärande genom lek som utvecklas allteftersom
              barnet blir äldre och som följer barnets egen utveckling.
            </seg>
            <seg n="1058f7e5">
              Fru talman! I motioner som vi behandlar i betänkandet i dag finns
              det också ett socialdemokratiskt förslag om att göra förskolan
              avgiftsfri. Som ett första steg föreslås sänkt maxtaxa. Jag tror
              att det bara är en tidsfråga innan vi här i kammaren kommer att
              möta motioner som handlar om att vi ska ha en kostnadsfri, obligatorisk
              förskola för alla barn. Jag är glad att vi i dag har en alliansregering
              i Sverige som inte har den inriktningen.
            </seg>
            <seg n="94c71627">
              Enligt Kristdemokraternas syn styrs kvaliteten i förskolan av
              barnets egna upplevelser, inte av vuxnas krav på prestationer.
              En förskola där barnen känner sig trygga, uppskattade och bekräftade
              är en förskola med hög kvalitet. Vi kristdemokrater kommer i alliansregeringen
              att även fortsättningsvis arbeta för att stärka och utveckla förskolan,
              men vi kommer också att arbeta för flexibla lösningar där familjer
              på olika sätt kan kombinera arbete med mer tid för barnen.
            </seg>
          </u>
          <note n="c8aa478c">
            Fru talman! Jag vill avslutningsvis yrka bifall till förslaget
            i betänkandet i sin helhet och avslag på samtliga motioner.
          </note>
          <note n="a23cf8b1">
            I detta anförande instämde Betty Malmberg (m), Sofia Larsen (c)
            och Ulf Nilsson (fp).
          </note>
          <note type="speaker" n="4c34c7cc">
            Anf. 19 PETER HULTQVIST (s):
          </note>
          <u who="peter_hultqvist_61d2a3" xml:id="i-ae6d0167d85669af-0" n="124cd5d9" next="i-ec5822031c28e164-0">
            <seg n="7e4128e8">
              Fru talman! Svensk förskola är en oerhört fin och uppskattad
              förskola som lägger grunden för det livslånga lärandet. Förskolan
              har varit föremål för internationell uppmärksamhet i mycket positiv
              mening, och Sverige är ett land som på det här området uppfattas
              vara i framkant. Det har särskilt bäring på att föräldrarna kan
              förena föräldraskapet med arbete och studier.
            </seg>
            <seg n="bba91a02">
              Barnen i förskolan är barn. De är inte elever, och det är mycket
              viktigt. Förskolan ska utveckla sitt förskolepedagogiska förhållningssätt.
              Omsorg och lärande bildar en helhet. Utgångspunkten är att leken
              är grunden. Barnen står i centrum. Vi ska inte utveckla något
              som kan liknas vid barnskola i Sverige.
            </seg>
            <seg n="77ca3aae">
              Kvalitetsarbetet står i centrum för oss socialdemokrater när
              det gäller förskolan. Under tidigare socialdemokratiska regeringar
              har riktade satsningar på att stärka förskolans kvalitet genomförts,
              och jag är mycket väl medveten om vilka som röstade emot de förslagen
              här i kammaren.
            </seg>
            <seg n="9e791a75">
              Det är viktigt att inte åtgärder vidtas som drar resurser, ekonomiska
              medel, från förskolan till annan verksamhet. Vi avvisar en sådan
              utveckling, och därför avvisar vi också vårdnadsbidraget. Förskolan
              ska bygga på en grund som är solidariskt finansierad med allmänna
              medel. Den ska vända sig till alla barn, oavsett familjernas inkomst,
              sociala bakgrund eller bostadsort. Barn från olika bakgrunder
              och miljöer ska kunna mötas.
            </seg>
            <seg n="3bbfe8eb">
              Det är en självklarhet för oss att successiva steg ska tas mot
              en avgiftsfri förskola. Maxtaxan är det första steget. Däremot
              har jag aldrig hört talas om att vi skulle införa någon sorts
              obligatorium. Personer som dryftar den typen av farhågor och slutsatser
              lever i fantasiernas värld.
            </seg>
            <seg n="8ba7dc59">
              För att kunna möta föräldrarnas behov av en förskola av god kvalitet
              krävs det att kommunerna har goda och långsiktiga planeringsförutsättningar.
              Genom den så kallade fria etableringsrätten försvåras kommunernas
              långsiktiga planeringsförutsättningar. Vi anser att så länge kommunerna
              har ansvar för ekonomi och planering av förskolan ska de också
              ha beslutanderätten när det gäller nyetablering, detta just för
              att kunna klara behovet av platser och för att kunna klara kvalitetsutvecklingen.
            </seg>
            <seg n="824306ad">
              Vi anser också att man ska kunna erbjuda en verksamhet som svarar
              upp mot många olika typer av behov. Också skiftarbetande, ensamstående,
              helgarbetande föräldrars behov måste man kunna möta. Lagstiftningen
              måste ses över på ett sådant sätt att kommunerna får en tydligare
              skyldighet att ordna barnomsorg på obekväm arbetstid.
            </seg>
            <seg n="17ca751f">
              Förskolan måste också klara av att leva upp till insikten om
              att vi nu lever i ett mångkulturellt samhälle. Många barn lever
              i familjer där man inte talar svenska i hemmet. Tyvärr är det
              så att andelen barn i förskolan som får modersmålsstöd har sjunkit.
              För att utveckla förskolans arbete och värna dess kvalitet måste
              modersmålsstödet förbättras. I skollagen eller grundskoleförordningen
              bör det ske en reglering som ger eleverna i förskoleklass rätt
              till svenska som andraspråk. Förskolan har en viktig roll när
              det gäller integration och att lägga grunden för ett sammanhållet
              samhälle.
            </seg>
            <seg n="f9c65719">
              Jämställdhetsarbete är också viktigt. Jämställdhetsfrågorna bör
              prioriteras högre. Likabehandlingsplaner är ett bra första steg.
              Vi anser att det ska vara obligatoriskt med praktisk så kallad
              genuskunskap på förskollärarutbildningen.
            </seg>
            <seg n="c5bb3ea9">
              Det finns anledning att känna stolthet över mycket i förskolan.
              Vi har nått långt i vårt land. Men vi vill inte vara med om att
              man vrider klockan tillbaka. Vi vill inte vara med om att dra
              resurser ur förskolan. Vi vill utveckla kvaliteten, och vi vill
              göra den avgiftsfri.
            </seg>
            <seg n="cd3e8763">
              Jag yrkar bifall till s-reservationerna 1, 2, 4, 7 och 8, och
              jag vill också notera det särskilda yttrande där vi markerar att
              vi vill utveckla och värna kvaliteten i fritidshemmen.
            </seg>
          </u>
          <note n="58cf408d">
            I detta anförande instämde Ibrahim Baylan (s).
          </note>
          <u who="peter_hultqvist_61d2a3" xml:id="i-ec5822031c28e164-0" n="124cd5d9" prev="i-ae6d0167d85669af-0">
            <seg n="352ae5c1">
              Anf. 20 HELENE PETERSSON i Stockaryd (s):
            </seg>
            <seg n="e37e3dfe">
              Fru talman! Det är en fröjd för örat för en gammal fritidspedagog
              som har jobbat inom barnomsorgen och skolan alla sina yrkesverksamma
              år att höra de lovord som majoriteten säger om förskolan. Jag
              har inte hört det ljudet i skällan under alla år här.
            </seg>
            <seg n="71c76f5e">
              Det är viktiga frågor som ni lyfter fram i utskottet och som
              vi kommer att ta beslut om här i dag, både när det gäller omsorg
              på obekväm arbetstid, utbildad personal och barngruppers storlek.
              Men det jag begärde ordet för har sin utgångspunkt i min motion
              340.
            </seg>
            <seg n="246e75ba">
              Förskolan är det första ledet i det livslånga lärandet. Förskolan
              ska inte syssla med undervisning. Jag förstår att utskottets majoritet
              kan bli förvirrad när de läser rubriken och tillkännagivandepunkten
              i min motion. Det är nämligen så att det står förskolan där, men
              det ska stå förskoleklass. Det rör ämnet svenska som andraspråk.
            </seg>
            <seg n="5aabc677">
              Vi gjorde en förändring i läroplanen för förskolan 2005 där vi
              lyfte upp vikten av modersmålet. Vi måste arbeta med detta. Vi
              såg att det fanns väldigt många förskolor och kommuner som inte
              arbetade tillräckligt med det. Man kanske inte hade förmåga eller
              ekonomiska möjligheter. Men vi tryckte på detta i läroplanen.
              Det är viktigt. Men det är också viktigt, när barnen kommer lite
              längre upp i åldrarna, att de får undervisning i det svenska språket
              som kanske är upplagd på ett lite annorlunda sätt än den vanliga
              undervisningen i grundskolan. Här kommer lätt sexåringarna i kläm.
            </seg>
            <seg n="c3ffd579">
              Vi har inte en obligatorisk skola från sex år, och för min personliga
              del är jag tveksam till att vi ska ha det. Men däremot går nästan
              alla sexåringar i förskoleklass och borde ha en rättighet att
              få ta del av denna sorts arbete med det svenska språket. Det är
              viktigt att vi fortsätter med modersmålsundervisningen även upp
              i skolåldern, för vi vet också hur viktigt det är att på ett ordentligt
              sätt kunna fullfölja sitt modersmål. Man lär sig lättare och har
              lättare att ta till sig saker.
            </seg>
            <seg n="4f6d1193">
              Jag vill därför be majoriteten fundera på om de kan bortse från
              att det står förskola och i stället tänka förskoleklass, för det
              är intentionen och innehållet i motionen det sägs också på sista
              raden och därmed kanske kunna bifalla reservation 7 från Socialdemokraterna,
              Vänsterpartiet och Miljöpartiet.
            </seg>
          </u>
          <note n="7703ed45">
            Överläggningen var härmed avslutad.
          </note>
          <note n="65410036">
            10 § Krishantering och skydd mot olyckor
          </note>
          <note n="5a11521f">
            Föredrogs
          </note>
          <note type="speaker" n="52946d5d">
            Anf. 21 MATS BERGLIND (s):
          </note>
          <u who="mats_berglind_097cd1" xml:id="i-350ec692efb47f17-0" n="b5153475" next="i-bc6ae1d232274a36-0">
            <seg n="9d007e30">
              Fru talman! Nu ska vi diskutera kriser och krishantering. Redan
              själva ordet kris används ibland lite väl ofta och kanske i lite
              väl olika sammanhang. Inte minst innehåller tidningsrubriker ofta
              uttrycket nu är det kris. Det är klart att enskilda personer drabbas
              av kriser. Dagligen inträffar sådant som vi inte önskar, men vi
              kan ändå hantera det. Nationella kriser är däremot något helt
              annat. De har en helt annan dimension. Hur de ska hanteras och
              skötas handlar dagens betänkande om.
            </seg>
            <seg n="efaddb83">
              Vi är i stort sett förskonade tack och lov från stora, nationella
              kriser. Vi har dock ett par som tidsmässigt ligger oss nära och
              som vi fortfarande har starka minnen av. Jag tänker naturligtvis
              på tsunamikatastrofen och på den stora stormen Gudrun i södra
              Sverige. Den ena skedde i ett internationellt sammanhang men med
              många svenskar inblandade. Den andra, stormen Gudrun, var en helt
              nationell historia, men icke desto mindre drabbade den många enskilda
              personer och var svår att hantera.
            </seg>
            <seg n="55420825">
              Det är ingen hemlighet att det fanns en del kritiska synpunkter
              på hur den dåvarande regeringen hanterade de olika kriserna. Det
              finns säkert anledning att vara självkritisk. Det tror jag att
              man kan dra nytta av i det fortsatta arbetet. Samtidigt är det
              viktigt att vi vid ett sådant tillfälle, när vi har en nationell
              kris, också har nationell samling. Det är viktigt att vara ense
              om hur det hela ska lösas, vara ense om att det behöver sättas
              in kraftfulla åtgärder för att underlätta, hjälpa och stödja dem
              som är drabbade.
            </seg>
            <seg n="8eb4c6bc">
              Därför tillsatte den socialdemokratiska regeringen en utredning,
              alltså just för att hitta de rätta formerna för hur man hanterar
              nationella kriser. Det hade varit bra om den utredningen fått
              slutföra sitt arbete och vi hade kunnat ta en politisk diskussion
              om vilken som är den rätta vägen att gå, vad som är det optimala,
              om vi är ense om det och hur vi i framtiden ska hantera sådana
              kriser. Det är därför med stort beklagande jag ser att den nuvarande
              regeringen helt enkelt kastat Anders Svärds utredning i papperskorgen
              och bestämt sig för en egen modell som det inte finns samförstånd
              kring. Det är beklagligt. Jag hade gärna varit med och diskuterat
              kompromisser och försökt hitta lösningar för att uppnå enighet.
              Nu är dock positionerna väldigt låsta. Det beklagar jag.
            </seg>
            <seg n="d257ee50">
              Regeringen verkar tro sig klara allt, inklusive att leda en samling
              inför en nationell kris. Jag är inte så imponerad över regeringen
              på den punkten. Den har lyckats försämra för de sjuka och arbetslösa
              det gick ganska smärtfritt men i övrigt har den inte gjort så
              mycket. Skulle det hända något nu undrar jag om regeringen har
              förtroendet att kunna leda krishanteringen på det sätt som anges
              i propositionen. Mitt svar på det är nej, jag tror inte det. Det
              är bara att hoppas av många olika anledningar att det inte uppstår
              en nationell kris under den nuvarande regeringens tid, för jag
              skulle då inte känna mig lugn.
            </seg>
            <seg n="b1220a1a">
              Det är en sak att leda en regering och ett regeringskansli och
              reda ut de politiska kriser som då och då uppstår, och det kommer
              de säkert att klara av på ett eller annat sätt, men det är en
              helt annan sak att leda ett land i en nationell kris som vi inte
              vet ett dugg om i dag. Vi vet inte vad det handlar om nästa gång,
              vi vet inte när det blir och vi vet inte heller var det kommer
              att ske, om det blir utomlands med svenskar inblandade eller nationellt
              i Sverige. Det enda vi vet är att vi med all sannolikhet kommer
              att råka ut för en sådan kris igen. Frågan är bara när, var och
              hur. Det vet ingen.
            </seg>
            <seg n="33edd5ca">
              Jag tycker därför att det hade varit bra att kunna enas om att
              en viss myndighet ska ha huvudansvaret om något inträffar. Jag
              vill inte här och nu peka ut någon särskild myndighet eller hur
              det hela ska fungera, men det hade varit bra om man klarat ut
              den frågan genom att någon tog täten och ledde ett samarbete så
              att olika myndigheter, utifrån sina professioner, också ska kunna
              ta ett samlat grepp om något inträffar. Jag beklagar djupt att
              detta inte gick att klara ut, och därför yrkar jag bifall till
              reservation 1.
            </seg>
            <seg n="85d0dfad">
              Slutligen har jag en fråga till allianspartiernas företrädare.
              Den socialdemokratiska regeringen inrättade en fond för nationella
              kriser. Vid exempelvis översvämningar eller andra olyckor skulle
              kommuner som med egna resurser inte klarar av att hantera sådant
              kunna begära pengar. Om Socialdemokraterna hade fått fortsätta
              regera skulle den fonden i dag ha haft 300 miljoner. Min fråga
              är därför: Vilka argument fanns det för den borgerliga regeringen
              att ta bort dessa 300 miljoner?
            </seg>
          </u>
          <note n="f9fa4228">
            Anf. 22 GUNILLA WAHLÉN (v):
          </note>
          <u who="mats_berglind_097cd1" xml:id="i-bc6ae1d232274a36-0" n="b5153475" prev="i-350ec692efb47f17-0">
            <seg n="74719762">
              Fru talman! Att förebygga olyckor och allvarliga händelser är
              den mest effektiva, skonsamma och etiskt riktiga metoden för att
              förhindra katastrofer. Jag menar såväl den lilla katastrofen,
              som kanske drabbar en eller ett par människor, som stora katastrofer
              i form av skogsbränder och översvämningar där många människor,
              stora värden, ett rikt djurliv, biologisk mångfald eller kulturarv
              hotas.
            </seg>
            <seg n="1eeb580e">
              I det betänkande som vi nu debatterar, Krishantering och skydd
              mot olyckor , betonar utskottet behovet och nödvändigheten av
              att var och en tar sitt ansvar, att både offentliga organ och
              myndigheter liksom fastighetsägare och markägare har en uttalad
              skyldighet att ta ansvar för att förebygga exempelvis skogsbränder,
              översvämningar och soteld. För att klara detta på det mest effektiva
              sättet krävs utbildning, kunskap, erfarenhet, övning och ett bra
              samarbete med det civila samhället. Minst lika viktigt är emellertid
              samordning, samverkan och gemensamma övningar mellan olika myndigheter.
              Det har nämligen visat sig att just kunskap och tidigt ingripande
              räddat många liv och hindrat katastrofer.
            </seg>
            <seg n="42104f7a">
              Möjligheten för sjukvårdshuvudmän och kommuner att själva organisera
              sin akutsjukvård och vilka delegeringar som ska ges till exempelvis
              ambulans och brandpersonal är ur mitt perspektiv jag har under
              ett flertal år utbildat just denna personalgrupp helt nödvändig
              och bör finnas kvar. Behovet av insatser från akutpersonalen ser
              annorlunda ut i exempelvis storstaden, där ambulansen når den
              skadade snabbt och man bara har några minuters väg till sjukhuset,
              jämfört med glesbygden, där det många gånger kan vara fem, tio
              eller tjugo mil för ambulansen till sjukhuset. Inom vissa områden
              är det nödvändigt att ambulans-, räddningstjänst- och taxipersonal
              får utbildning och redskap såsom syrgas och defibrillator för
              att kunna göra snabba insatser. Rör inte den lokale huvudmannens
              rätt och ansvar att själv avgöra hur akutsjukvården ska organiseras!
            </seg>
            <seg n="81b37da2">
              Fru talman! Skogsbrandsbevakning är en fråga som engagerar många
              av oss riksdagsledamöter, särskilt nu när Räddningsverket prioriterat
              om i sin verksamhet och inte längre utför den tjänsten. Jag delar
              utskottets ställningstagande att ansvaret för att förebygga bränder
              ska ligga på den enskilde och markägaren. För att klara detta
              är det helt avgörande att man har kunskap och en hög medvetenhet
              om vilka risker som finns och hur man ska förebygga bränder. Självklart
              ska även offentliga myndigheter och räddningstjänsten aktivt delta
              i detta arbete genom att exempelvis göra brandriskbedömningar
              och hålla en hög beredskap för att släcka eld.
            </seg>
            <seg n="913df8c1">
              Jag vill i detta sammanhang kommentera det utskottet skriver
              i betänkandet: Enligt Statens räddningsverk är det svårt att göra
              en bedömning av effekterna av utebliven skogsbrandsbevakning eftersom
              det inte finns någon etablerad metod för att mäta eller värdera
              effekterna.
            </seg>
            <seg n="5ceeb09d">
              Det är helt nödvändigt att analysera och forska inom detta område
              så att det finns vetenskaplig kunskap om hur man på bästa sätt
              förebygger olika orsaker till tillbud med eld i utemiljö, såsom
              små och stora skogsbränder. Det kan vara nödvändigt att nya resurser
              skapas för att göra detta viktiga analys- och forskningsarbete.
              Men om detta får jag återkomma i ett annat sammanhang.
            </seg>
            <seg n="064b0185">
              Fru talman! Stuprörstänkandet präglar Sveriges offentliga sektor
              och dess myndigheter! Det handlar om gemensamt planeringsarbete.
              Bristen på samordning av resurser, okunskap om vad den ena eller
              andra handen gör finns även inom våra departement och hos våra
              högsta beslutsfattare. Visserligen har myndigheter påtalat behovet
              av hängrännor, men mycket återstår att göra. Det finns ett behov
              av en mer genomgripande förändring av hur vi ska organisera Myndighets-Sverige.
              Vid katastrofer, oavsett vilken typ av katastrof det rör sig om,
              är samordning, samverkan och en tydlig lednings- och beslutsfunktion
              något helt nödvändigt. Inom detta område är det nödvändigt att
              göra rätt insatser och riktiga prioriteringar, att rätt beslut
              fattas snabbt för att begränsa skadorna på liv och egendom.
            </seg>
            <seg n="d76213b7">
              Jag var delaktig i den katastrofinsats som vi gjorde i Phuket
              i samband med tsunamin. Där kunde jag på nära håll se hur bristen
              på samordning gjorde att det tog ett dygn innan vi på plats samverkade
              och hjälptes åt med de resurser som vi hade. Varje specialist
              gör ett alldeles utmärkt arbete, men samordning gör att allt går
              snabbare och resurserna utnyttjas på det mest optimala sättet.
            </seg>
            <seg n="58cd0658">
              Föregående talare, Mats Berglind från Socialdemokraterna, redogjorde
              på ett riktigt och bra sätt för hur vi ser på hur det ska organiseras.
            </seg>
            <seg n="1f8d41ba">
              I reservation 1 skriver vi bland annat att det måste finnas en
              nationell samordning och att ansvaret måste läggas på en myndighet
              samt att ansvaret bör omfatta såväl nationella som internationella
              katastrofinsatser.
            </seg>
            <seg n="7ffbcb75">
              Återupptagna förhandlingar
            </seg>
          </u>
          <note n="a00ce126">
            Fru talman! Jag yrkar bifall till reservation 1 i betänkandet
            Krishantering och skydd mot olyckor .
          </note>
          <note n="72de68f7">
            Ajournering
          </note>
          <note n="d42a4018">
            Kammaren beslutade kl. 13.54 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note n="691f4996">
            Förhandlingarna återupptogs kl. 14.00.
          </note>
          <note n="799ce630">
            11 § Frågestund
          </note>
          <note n="e6fa6df2">
            Anf. 23 TALMANNEN:
          </note>
          <note n="0b01c777">
            Vi har kommit till veckans frågestund. Följande statsråd kommer
            att delta: arbetsmarknadsminister Sven Otto Littorin, försvarsminister
            Mikael Odenberg, kulturminister Lena Adelsohn Liljeroth, statsrådet
            Cecilia Malmström och integrations- och jämställdhetsminister
            Nyamko Sabuni. Arbetsmarknadsminister Sven Otto Littorin besvarar
            såväl allmänpolitiska frågor som frågor inom sitt eget ansvarsområde.
            Frågor till övriga statsråd förutsätts beröra deras ansvarsområden
            inom regeringen.
          </note>
          <note n="d1822bb2">
            Borttagande av 100-dagarsregeln
          </note>
          <note type="speaker" n="addeb11f">
            Anf. 24 SVEN-ERIK ÖSTERBERG (s):
          </note>
          <u who="unknown" xml:id="i-8a51676aa27fd757-0" n="0e6d2e97">
            <seg n="512db5dc">
              Herr talman! Jag ska rikta min fråga till arbetsmarknadsministern.
            </seg>
            <seg n="c5c95c6e">
              I gårdagens Svenska Dagbladet kunde man läsa rubriken Ska barn
              till arbetslösa ryckas upp från skolan? Artikeln var skriven av
              en arbetslös, Reinhold Fryksmo i Malmö. Den anspelar naturligtvis
              på borttagandet av 100-dagarsregeln.
            </seg>
            <seg n="08659e01">
              Jag har sett att arbetsmarknadsministern har försökt att prata
              bort det och sagt att det inte är så allvarligt och att man ska
              ta personlig hänsyn. Min tolkning måste ändå vara att motivet
              till borttagandet av 100-dagarsregeln är att man vill sätta ytterligare
              press på dem som har det svårast i samhället och är borta från
              arbetsmarknaden.
            </seg>
            <seg n="ecb86425">
              Är det rimligt att rycka bort barn från skolan, arbetsmarknadsministern?
            </seg>
          </u>
          <note type="speaker" n="db25d5b5">
            Anf. 25 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-0" n="0e6d2e97">
            <seg n="6bb69a58">
              Herr talman! Vi går tillbaka till de regler som gällde före år
              2001. Vi ser i dag hur vi till exempel har brist på sjuksköterskor
              i Västerås och Enköping, och vi har sjuksköterskor som är arbetslösa
              i Helsingfors. Det kanske inte är alldeles onaturligt att man
              redan från dag ett har möjligheten att se över kommungränserna
              när det gäller arbetslösheten.
            </seg>
            <seg n="d70956c1">
              Det ska dock, som det står i de gamla förordningarna och i papperen,
              bedömas från individuell utgångspunkt. Är man är lite yngre och
              inte har ett försörjningsansvar är det inte onaturligt att man
              kanske pendlar över kommungränsen. Är man äldre och har ett försörjningsansvar,
              familj och barn, är det naturligt att den individuella hänsynen
              tas.
            </seg>
          </u>
          <note type="speaker" n="c2b71f6b">
            Anf. 26 SVEN-ERIK ÖSTERBERG (s):
          </note>
          <u who="unknown" xml:id="i-8a51676aa27fd757-1" n="0e6d2e97">
            <seg n="e46f67b2">
              Herr talman! Arbetsmarknadsministern glömmer att 100-dagarsregeln
              uppfattades om en skärpning mot det gamla regelverket. Det går
              inte att säga att man går tillbaka till något som var starkare
              tidigare. Det är en feltolkning av det som varit.
            </seg>
            <seg n="9125cc9a">
              Arbetsmarknadsverket ska nu göra en förfärlig massa saker enligt
              den proposition som har lagts fram i dag. Talet om det faller
              ganska platt när vi samtidigt vet att Arbetsmarknadsverket innevarande
              år har en budget med 13 miljarder mindre jämfört med föregående
              år.
            </seg>
            <seg n="ccd400f3">
              Vad man gör på Arbetsmarknadsverket är att diskutera hur man
              ska kunna klara det besparingsförslag som ligger. Hur ska man
              samtidigt klara en matchning för de enskilda och vara coach? Dessutom
              ska arbetsgivarna inte längre ha skyldighet att anmäla lediga
              jobb. Ska de också ut och leta efter de lediga jobben innan de
              kan förmedla dem? Är det vad arbetsmarknadsministern menar?
            </seg>
          </u>
          <note type="speaker" n="1e3e3f02">
            Anf. 27 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-1" n="0e6d2e97">
            <seg n="b15cb3f8">
              Herr talman! Regeln om anmälan om nya jobb är en regel som inte
              följs. Varför ha ett regelverk som inte följs? Det är inte där
              skon klämmer.
            </seg>
            <seg n="c9922cf7">
              Det som händer i dag är att vi har 86 000 lediga platser anmälda
              hos Ams. Det är den bästa siffran sedan år 1970. Dessutom vet
              vi att vi har en hög arbetslöshet som ett resultat av den politik
              som Sven-Erik Österbergs parti med koalitionspartier stod för
              under den förra mandatperioden.
            </seg>
            <seg n="6fc39746">
              Det vi måste se till att göra är flera saker samtidigt. Vi måste
              för det första se till att det lönar sig bättre att arbeta. Därför
              har vi infört jobbavdraget och stramat åt i a-kassan. För det
              andra ska vi se till att det blir lättare och billigare att anställa.
              Därför sänker vi arbetsgivaravgifter. För det tredje måste vi
              få matchningen att fungera bättre. Därför ser vi till att vi har
              en enhetsmyndighet. Jag noterar att både Socialdemokraternas nya
              partiledare liksom till exempel Wanja Lundby-Wedin har välkomnat
              den reformen.
            </seg>
            <seg n="ec80f8a4">
              Nu ska vi sätta fart på det arbetet. Vi har från regeringens
              sida gett Ams i uppdrag att återkomma med planer på hur dess framtida
              organisation ska se ut.
            </seg>
          </u>
          <note n="15eec71a">
            HBT-personers rättigheter i Polen och EU
          </note>
          <note type="speaker" n="6a202bbc">
            Anf. 28 MARIANNE BERG (v):
          </note>
          <u who="marianne_berg_455b30" xml:id="i-9d98a3b6a9b72f51-0" n="b40c9138">
            <seg n="cfedb285">
              Herr talman! Jag vänder mig i min fråga först till EU-ministern
              och statsrådet Cecilia Malmström.
            </seg>
            <seg n="389696cd">
              Här hemma har vi kommit en bra bit på väg då det gäller HBT-personers
              rättigheter, även om jag tycker att det finns mycket kvar att
              göra. Det är annorlunda i andra länder i EU, och då vill jag specifikt
              ta upp Polen.
            </seg>
            <seg n="61dc7cbe">
              I Polen gick nyligen det ultrakonservativa regeringspartiet LPR
              via sin utbildningsminister ut med förslag om att homosexuell
              propaganda ska förbjudas, om han med detta nu menar information
              och undervisning angående HBT-personers situation. Lärare som
              tar upp frågor om HBT-personer i sin undervisning eller själva
              vågar vara öppet homosexuella ska få sparken.
            </seg>
            <seg n="8297e00d">
              Detta strider klart och tydligt mot artikel 21 i EU-stadgan om
              grundläggande rättigheter. Min fråga är: Finns det över huvud
              taget några diskussioner inom regeringen vad gäller Polens och
              andra EU-medlemsstaters förtryck och diskriminering av HBT-personer?
              Hur avser regeringen att agera i första hand mot Polen och i EU
              när det gäller Polens förtryck, diskriminering och också hets
              mot homosexuella?
            </seg>
          </u>
          <note type="speaker" n="e1956e6d">
            Anf. 29 Statsrådet CECILIA MALMSTRÖM (fp):
          </note>
          <u who="unknown" xml:id="i-fc3cc9fb8db213a4-0" n="0e6d2e97">
            <seg n="48d742f2">
              Herr talman! Tack för frågan. Den är oerhört angelägen. Jag hade
              en interpellationsdebatt med Ulf Holm häromdagen i just samma
              fråga.
            </seg>
            <seg n="1f69a9c5">
              Jag har med mycket stor oro och bestörtning tagit del av det
              som händer i Polen. Det är mycket bekymmersamt. Jag har också
              sett att Europaparlamentet har sagt att man tänker granska lagarna
              och också be att man från EU:s sida granskar dem för att se om
              det är förenligt med EU:s värderingar och det som står i fördraget
              om antidiskriminering och så vidare och om det inte är det att
              man ska dra Polen inför domstolen.
            </seg>
            <seg n="772c94d6">
              Från svensk sida följer vi detta. HBT-frågor är viktiga för regeringen.
              Vi kommer att verka för att den nyinrättade MR-byrån i Wien också
              kommer att ha HBT-perspektivet i sin granskning. Vi försöker på
              olika sätt i Europarådet, i EU och i OSSE verka för att HBT-frågor
              kommer upp på agendan i olika sammanhang. Man ordnade bland annat
              i OSSE:s regi en konferens i Warszawa om HBT-frågor för en tid
              sedan.
            </seg>
          </u>
          <note type="speaker" n="51624988">
            Anf. 30 MARIANNE BERG (v):
          </note>
          <u who="marianne_berg_455b30" xml:id="i-9d98a3b6a9b72f51-1" n="b40c9138">
            <seg n="9615d3b9">
              Herr talman! Tack för svaret. Med tanke på Polens diskriminerande
              politik mot homosexuella anordnas i Warszawa i maj i år en stor
              familjekonferens. Till denna kongress väntas komma 3 500 politiker
              och medlemmar från olika organisationer. Det är en stor världskonferens.
              Polens president inviger och står som värd för kongressen. Han
              är inte direkt känd för att värna om HBT-personers rättigheter.
            </seg>
            <seg n="184338b1">
              Min fråga är: Är Sveriges regering inbjuden? Har Sveriges regering
              tackat ja till denna stora familjekongress? Vad tänker i så fall
              Sveriges regering med den representant man skickar till kongressen
              framföra vad gäller Polens förtryck av homosexuella?
            </seg>
          </u>
          <note type="speaker" n="07044ce5">
            Anf. 31 Statsrådet CECILIA MALMSTRÖM (fp):
          </note>
          <u who="unknown" xml:id="i-fc3cc9fb8db213a4-1" n="0e6d2e97">
            <seg n="a2b758c7">
              Herr talman! Jag känner inte till den här konferensen. Det är
              första gången jag har hört talas om den. Jag får fråga runt i
              regeringen om någon har blivit inbjuden och vad i så fall vårt
              svar har varit på det. Jag får lov att återkomma till Marianne
              Berg i frågan.
            </seg>
            <seg n="91d62563">
              Vi har på olika sätt rest frågan. Det är svårt att påverka i
              ett land. Man kan hänvisa till lagstiftning. Det finns antidiskrimineringsparagrafer
              i EU:s lagstiftning. Detta kommer att förstärkas om vi får igenom
              det konstitutionella fördraget. Där finns ett ytterligare skydd
              mot diskriminering med hänvisning till sexuell läggning.
            </seg>
            <seg n="5a27d9d3">
              Vi försöker på olika sätt att påverka med andra krafter och likasinnande.
              Jag nämnde nyss vad som händer i Europaparlamentet. Europaparlamentet
              granskar också hur medlemsländerna följer de mänskliga rättigheterna
              i bred bemärkelse i diskrimineringsavseende.
            </seg>
            <seg n="660cb895">
              Det är de verktyg som finns, men vi saknar konkreta verktyg.
              Det är en oerhört viktig fråga. Om Polen visar sig införa den
              här typen av lagstiftning som uppenbarligen strider mot EU:s grundläggande
              värderingar såsom de regleras i fördrag utgår jag från att alla
              EU-institutioner och EU-länder kommer att agera mot Polen.
            </seg>
            <seg n="79e160c5">
              Beslut om uppgradering av JAS 39 Gripen
            </seg>
          </u>
          <note type="speaker" n="2b0f6422">
            Anf. 32 PETER RÅDBERG (mp):
          </note>
          <u who="peter_radberg_0a5fb2" xml:id="i-8f89b36a1f547639-0" n="543bb0f5">
            <seg n="c10edf66">
              Herr talman! Jag har en fråga till försvarsministern, och den
              gäller JAS 39 Gripen.
            </seg>
            <seg n="e8d549e3">
              I Ekot i fredags, för snart en vecka sedan, höll du med Mats
              Nilsson, som är produktionschef på Försvarsmakten, om att man
              inte kommer att begära några extrapengar från riksdagen för att
              uppgradera 31 JAS-flygplan från A/B-versionen till en C/D-version,
              för att på så vis anpassa till Nato.
            </seg>
            <seg n="d726afdb">
              Jag vill bara informera försvarsministern om vad ett enigt utskott
              sade, och även vad riksdagen beslutade: Enligt vad utskottet inhämtat
              finns inte några medel för denna uppgradering av JAS 39 A/B budgeterade
              varken i investeringsplanen eller i beställningsbemyndigandet
              som regeringen begär att riksdagen nu ska godkänna. Ett sådant
              beslut är av sådan betydelse att det uppenbarligen bör godkännas
              av riksdagen även av andra skäl än ekonomiska. Regeringen måste
              sålunda återkomma till riksdagen i detta ärende innan ett eventuellt
              sådant beslut avses fattas.
            </seg>
            <seg n="e56af011">
              Då är min fråga till försvarsministern: Tänker försvarsministern
              låta den här frågan gå till riksdagen för ett beslut, eller står
              han kvar vid det uttalande som han gjorde i Ekot i fredags? Vilket
              behov har Sverige av 100 JAS-plan till en kostnad av flera miljarder
              kronor? Vi kanske kan få en motivering till att vi ska ha så många.
            </seg>
          </u>
          <note type="speaker" n="2571757c">
            Anf. 33 Försvarsminister MIKAEL ODENBERG (m):
          </note>
          <u who="unknown" xml:id="i-8c5784b01a95bbb6-0" n="0e6d2e97">
            <seg n="8f156196">
              Herr talman! Svaret på Peter Rådbergs fråga är ja. Jag kan utveckla
              det ytterligare.
            </seg>
            <seg n="ff6cab41">
              Jag har till Ekot sagt att jag delar den bedömning som ledamoten
              av försvarsutskottet Allan Widman, Folkpartiet, har givit uttryck
              för i en annan Ekosändning, nämligen att regeringen måste återkomma
              till riksdagen om man vill gå fram med det som Försvarsmakten
              har framställt om, det som kallas handlingsplan Gripen. Det innebär
              att vi skulle få en ensad, uppgraderad och numerärt minskad flygplansflotta
              av JAS Gripen i den svenska försvarsmakten. Regeringen kommer
              att återkomma till riksdagen.
            </seg>
            <seg n="8a2516ec">
              Det är helt korrekt att om denna handlingsplan ska genomföras
              krävs det ett förnyat beställningsbemyndigande från riksdagens
              sida.
            </seg>
          </u>
          <note type="speaker" n="bfce4cf5">
            Anf. 34 PETER RÅDBERG (mp):
          </note>
          <u who="peter_radberg_0a5fb2" xml:id="i-8f89b36a1f547639-1" n="543bb0f5">
            <seg n="5dbd9bdb">
              Herr talman! Tack för det svaret! Det var inte det du sade i
              Ekot, utan att de här pengarna finns i budget, underförstått att
              det här kommer man att fixa ändå.
            </seg>
            <seg n="76ef0912">
              Då återstår fråga 2. Du kommer att begära 100 plan till en kostnad
              på ungefär 57 miljarder kronor, om man räknar med att det kostar
              ca 200 miljoner att göra om de här planen. Vad är motiveringen
              till att det ska vara så många plan som 100? Titta på Norge och
              Danmark! De har hälften, ca 50. Varför ska Sverige ha så många
              till en sådan här kostnad?
            </seg>
          </u>
          <note type="speaker" n="ed3722d5">
            Anf. 35 Försvarsminister MIKAEL ODENBERG (m):
          </note>
          <u who="unknown" xml:id="i-8c5784b01a95bbb6-1" n="0e6d2e97">
            <seg n="57684d27">
              Herr talman! Jag tror att en muntlig frågestund i riksdagen är
              fel tillfälle att föregripa de propositioner som regeringen avser
              att lämna till riksdagen. Jag kan bara försäkra Peter Rådberg
              att när den här beredningen är färdig kommer regeringen att återkomma
              till riksdagen i vårpropositionen eller i höstens budgetproposition.
              Då kommer vi också att redovisa grunderna för den framställning
              som vi i sådana fall gör till riksdagen.
            </seg>
            <seg n="89c6b9c1">
              Jag har också varit tydlig i mina uttalanden, både med att riksdagen
              ytterst äger denna fråga och att det inte är aktuellt att begära
              några nya anslag. Om handlingsplan Gripen kommer att genomföras
              är det Försvarsmaktens, men också min, uppfattning att erforderliga
              medel finns i de anslag som riksdagen tidigare har beviljat Försvarsmakten.
            </seg>
            <seg n="cbf4500f">
              Riksutställningars underskott för 2007
            </seg>
          </u>
          <note type="speaker" n="4799e247">
            Anf. 36 HANS WALLMARK (m):
          </note>
          <u who="hans_wallmark_b7ba6b" xml:id="i-09d07d0e76594d6e-0" n="dd35632c">
            <seg n="29112bcc">
              Herr talman! I förra veckans frågestund betecknades ett av regeringens
              statsråd såsom varande siffernissen. Jag tycker för min del att
              vi har duktiga ministrar, och för tydlighets skull vill jag klargöra
              att jag anser att den förra regeringen bestod av ministrar.
            </seg>
            <seg n="a447f92b">
              Med detta sagt är det ändå ibland bra att ha så kallade siffernissar.
              Riksutställningar har nu meddelat att myndigheten som konsekvens
              av bland annat flytten till Gotland saknar 13,7 miljoner kronor
              för i år.
            </seg>
            <seg n="8fbc578b">
              Min fråga till statsrådet Lena Adelsohn Liljeroth är om det i
              samband med överlämnandet från den gamla regeringen till den nya
              regeringen gjordes några som helst ekonomiska reservationer, dispositioner
              eller andra utfästelser för att täcka de nästan 14 miljoner som
              Riksutställningar redan för ett år sedan prognostiserade i möjligt
              och nu bekräftat underskott för år 2007.
            </seg>
          </u>
          <note type="speaker" n="49caf95f">
            Anf. 37 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-0" n="0e6d2e97">
            <seg n="cf3f6a36">
              Herr talman! Svaret på Hans Wallmarks fråga är: Nej, det fanns
              inga sådana pengar reserverade.
            </seg>
            <seg n="9bbb593b">
              Jag kan konstatera att vi från Kulturdepartementet naturligtvis
              har regelbundna kontakter med Riksutställningars ledning, som
              av naturliga skäl är bekymrad över det ekonomiska underskottet.
              Det får vi försöka lösa. Hela denna utflyttning har gått väldigt
              hastigt, får man säga.
            </seg>
            <seg n="dffe289e">
              Vi har kontakter och hoppas kunna lösa det, men det blir en fråga
              för budgeten senare i år.
            </seg>
          </u>
          <note type="speaker" n="d8cc4996">
            Anf. 38 HANS WALLMARK (m):
          </note>
          <u who="hans_wallmark_b7ba6b" xml:id="i-09d07d0e76594d6e-1" n="dd35632c">
            <seg n="15784e69">
              Herr talman! Då kan jag meddela att kulturutskottet i dag besökte
              Riksantikvarieämbetet, som också partiellt ska flytta till Gotland.
              De meddelade att de för 2008 skulle behöva minst 50 miljoner kronor
              till omställning och därefter en nivåhöjande ökning på ungefär
              10 miljoner kronor om året.
            </seg>
            <seg n="4521eb59">
              Då är min följdfråga till statsrådet, i och med att hon besvarade
              min förra fråga med att den tidigare regeringen inte hade gjort
              några ekonomiska utfästelser, dispositioner eller reservationer
              för Riksutställningars underskott, huruvida de har gjort några
              dispositioner eller reservationer eller skapat ett ekonomiskt
              utrymme för det underskott som Riksantikvarieämbetet riskerar
              att få lida 2008.
            </seg>
          </u>
          <note type="speaker" n="e5419b0a">
            Anf. 39 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-1" n="0e6d2e97">
            <seg n="303a118e">
              Herr talman! Det fanns inte några sådana pengar i den förra regeringens
              alternativa budget i valet eller i den skuggbudget man lade fram.
            </seg>
            <seg n="7b58eec0">
              Från början var det tänkt att hela Riksantikvarieämbetet skulle
              flytta, men efter omfattande protester blev det inte så. Ersättningen
              blev då att flytta Riksutställningar. Nu befinner sig Riksantikvarieämbetet,
              som sagt, i samma prekära ekonomiska situation, och det är någonting
              som vi i den nya regeringen får hantera så gott vi kan. Det är
              ett viktigt arbete som de gör i Riksantikvarieämbetet. Vi kommer
              att återkomma även till denna fråga.
            </seg>
            <seg n="5948f00c">
              Ensamkommande flyktingbarn
            </seg>
          </u>
          <note type="speaker" n="944890b0">
            Anf. 40 AGNETA BERLINER (fp):
          </note>
          <u who="agneta_berliner_26942f" xml:id="i-67f2eba71aaaf599-0" n="8e1b9e53">
            <seg n="41c1651e">
              Herr talman! Jag riktar min fråga till integrationsminister Nyamko
              Sabuni.
            </seg>
            <seg n="a70a4127">
              I dag sitter ungefär 300 ensamkommande flyktingbarn fast i fyra
              ankomstkommuner eftersom många av de övriga kommunerna i landet
              inte vill ta emot dem. Folkpartisterna i mitt hemlän och jag har
              tagit ett antal initiativ för att vi åtminstone ska börja ta emot
              kanske inte alla men vår andel och förhoppningsvis inspirera andra
              kommuner att göra detsamma.
            </seg>
            <seg n="f8593eb3">
              I samband med det här arbetet har jag haft många kontakter med
              kommunföreträdare både i kommunerna i Västmanland och på andra
              ställen i Sverige, och då har det framkommit att en del kommunföreträdare
              är osäkra på vad som händer när Integrationsverket läggs ned och
              ansvaret förs över till länsstyrelserna.
            </seg>
            <seg n="9ed62f92">
              Min fråga är: Kommer det från den 1 juli att vara länsstyrelserna
              eller Migrationsverket som har hand om utbetalningarna av de pengar
              som Integrationsverket tidigare har betalat ut?
            </seg>
          </u>
          <note type="speaker" n="47bc3b5c">
            Anf. 41 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-a21f9ac1c5833cc4-0" n="0e6d2e97">
            <seg n="180090af">
              Herr talman! Först vill jag säga att vi inser problemet med ensamkommande
              barn. De har blivit många fler i år än tidigare. Det finns två
              bitar i det hela. När barnen tas emot av fyra kommuner under asyltiden
              är det en fråga som finns hos Billström, även om vi samarbetar
              över gränserna där. Sedan blir de mitt ansvar när de har fått
              uppehållstillstånd.
            </seg>
            <seg n="c73c7e57">
              När Integrationsverket nu läggs ned flyttas de pengar som följer
              med barnet beroende på var det placeras till Migrationsverket.
              Länsstyrelserna har i uppdrag att upphandla och förhandla om platser,
              men det är Migrationsverket som har fått anslaget för att dela
              ut. Vi återkommer i vårpropositionen till de ekonomiska villkor
              som gäller för kommunerna. Inga andra regler ändras än att anslaget
              flyttas över till Migrationsverket.
            </seg>
          </u>
          <note type="speaker" n="0af750af">
            Anf. 42 AGNETA BERLINER (fp):
          </note>
          <u who="agneta_berliner_26942f" xml:id="i-67f2eba71aaaf599-1" n="8e1b9e53">
            <seg n="895c3396">
              Herr talman! Jag tackar för det svaret. Jag undrar vad ministern
              avser att göra för att informera berörda parter om den nya ordningen
              så att de vet vad som gäller.
            </seg>
          </u>
          <note type="speaker" n="ee692648">
            Anf. 43 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-a21f9ac1c5833cc4-1" n="0e6d2e97">
            <seg n="7d2834be">
              Herr talman! Det pågår hela tiden samtal med Migrationsverket
              och länsstyrelserna, som har huvuduppdraget. Sedan får Ams också
              regelbunden information, eftersom de kommer att vara viktiga i
              det framtida arbetet med introduktionen. Länsstyrelserna kommer
              i sin tur att informera kommunerna, som de har som motpart. Informationen
              är i gång, och den kommer så småningom att sippra ned.
            </seg>
            <seg n="6cc096f0">
              Den nya organisationen börjar först den 1 juli, som sagt, så
              det finns fortfarande tid. Just nu måste de som har fått de övergripande
              uppgifterna först få smälta informationen innan de sedan vet hur
              de i sin tur ska föra den vidare till de andra parterna, i det
              här fallet kommunerna.
            </seg>
            <seg n="ca542fbd">
              Ledarskapsutbildning för bättre arbetsmiljö
            </seg>
          </u>
          <note type="speaker" n="1ba47670">
            Anf. 44 LENNART LEVI (c):
          </note>
          <u who="lennart_levi_dc7b51" xml:id="i-04184f02a4906460-0" n="c6b0fe77">
            <seg n="125ca266">
              Herr talman! Min fråga är till Sven Otto Littorin, och den gäller
              den goda arbetsmiljöns och arbetshälsans stora betydelse för vårt
              välstånd och dess utveckling. Sådant där kan man säga, men ledarskap
              måste utvecklas. Det kräver utbildning, och frågan är vem som
              ska ge denna utbildning. Det gäller främst blivande civilingenjörer
              och blivande civilekonomer.
            </seg>
            <seg n="fe54c41e">
              Sveriges Ingenjörer, det nya fackförbundet med 120 000 medlemmar,
              har klart markerat att de vill ha en sådan utbildning. Näringslivet
              efterfrågar en sådan utbildning. Ingenjörsvetenskapsakademien
              har ett program som kallas 3 F, Framgångsrika Friska Företag.
              Det leds av Volvochefen. Det finns alltså ett klart sug efter
              sådant.
            </seg>
            <seg n="d6c84800">
              Förr kunde Arbetsmiljöverket göra det här, kanske med hjälp av
              Arbetslivsinstitutet, men nu är de lite avlövade. Då har arbetsmarknadsministern
              markerat att det kan fortsätta i nya famnar. Kan universitet och
              högskolor vara en sådan ny famn?
            </seg>
          </u>
          <note type="speaker" n="cb26af9c">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-2" n="0e6d2e97">
            <seg n="955721be">
              Herr talman! Låt mig först och främst konstatera att arbetsmiljöarbetet
              är oerhört viktigt! Man ska inte behöva vara orolig för att gå
              till jobbet, för att skada sig eller för att må dåligt bara så
              att det är sagt.
            </seg>
            <seg n="8e7e5a75">
              Här finns det flera utgångspunkter. Naturligtvis är det förebyggande
              arbetet väldigt viktigt. Det handlar om rena skyddsaspekter, att
              man inte gör sig illa fysiskt, men det handlar också om ergonomi.
              Det handlar om attityder. Vi vet att mobbning är ett alldeles
              för stort problem på svensk arbetsmarknad. Det finns naturligtvis
              också ett reaktivt inslag, som skyddsombuden hjälper till med
              och jobbar med. Och där finns det naturligtvis en bedömningspotential
              eller en bedömningssak.
            </seg>
            <seg n="25352567">
              Jag tror att det i en väl fungerande arbetsmarknad då pratar
              vi om ett högt arbetsutbud, en hög efterfrågan, att det finns
              en omsättning på arbetskraften och en väl fungerande matchning
              också finns ett starkt incitament för arbetsgivaren att som ett
              led i sin rekrytering peka på en god arbetsmiljö. Det kommer att
              bli en alltmer stark konkurrensfaktor. Där finns ju ansvaret både
              hos statsmakten och hos parterna på arbetsmarknaden, inte minst
              arbetsgivarna.
            </seg>
            <seg n="c3257cc2">
              Jag är övertygad om att när det finns en sådan här efterfrågan
              kommer vi också att se ett ökat arbetsutbud. Och jag är naturligtvis
              beredd att följa det. Jag ska bland annat åka till Danmark i maj
              för att titta på hur danskarna jobbar med sina arbetsmiljöfrågor.
            </seg>
          </u>
          <note type="speaker" n="34635441">
            Anf. 46 LENNART LEVI (c):
          </note>
          <u who="lennart_levi_dc7b51" xml:id="i-04184f02a4906460-1" n="c6b0fe77">
            <seg n="2929e574">
              Herr talman! Visst kan man räkna med automatik i de här skeendena,
              men vore det inte idé att göra det lite lättare för universitet
              och högskolor att utbilda nästa generations civilekonomer och
              civilingenjörer? Det är ofta de som blir chefer. Det handlar om
              att ge dem ett grundkunnande i arbetsmiljö och ledarskap. Det
              görs frivilligt i dag. Det är kanske 20 procent av ingenjörerna
              som lär sig sådant. 80 procent gör det inte. Väldigt många av
              dem blir chefer likafullt, och då går det som det går. Mycket
              av det spill vi ser i dag i arbetslivet skulle kunna förebyggas
              med mycket billiga och relativt enkla åtgärder.
            </seg>
          </u>
          <note type="speaker" n="3a773686">
            Anf. 47 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-3" n="0e6d2e97">
            <seg n="59282f20">
              Herr talman! Jag ska föra vidare det till utbildningsministern.
              Men jag har träffat just civilingenjörerna och känner till deras
              oerhört stora och viktiga engagemang i den här typen av frågor.
              När man pratar med dem och andra parter på arbetsmarknaden förstår
              man att det här i mångas ögon är en väldigt viktig del av ledarskapsutbildning,
              men det är också en allmän kulturfråga hos arbetsgivarna som jag
              håller helt med Lennart Levi om det är viktig att understryka
              och underbygga och fortsätta med.
            </seg>
            <seg n="71c801c7">
              Finns det utrymme för detta inom ramen för högskole- och universitetsväsendet
              ska jag vara den förste att hjälpa till att understryka det. Jag
              ska föra det vidare till utbildningsministern.
            </seg>
            <seg n="32dee603">
              Riksutställningars och Riksantikvarieämbetets flytt till Gotland
            </seg>
          </u>
          <note type="speaker" n="d2807eb0">
            Anf. 48 LEIF PETTERSSON (s):
          </note>
          <u who="leif_pettersson_36efe8" xml:id="i-69e31fb90a254dd2-0" n="64f80c9b">
            <seg n="6d584e11">
              Herr talman! Min fråga anknyter till den som Hans Wallmark ställde
              tidigare, men det är möjligen en lite annan inriktning.
            </seg>
            <seg n="2f7e3308">
              Under förra mandatperioden fattades beslutet om att flytta de
              två myndigheter som Hans Wallmark nämnde, Riksutställningar och
              Riksantikvarieämbetet, till Gotland. Vi känner alla till bakgrunden.
              Det var försvarsbeslutet, och det här var ett led i att kompensera
              Gotland för bortfallet av arbetsplatser.
            </seg>
            <seg n="1b8ebed5">
              Vid kulturutskottets behandling av budgetpropositionen i höstas
              var vi överens med regeringen om att flytten skulle fullföljas.
              Det fanns där en möjlighet för regeringen att ändra sig. Den togs
              inte. Vi var också på det klara med, samtliga som behandlade frågan,
              att flytten kommer att innebära särskilda kostnader. Det var helt
              tydligt när frågan var uppe. Vi var också på det klara med att
              detta på något sätt måste kompenseras.
            </seg>
            <seg n="895f1414">
              Underlag som tydligt beskriver det här fanns för antagande, precis
              som Hans Wallmark sade, och det var känt för departementet sedan
              lång tid tillbaka. Vi socialdemokrater utgår naturligtvis från
              att de utfästelser som har gjorts fullföljs. Frågan till ministern
              blir därför: Är det här också fortsättningsvis regeringens syn
              på frågan? Och är det viktigt att de här arbetstillfällena kommer
              till Gotland?
            </seg>
          </u>
          <note type="speaker" n="a854a36b">
            Anf. 49 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-2" n="0e6d2e97">
            <seg n="64d44185">
              Herr talman! Jag förmodar att frågan var ställd till mig, även
              om det inte nämndes.
            </seg>
            <seg n="2ed12175">
              När budgeten antogs i höstas var väl fortfarande ingenting skrivet.
              Det fanns inga kontrakt. Inga spadtag var heller tagna mer än
              att det fanns ett inriktningsbeslut. Det visade sig trots allt
              att det var svårt att riva upp det här. Nu vet jag att det ändå
              finns glädje på Gotland över att verksamheterna flyttar dit, och
              det är min förhoppning att det kommer att fungera bra. Men för
              att återknyta till det som Hans Wallmark också frågade mig om
              vill jag säga att det här är en fråga som bereds i Regeringskansliet.
              Naturligtvis kommer det att sättas av medel så att det här ska
              kunna genomföras. Det är självklart. Annars är det inte möjligt.
            </seg>
          </u>
          <note type="speaker" n="0fcf4223">
            Anf. 50 LEIF PETTERSSON (s):
          </note>
          <u who="leif_pettersson_36efe8" xml:id="i-69e31fb90a254dd2-1" n="64f80c9b">
            <seg n="af198852">
              Herr talman! Ursäkta att jag glömde att adressera frågan till
              ministern!
            </seg>
            <seg n="119f70e6">
              Anledningen till att jag ställer den här frågan är att Hans Wallmark
              med flera moderata företrädare i utskottet har gett andra signaler,
              nämligen att myndigheterna inte kommer att kompenseras för dessa
              kostnader. Vi vet ju också att Moderaterna, särskilt här i Helsingfors,
              under valrörelsen hårt drev frågan om att det här beslutet skulle
              rivas upp. Däremot var det andra partier, som nu också ingår i
              regeringen och som står bakom försvarsbeslutet, som var med på
              att även den här typen av kompensationer behövs.
            </seg>
            <seg n="753dbb43">
              Vi vet också att de orter som är berörda av försvarsbeslutet
              i många fall inte anser att de är tillräckligt kompenserade. Det
              gäller både det här beslutet, och det gäller tidigare försvarsbeslut.
              Det är känt att det är så. Därför skulle det vara ett dubbelt
              svek om man nu bakvägen, så att säga, river upp beslutet.
            </seg>
            <seg n="3600dea8">
              Vår inställning är att det här ska bli verklighet, och jag utgår
              från att det också är regeringens.
            </seg>
          </u>
          <note type="speaker" n="9025ded7">
            Anf. 51 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-3" n="0e6d2e97">
            <seg n="88c4b61d">
              Herr talman! Det är ingen hemlighet att vi var oerhört kritiska
              i opposition mot hela den här processen, inte minst mot det sätt
              som det här gick till på. Och man kan väl säga att den kritiken
              fortfarande finns kvar. Men nu handlar det om människor. Verksamheten
              har i flera fall flyttat. Och även om så inte ännu riktigt är
              fallet med Riksantikvarieämbetet det gäller även i viss mån Riksutställningar
              kommer det här att fullföljas. Hur hög notan så småningom blir
              och hur man sedan hanterar det i budgeten får vi återkomma till.
            </seg>
          </u>
          <note n="ab3106da">
            EU:s Berlindeklaration
          </note>
          <note type="speaker" n="3ab7b414">
            Anf. 52 ULF HOLM (mp):
          </note>
          <u who="ulf_holm_0fcd2f" xml:id="i-01580f3a80221abb-0" n="228057a5">
            <seg n="a8750e68">
              Herr talman! Jag vill ställa en fråga till EU-minister Cecilia
              Malmström gällande EU:s 50-årsfirande på söndag. Då har man planerat
              att lägga fram en så kallad Berlindeklaration. Och detta är väl
              urtypen för hur dåligt EU kan behandla viktiga frågor. Ingen vet
              riktigt hur Berlindeklarationen ser ut, och ryktena säger nu att
              man inte ska skriva under den. Den ska inte förhandlas.
            </seg>
            <seg n="9e273866">
              Min fråga är då egentligen: Vad gäller den här Berlindeklarationen?
              Ska länderna skriva under en gemensam historiebeskrivning när
              det gäller EU:s framgångar? Och vad kommer i så fall att stå i
              denna? Kommer Sverige att gå med på att man hyllar euron trots
              att vi har haft en folkomröstning som väldigt tydligt har visat
              att vi inte vill ha euron i Sverige? Det är min fråga till EU-minister
              Cecilia Malmström.
            </seg>
          </u>
          <note type="speaker" n="d2273890">
            Anf. 53 Statsrådet CECILIA MALMSTRÖM (fp):
          </note>
          <u who="unknown" xml:id="i-fc3cc9fb8db213a4-2" n="0e6d2e97">
            <seg n="af59fb29">
              Herr talman! Ja, till helgen firar EU 50 år. Det var 50 år sedan
              Romfördraget skrevs under, den 25 mars. Det är i sanning någonting
              att fira, tycker jag. Det kan man göra på olika sätt. Det tyska
              ordförandeskapet har valt att arbeta fram en deklaration eller
              att försöka ta fram en sådan. Jag tror att Ulf Holm har sett utkastet
              till ett sådant. Vi väntar på slututkastet. Det ska komma i natt,
              hoppas vi.
            </seg>
            <seg n="e0e873c7">
              Det är det tyska ordförandeskapet som gör detta. Det kommer att
              skrivas under av Angela Merkel, och Barroso och Poettering kommissionens
              ordförande respektive ordförande i Europaparlamentet. Det kommer
              inte att skrivas under av alla. Det är en deklaration som kommer
              att läsas upp. Sedan kommer det att hållas lite festligheter på
              olika sätt.
            </seg>
            <seg n="e1a85967">
              Den exakta utformningen av deklarationen är ännu inte helt klar.
              Det finns hänvisningar i den ungefär till det som Sverige ville
              ha med. Vi har sagt att det var lite för svagt kring utvidgningen.
              Det är en kritik vi har framfört, och vi får se om man har haft
              den i åtanke. Det finns en hänvisning till euron det stämmer för
              det är väldigt viktigt för 13 av medlemsländerna att det har bidragit
              till framsteg. Vi har inga synpunkter på att de skriver det. Men
              det kommer, som sagt, att komma en slutgiltig version, förmodligen
              i natt eller i morgon bitti. Ulf Holm kommer då att få titta på
              den.
            </seg>
          </u>
          <note type="speaker" n="8b95b206">
            Anf. 54 ULF HOLM (mp):
          </note>
          <u who="ulf_holm_0fcd2f" xml:id="i-01580f3a80221abb-1" n="228057a5">
            <seg n="21e1708b">
              Herr talman! Det är fortfarande lite oklart. Nu sägs det att
              vi ska få titta på den här, men det finns faktiskt inget formellt
              samråd med riksdagen i den här frågan. Det står inte på dagordningen
              till EU-nämnden i morgon. Statsrådet säger också att Sverige inte
              ska skriva under den. Vi ska ändå förhandla om den. Det är verkligen
              hemlighetsmakeri på hög nivå. Det är egentligen detta som har
              präglat EU väldigt många gånger.
            </seg>
            <seg n="dacd78d6">
              Det fanns en undersökning i Financial Times nu i veckan. 44 procent
              av EU:s medborgare anser att det har blivit sämre i deras länder
              efter inträdet i EU. I den deklaration som det nu pratas om står
              det i första meningen: We, the people of Europe. För det första
              har inte regeringsledarna förstått att EU inte är samma sak som
              Europa. För det andra: Vi är Europas folk. Så säger man inte.
            </seg>
          </u>
          <note type="speaker" n="1fcc38d4">
            Anf. 55 Statsrådet CECILIA MALMSTRÖM (fp):
          </note>
          <u who="unknown" xml:id="i-fc3cc9fb8db213a4-3" n="0e6d2e97">
            <seg n="6aa891d6">
              Herr talman! Vi som gillar och tror på det europeiska samarbetet
              ser naturligtvis också att det finns brister och försöker i konstruktiv
              och aktiv anda arbeta för att utveckla det som är bra och förändra
              det som är mindre bra. Jag välkomnar Ulf Holm i det arbetet.
            </seg>
            <seg n="40d6fac7">
              Det är en deklaration som det tyska ordförandeskapet har tagit
              fram. Det är inget bindande dokument. Det finns inget legalt i
              detta. Det finns ingen samrådsplikt, men vi har ändå valt att
              informera riksdagen och EU-nämndens beredningsutskott så gott
              det är möjligt. Det är inte en idealisk procedur. Vi hade säkert
              arbetat annorlunda om det varit Sverige som hade tagit fram den,
              men den kommer inte att skrivas under av medlemsländerna. Den
              kommer att skrivas under av ordförandeskapet, Europaparlamentet
              och kommissionen. Sedan kommer den att läsas upp. Den har en symbolisk
              betydelse men ingen annan betydelse.
            </seg>
            <seg n="b7d4f9ee">
              Så fort det finns ett nytt utkast kommer Ulf Holm och ledamöterna
              i EU-nämndens beredningsgrupp att få ta del av detta. Men det
              finns då ingen möjlighet att förhandla om det. Vi har bara haft
              möjlighet att ge vissa synpunkter. Det är det tyska ordförandeskapet
              som har ägt frågan, så att säga.
            </seg>
            <seg n="9511b8e4">
              Situationen för de långtidssjukskrivna
            </seg>
          </u>
          <note type="speaker" n="c12e10db">
            Anf. 56 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-143b0a4a4704139a-0" n="3f46af64">
            <seg n="d7b0ae47">
              Herr talman! Sven Otto Littorin! Utanförskap brukar vi i den
              här kammaren inom alla områden vilja motarbeta. Utanförskapet
              på arbetsmarknaden är ett av de största misslyckanden som den
              socialdemokratiska regeringen har gjort. Det är vi överens om.
              Jag är glad att det kommer till fler jobb. Jag är glad att fler
              människor får ett nytt liv. Men det finns ingenting som inte kan
              ha skönhetsfläckar. Då går jag till a-kassan, höjningen av avgiften
              till a-kassan och den grupp människor som är oerhört oroliga,
              nämligen de som är långtidssjukskrivna.
            </seg>
            <seg n="5d5ea358">
              Jag vet att Sven Otto Littorin och regeringen har tagit tag i
              den här frågan. Men jag vill fråga: När kommer ett besked om hur
              man kan lösa de här problemen?
            </seg>
          </u>
          <note type="speaker" n="a05de157">
            Anf. 57 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-4" n="0e6d2e97">
            <seg n="21e5e4f8">
              Herr talman! Jag tackar för den frågan. Det är ju på det sättet
              att vi redan i propositionen i december skrev att det här var
              ett område som vi skulle titta närmare på. Det är för tidigt i
              dag att dra tydliga slutsatser av det enkla skälet att avgiftshöjningen
              kom den 1 januari. Vi måste nu granska och gå igenom, tillsammans
              med Institutet för arbetsmarknadspolitisk utvärdering och andra,
              vilka typer av effekter i denna fråga och andra frågor som den
              nya lagen har lett till. Det arbetet kommer att inledas, som jag
              har förstått det, under våren. Sedan får vi anledning att återkomma
              så fort vi kan. Men jag har inget närmare datum, tyvärr.
            </seg>
          </u>
          <note type="speaker" n="02b68361">
            Anf. 58 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-143b0a4a4704139a-1" n="3f46af64">
            <seg n="dad9bf6a">
              Herr talman! Men jag kan tolka Sven Otto Littorins svar som att
              något kommer. Det känns ändå viktigt att få den tydliga signalen
              nu till dem som är oroliga. För det är ju inte meningen med den
              här regeringen som vill att det ska vara bra arbetsmiljö, gott
              klimat i Sverige och glada människor att det i onödan ska sitta
              människor och vara oroliga för en sådan här sak.
            </seg>
          </u>
          <note type="speaker" n="c1abeca8">
            Anf. 59 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-5" n="0e6d2e97">
            <seg n="dbfa26aa">
              Herr talman! Så ska man tolka det.
            </seg>
            <seg n="26f590df">
              Anställningstryggheten för hotell- och restauranganställda
            </seg>
          </u>
          <note type="speaker" n="274db0d1">
            Anf. 60 INGER JARL BECK (s):
          </note>
          <u who="inger_jarl_beck_499064" xml:id="i-ab1d96fc5ee5aaa7-0" n="79cdbe32">
            <seg n="c9017c94">
              Herr talman! Jag vill ställa en fråga till arbetsmarknadsminister
              Sven Otto Littorin.
            </seg>
            <seg n="40507a36">
              I torsdags skickade regeringen ett förslag till förändring i
              lagen om anställningsskydd till Lagrådet. Förslaget går bland
              annat ut på att det ska bli lättare att anställa. Dessutom ska
              arbetsgivaren kunna anställa en person upp till två år utan att
              hon eller han får ett fast jobb.
            </seg>
            <seg n="5c905a23">
              I hotell- och restaurangbranschen har redan i dag 30 procent
              tillfälliga anställningar. Tre av tio har alltså otrygga anställningar.
              Genomsnittsarbetstiden i branschen är 55 procent, vilket innebär
              att man arbetar 95 timmar i månaden. Det motsvarar 22 timmar i
              veckan. I branschen är det hög arbetslöshet, och många är deltidsarbetslösa.
            </seg>
            <seg n="5051aa33">
              Min fråga till arbetsmarknadsministern är: Med de faktum jag
              har redogjort för vilken anställningslättnad ska det bli för hotell-
              och restaurangbranschen med denna förändring? Ska det bli en fördubbling
              till 60 procent som ska leva under otrygga anställningsförhållanden?
              Vilken anställningstrygghet ska gälla för hotell- och restaurangarbetare?
              Jag vill att arbetsmarknadsministern redogör för detta.
            </seg>
          </u>
          <note type="speaker" n="6be9cfbd">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-6" n="0e6d2e97">
            <seg n="bff21cc0">
              Herr talman! Det är naturligtvis så att vi har försökt väga samman,
              som man alltid måste göra, en lång rad olika intressen. Vi menar
              att den här avvägningen är den allra lämpligaste. Vi förlänger
              tiden för den allmänna visstidsanställningen med tio månader samtidigt
              som vi kortar tiden för vikariat med ett helt år. Det är sammanvägt
              ett väl avvägt förslag som drar fördelarna ur det gamla socialdemokratiska
              förslaget, nämligen att rensa upp bland visstidsanställningsformerna.
            </seg>
            <seg n="d3a9e6f1">
              Samtidigt är det som behövs i huvudsak fler växande företag som
              vågar anställa. Jag håller naturligtvis med frågeställaren att
              det allra bästa är fasta permanenta anställningar på heltid. Det
              är den målsättning som vi måste jobba för. Dit når vi om vi har
              ett väl fungerande arbetsliv och ett väl fungerande näringsklimat
              i det här landet med många företag som växer.
            </seg>
          </u>
          <note type="speaker" n="1f1f9938">
            Anf. 62 INGER JARL BECK (s):
          </note>
          <u who="inger_jarl_beck_499064" xml:id="i-ab1d96fc5ee5aaa7-1" n="79cdbe32">
            <seg n="3e7b484a">
              Herr talman! Jag delar inte arbetsmarknadsministerns uppfattning.
              Det förslag till lag som Socialdemokraterna lade fram i den förra
              regeringen var precis motsatsen till den förändring i lagen som
              denna regering gör. Med tanke på uppluckringen av lagen om anställningsskydd
              och ännu fler otrygga anställningar undrar jag: Vilket råd ger
              arbetsmarknadsministern till de tiotusentals elever i gymnasieskolan
              som just nu går hotell- och restaurangprogrammet? Vilken trygghet
              i sin anställning och vilken framtid kan de förvänta sig?
            </seg>
          </u>
          <note type="speaker" n="5c7b685b">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-7" n="0e6d2e97">
            <seg n="9ab9205b">
              Herr talman! Jag tackar för den kompletterande frågan. Jag bara
              konstaterar att grunden för den förändring som vi har gjort delar
              vi med den förra regeringen, nämligen att rensa upp bland de olika
              visstidsanställningsformerna. Vi har förlängt tiden. Vi har gjort
              det samtidigt som vi har kortat tiden för vikariat. Vi menar att
              det är en lämplig avvägning.
            </seg>
            <seg n="c2b03322">
              Den som läser i dag på utbildningar på det område som Inger Jarl
              Beck pratar om måste naturligtvis känna trygghet i att den här
              regeringen, till skillnad från den förra, för en politik för fler
              företag och fler som vågar anställa så att det finns jobb att
              gå till efter utbildningen. Det är min starka förhoppning och
              tro när vi nu ser hur arbetsmarknaden utvecklas starkt framöver.
            </seg>
            <seg n="160759b0">
              Kostnaderna för Konsumentverkets utlokalisering
            </seg>
          </u>
          <note type="speaker" n="cb9d0ee9">
            Anf. 64 EVA SONIDSSON (s):
          </note>
          <u who="eva_sonidsson_bde5e4" xml:id="i-8106fb7b74462044-0" n="3192d629">
            <seg n="75e010d9">
              Herr talman! Utlokaliseringen av myndigheter ute i landet är
              positiv ur arbetsmarknadssynpunkt. Men verksamheten drabbas ganska
              hårt. Konsumentverkets utlokalisering till Karlstad innebär att
              kostnaden för den totala omställningen kommer att uppgå till drygt
              86 miljoner under de kommande fem åren. Konsumentverket får ersättning
              för 20 miljoner men måste själva lösa resten inom befintlig budget.
            </seg>
            <seg n="6f9b0823">
              Konsumentverket har ansökt om att få ett anslagstillskott för
              2007 på 15 miljoner men har hittills inte lyckats få något positivt
              besked. Man kan alltså inte nyrekrytera den personal som behövs
              i framtiden. Det kommer inte att finnas pengar till det. I dag
              är det 120 av personalen kvar, varav 80 är nyanställda. De jobbar
              på ett fantastiskt sätt så att det ändå inte ska drabba verksamheten.
            </seg>
            <seg n="f088eac7">
              Jag vill därför fråga ministern, Nyamko Sabuni: Kommer Konsumentverket
              att få extra medel för att klara omställningen på ett sätt som
              gör att verksamheten inte drabbas mer än som redan skett?
            </seg>
          </u>
          <note type="speaker" n="57411358">
            Anf. 65 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-a21f9ac1c5833cc4-2" n="0e6d2e97">
            <seg n="8cc4f75c">
              Herr talman! Precis som vid många andra omlokaliseringar finns
              här inget så kallat omlokaliseringsstöd. Samtliga allianspartier
              sade när den dåvarande regeringen bestämde sig för att omlokalisera
              myndigheten att det skulle bli kostsamt, att man skulle tappa
              kompetens och så vidare. Nu har jag i alla fall av Konsumentverkets
              generaldirektör Håkan Sandesjö fått beskedet att man lyckats rekrytera
              ny och kompetent personal, vilket gör att verksamheten inte blir
              lidande.
            </seg>
            <seg n="02c4081d">
              Jag inser dock att de kommer att ha problem det kommande halvåret.
              De kommer inte att ha lyckats rekrytera samtliga de 120 personer
              som de önskade. Deras anslag har dock inte sänkts. Till nästa
              år kommer det inte heller att sänkas, och året därefter har de
              i alla fall möjlighet att anställa de 20 som återstår för att
              få ihop 120 personer. Det är mitt besked.
            </seg>
          </u>
          <note type="speaker" n="50835e16">
            Anf. 66 EVA SONIDSSON (s):
          </note>
          <u who="eva_sonidsson_bde5e4" xml:id="i-8106fb7b74462044-1" n="3192d629">
            <seg n="033c4b27">
              Herr talman! Det är inte bara personalen i sig som drabbas, utan
              dessutom kommer den hemsida man har i dag att försämras betydligt.
              Man kommer inte att ha möjlighet att utveckla den som man gjort
              hittills. De har en miljon besökare på sin hemsida varje dag,
              och 98 procent av dem som besöker hemsidan är nöjda med den information
              som finns. Det är en väldigt väl utvecklad hemsida som man nu
              kommer att få lov att ta bort. Man kommer att lägga över viktiga
              informationsområden på andra verk och myndigheter för att inte
              belastas med uppdatering och så vidare. Detta kommer i slutändan
              att drabba den enskilde konsumenten.
            </seg>
            <seg n="972c5234">
              Jag undrar vad ministern kommer att göra för att det ska drabba
              den enskilde så lite som möjligt att inte få ta del av denna information,
              som blir allt viktigare i och med den ökande handeln över nätet
              och allt vad den innebär.
            </seg>
          </u>
          <note type="speaker" n="4d0ead16">
            Anf. 67 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-a21f9ac1c5833cc4-3" n="0e6d2e97">
            <seg n="83882ae8">
              Herr talman! Konsumentverkets hemsida är en av de bättre hemsidor
              vi har i Sverige. Jag tror att de har fått många priser för den.
            </seg>
            <seg n="65698873">
              En av Konsumentverkets centrala uppgifter är just att kommunicera
              med medborgarna. Om nu Konsumentverket har fått högre kostnader
              än de räknat med på grund av omlokaliseringen kan ju inte denna
              centrala uppgift vara det första de vill ta bort. De har också
              ett regleringsbrev där det står att just information är en av
              de centrala uppgifterna.
            </seg>
            <seg n="c71c7462">
              Jag förstår om de är oroliga för att inte kunna fortsätta att
              utveckla sin hemsida det närmaste halvåret, men det finns alla
              möjligheter att fortsätta med utvecklingsarbetet nästa år. Framför
              allt välkomnar jag samtal med generaldirektör Håkan Sandesjö för
              att diskutera annat som de eventuellt kan tänkas behöva få underlättat
              för att få ihop detta år.
            </seg>
            <seg n="e07a078c">
              Om informationen skulle vara det första de gjorde sig av med
              har de ju ingen uppgift att fylla, tycker jag.
            </seg>
            <seg n="675db46f">
              Medel till restaurering av museer
            </seg>
          </u>
          <note type="speaker" n="b794b0e8">
            Anf. 68 EVA BENGTSON SKOGSBERG (m):
          </note>
          <u who="eva_bengtson_skogsberg_07386f" xml:id="i-71dcc3631d077caf-0" n="96b9a371">
            <seg n="fdcde73d">
              Herr talman! Jag har en fråga till kulturministern.
            </seg>
            <seg n="82e860ab">
              Efter många år av socialdemokratiska regeringar har Nationalmuseums
              tak visat sig vara i så uselt skick att trappor har fått stängas
              därför att de inte varit säkra för allmänheten att gå i. Prins
              Eugens Waldemarsudde, en fantastisk kulturskatt av svenskt måleri,
              har inte fått tillräckliga medel för reparation och underhåll.
              Man har fått använda stiftelsekapital för att göra det nödvändigaste.
              Vasamuseet är en av Sveriges största stoltheter men riskerar att
              förstöras. Detta var bara några exempel.
            </seg>
            <seg n="4825bd15">
              Min fråga till kulturministern är: Kan vi nu räkna med en annan
              ansvarskänsla och ambition att åtgärda dessa brister så att inte
              förfallet bara fortsätter?
            </seg>
          </u>
          <note type="speaker" n="1d1809de">
            Anf. 69 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-4" n="0e6d2e97">
            <seg n="6081ca8d">
              Herr talman! Som Eva Bengtson Skogsberg säger finns det stora
              underhållsbehov hos flera av våra institutioner, inte minst museerna.
              I höstens budget fick också såväl Nationalmuseum som Vasamuseet,
              Waldemarsudde och några till extra medel. Jag är dock väl medveten
              om att det behövs mer. Det är också ett av skälen till att vi
              har kritiserat en del tillfälliga satsningar, exempelvis fri entré
              som kostade 100 miljoner kronor trots att bara ett fåtal museer
              kunde åtnjuta detta.
            </seg>
            <seg n="7927ccd2">
              Behoven är alltså väldigt stora. Vi är väl medvetna om det och
              för också en ständig dialog med Statens fastighetsverk, som har
              ansvaret för detta.
            </seg>
          </u>
          <note type="speaker" n="49502862">
            Anf. 70 EVA BENGTSON SKOGSBERG (m):
          </note>
          <u who="eva_bengtson_skogsberg_07386f" xml:id="i-71dcc3631d077caf-1" n="96b9a371">
            <seg n="0d5626e6">
              Herr talman! Jag tackar för det svaret och hoppas att vi nu har
              en kulturminister som känner ett större ansvar för våra kulturbyggnader.
              Jag är själv inom byggbranschen och vet hur mycket dyrare det
              blir när man sparar på underhållet och inte håller efter byggnaderna.
              Det blir väldigt mycket dyrare. Ändå vet jag att just underhållet
              ofta är det första som kommuner och fastighetsägare sparar på.
            </seg>
          </u>
          <note type="speaker" n="25014a4a">
            Anf. 71 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-5" n="0e6d2e97">
            <seg n="a34ce94e">
              Herr talman! Jag kan bara konstatera att vård av kulturarvet
              är en av de prioriterade frågorna för den här regeringen. I detta
              ligger naturligtvis också underhåll av de värdefulla byggnaderna.
              Det är alltså någonting som vi måste ta itu med.
            </seg>
            <seg n="07081342">
              Stöd till svenska militärer efter utlandstjänst
            </seg>
          </u>
          <note type="speaker" n="42da900f">
            Anf. 72 ÅSA LINDESTAM (s):
          </note>
          <u who="asa_lindestam_99cc91" xml:id="i-391a967d649effa0-0" n="5f5bd085">
            <seg n="5a1728f6">
              Herr talman! Jag vill ställa min fråga till försvarsministern.
            </seg>
            <seg n="400a72e0">
              Många kvinnor och män som varit på militära uppdrag har mycket
              med sig i bagaget när de kommer hem igen. De har många gånger
              arbetat och levt under hot och osäkerhet och sett både skadade
              och döda. Mycket av detta kan vara svårt för oss här hemma i Sverige
              att förstå. Därför är det viktigt att Försvarsmakten ser till
              att de får det stöd de behöver när de kommer hem igen.
            </seg>
            <seg n="3e87385a">
              I dagsläget kan jag se två problem dels att man inte vill avslöja
              att man har problem och be om hjälp eftersom man då kan riskera
              att inte få åka ut på fler uppdrag, dels den ökande mängden. I
              dag har vi insatser främst i Afghanistan, i Kosovo och i Libanon.
              Eventuellt ökar vi dock snart styrkan i Afghanistan, och dessutom
              ska Nordic Battle Group snart stå beredd.
            </seg>
            <seg n="4fb37478">
              Jag vill därför fråga försvarsministern vad regeringen gör för
              att kvinnor och män som har varit i internationell tjänst ska
              känna sig trygga och våga söka, och också få, professionell hjälp.
            </seg>
          </u>
          <note type="speaker" n="819d7f16">
            Anf. 73 Försvarsminister MIKAEL ODENBERG (m):
          </note>
          <u who="unknown" xml:id="i-8c5784b01a95bbb6-2" n="0e6d2e97">
            <seg n="41758d3d">
              Herr talman! Det är ett viktigt problemområde frågeställaren
              tar upp. Jag vill kanske framför allt säga att det allra viktigaste
              är att landets folkvalda riksdag och landets regering är tydliga
              med att vi står bakom de förband som vi skickar ut. Det är ju
              från denna sal uppdraget utgår. Det är varken truppen eller överstar
              och generaler i Högkvarteret som ska motivera vår närvaro i olika
              fredsbevarande och fredsframtvingande operationer runt om i världen.
            </seg>
            <seg n="5bbd2eb0">
              Det har precis slutförts ett arbete inom Högkvarteret som handlar
              om hur vi omhändertar soldater som kommer hem från olika missioner.
              Jag har ännu inte fullt ut hunnit ta del av det materialet, men
              min huvudplan är att inom kort tillsätta en enmansutredare för
              att se över det som ibland brukar kallas veteranpolitiken helt
              enkelt de frågeställningar som har att göra med både hur vi förbereder
              de unga män och kvinnor som skickas ut i operationer och hur vi
              omhändertar dem när de kommer hem.
            </seg>
          </u>
          <note type="speaker" n="8c89f888">
            Anf. 74 ÅSA LINDESTAM (s):
          </note>
          <u who="asa_lindestam_99cc91" xml:id="i-391a967d649effa0-1" n="5f5bd085">
            <seg n="23e821e6">
              Herr talman! Jag har i alla fall hunnit ta reda på lite mer.
              I dag finns det en organisation, precis som försvarsministern
              säger, som tar hand om de ca 5 000 personer som berörs. Och det
              är inte de 5 000 vi har ute på ett år, utan det är de 5 000 som
              man inom Försvarsmakten har bestämt är i åtgärd och ska ha möjlighet
              till stöd.
            </seg>
            <seg n="6cf8b123">
              Är försvarsministern beredd, eftersom detta antal kommer att
              stiga på grund av att vi kommer att använda oss av Nordic Battle
              Group, att se till att vi håller samma kvalitet eller kanske till
              och med förstärker och förbättrar den kvalitet vi har?
            </seg>
          </u>
          <note type="speaker" n="0f0d5053">
            Anf. 75 Försvarsminister MIKAEL ODENBERG (m):
          </note>
          <u who="unknown" xml:id="i-d6953fdf910464fd-0" n="0e6d2e97">
            <seg n="2f5e8d6a">
              Herr talman! Anledningen till att jag har för avsikt att tillsätta
              en enmansutredare för att se över dessa frågor är att jag anser
              att vi behöver förbättra verksamheten. Vi behöver förbättra omhändertagandet,
              och vi behöver också tydliggöra vilket ansvar olika instanser
              har. Vad ska ankomma på Försvarsmakten att göra? Vilket uppföljningsansvar
              har Försvarsmakten? Vilka stödresurser behöver vi sätta in? Vad
              bör ankomma på frivilligorganisationer typ Fredsbaskrarna, som
              jag utgår från att frågeställaren avsåg?
            </seg>
            <seg n="81e791a1">
              Allt detta finns det skäl att se över, och anledningen till det
              är att vi behöver förbättra verksamheten.
            </seg>
            <seg n="f78ef625">
              Diskriminering på arbetsmarknaden av personer med utomnordisk
              bakgrund
            </seg>
          </u>
          <note n="1dfff7d5">
            Anf. 76 KARLA LÓPEZ (mp):
          </note>
          <u who="unknown" xml:id="i-26ac67c99eb9e41f-0" n="0e6d2e97">
            <seg n="b586eba2">
              Herr talman! Jag har en fråga till statsrådet Nyamko Sabuni.
            </seg>
            <seg n="c60b2299">
              Regeringens arbetsmarknadspolitik och försämringarna i a-kassan
              har fått förödande konsekvenser för många människor i landet,
              framför allt människor med utomnordisk bakgrund. I dag finns det
              en stor andel människor som på grund av sin etniska bakgrund och
              sitt efternamn inte får jobb. Tidigare har dessa människor kunna
              hanka sig fram tack vare vårt försäkringssystem inte för att de
              har varit lata utan för att de inte har haft något annat alternativ.
              För dem spelar det ingen roll om de kan svenska, har bra utbildning
              eller är kompetenta; de får inga jobb. Arbetsgivarna vill inte
              anställa människor med utomnordisk bakgrund. Många gånger beror
              det på okunskap, men i de flesta fall beror det på fördomar.
            </seg>
            <seg n="2c6344c0">
              Det har tyvärr skapats en bild av människor med utomnordiskt
              utseende som förknippade med sociala och kulturella problem. Många
              människor tror att den bilden är sann. Vem vill anställa någon
              som kommer att förorsaka massor av problem?
            </seg>
            <seg n="521b4678">
              Där har vi grunden till varför människor med utomnordisk bakgrund
              inte får jobb trots att de har kompetensen.
            </seg>
            <seg n="521ef662">
              Min fråga är: Vad tänker ministern göra för att stoppa diskrimineringssamhället
              men framför allt diskrimineringen på arbetsmarknaden så att människor
              som vill och kan jobba verkligen får göra det och inte, som det
              ser ut i dag, tvingas till i bästa fall socialbidrag och i sämsta
              fall kanske ut på gatan?
            </seg>
          </u>
          <note type="speaker" n="a2a5e736">
            Anf. 77 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-21350517a161d76d-0" n="0e6d2e97">
            <seg n="fdaf26a5">
              Herr talman! Det är väldigt viktigt att nyansera bilden när vi
              beskriver verkligheten. Verkligheten är att de flesta med invandrarbakgrund
              i Sverige har ett arbete att gå till, studerar och är sysselsatta
              på olika sätt. Därtill har vi självklart arbetslöshet bland invandrare
              precis som bland svenskar. En annan sanning är att invandrare
              utgör en stor andel av de arbetslösa, men vi får inte beskriva
              det som att inga invandrare i Sverige jobbar på grund av diskriminering.
            </seg>
            <seg n="0f5a9113">
              Det finns dock diskriminering, och jag tror att den har varit
              väldigt påtaglig just för att det har funnits för få jobb. När
              en arbetsgivare får 200300 ansökningar till en tjänst förekommer,
              tror jag, snabba sorteringar utifrån namn, adress och så vidare.
              Det måste vi komma åt med hjälp av lagen.
            </seg>
            <seg n="a8f0da40">
              Nu har vi en regering som för en politik för fler jobb. Jobben
              kommer, och fler och fler får in en fot på arbetsmarknaden. Vi
              har precis fått siffror som visar att en tredjedel av nystartsjobben
              hittills har gått till personer med invandrarbakgrund. Man kan
              tycka att det är tillräckligt eller inte jag ser gärna att fler
              får sådana jobb.
            </seg>
            <seg n="817e0268">
              Vi ska bekämpa diskriminering. Det pågår ett arbete med och aktiva
              åtgärder för att sammanföra diskrimineringslagarna i kombination
              med skarpare sanktioner.
            </seg>
            <seg n="8ab4ae4f">
              Det är det som politiken kan få på plats förutom att det skapas
              fler jobb så att fler kan komma i arbete.
            </seg>
          </u>
          <note n="c36283e8">
            Anf. 78 KARLA LÓPEZ (mp):
          </note>
          <u who="unknown" xml:id="i-75fb7ef105ad8100-0" n="0e6d2e97">
            <seg n="292cd727">
              Herr talman! Det är klart att det finns många människor med utomnordisk
              bakgrund som har jobb. Jag menar inte att ingen har jobb. Men
              när jag själv är ute i olika föreningar är det väldigt många som
              påtalar det här och säger att vi vill ha jobb, men vi får inga
              jobb. Oftast är det för att de känner sig diskriminerade.
            </seg>
            <seg n="c3c1f11f">
              A-kasseförsämringarna har gjort situationen ännu värre än tidigare.
              Det är därför man måste göra någonting, men åtgärderna går väldigt
              långsamt. Om vi inte gör någonting åt detta kan det innebära mycket
              större sociala problem. Jag tycker att de åtgärder du talar om
              är okej, men det behövs mera.
            </seg>
          </u>
          <note type="speaker" n="be452351">
            Anf. 79 Integrations- och jämställdhetsminister NYAMKO SABUNI
            (fp):
          </note>
          <u who="unknown" xml:id="i-a21f9ac1c5833cc4-4" n="0e6d2e97">
            <seg n="d0479dcf">
              Herr talman! Är det någonting både jag och hela regeringen har
              insett så är det att det behövs ett paket med flera olika åtgärder.
              Nystartsjobben kom väldigt snabbt. I vårpropositionen ska vi fylla
              också jobb- och utvecklingsgarantin med innehåll på olika sätt.
              Vi inser att det är många saker som behövs. Jobbavdraget är också
              en sådan sak.
            </seg>
            <seg n="ca077c63">
              Det finns diskriminering. Den ska vi bekämpa på alla möjliga
              sätt, men det handlar till syvende och sist om att det måste finnas
              jobb att söka. Och det är precis det som sker nu. Där hoppas jag
              verkligen att så många jobb som möjligt också ska kunna gå till
              dem som varit arbetslösa länge.
            </seg>
            <seg n="3bc6573b">
              Jag tror egentligen inte att det är a-kasseersättningen som är
              det största problemet. Problemet är att det finns människor som
              i dag måste leva på socialbidrag. Vi måste se till att de kommer
              in på arbetsmarknaden så fort som möjligt, och då är det politiken
              för jobben som är central.
            </seg>
            <seg n="c51b9f2b">
              Plusjobben och lönebidragen
            </seg>
          </u>
          <note type="speaker" n="0db34d11">
            Anf. 80 AGNETA GILLE (s):
          </note>
          <u who="agneta_gille_1d7547" xml:id="i-2a04948cd210c8c0-0" n="a481dd29">
            <seg n="bebdec87">
              Herr talman! Jag måste säga att jag är mycket upprörd över högerregeringens
              politik på det ansvarsområde som arbetsmarknadsminister Sven Otto
              Littorin har.
            </seg>
            <seg n="815f7e2b">
              I morgon ska jag besöka plusjobbare i Uppsala. Det är män och
              kvinnor som är väldigt oroliga. De vet inte om de får ha sina
              plusjobb kvar i fortsättningen, eftersom bidragen till kommunerna
              har dragits in.
            </seg>
            <seg n="72e15814">
              Samma sak gäller lönebidragen. Vi kan nu läsa att arbetsförmedlingen
              i Uppsala har helt slut på pengar till lönebidrag. Från den 2
              juli försämras möjligheterna ytterligare för dem som står utanför
              arbetsmarknaden.
            </seg>
            <seg n="f2573155">
              Varför vill inte ministern ge dem som står utanför arbetsmarknaden
              en chans? Varför är det bara de som har ett arbete som gynnas
              av er högerpolitik?
            </seg>
            <seg n="9c4269ea">
              Jag vill veta: Vad ska arbetsförmedlingen i Uppsala göra med
              de arbetshandikappade som nu inte har möjlighet att få lönebidragsanställning,
              och vad ska jag säga till plusjobbarna som inte vet om de får
              ha arbetet kvar?
            </seg>
          </u>
          <note type="speaker" n="f0c0fdf4">
            Anf. 81 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-8" n="0e6d2e97">
            <seg n="1dd5a10c">
              Herr talman! Agneta Gille ska säga till plusjobbarna att vi har
              tagit bort merkostnadsersättningen, kommunbonusen som det ju faktiskt
              var. Man har nu 100 procent ersättning av lönekostnaderna och
              inte 125 procent som tidigare. Det finns absolut ingen som helst
              anledning för kommunen att säga upp sina anställningskontrakt
              med plusjobbarna när de får 100 procent av lönekostnaden betald.
              Det där är nys!
            </seg>
            <seg n="a6cf320b">
              När det gäller lönebidragen har vi faktiskt både ökat den individuella
              summan man kan få och antalet som kan få lönebidrag. Det är alltså
              inte heller någon korrekt verklighetsbeskrivning vi fått. Däremot
              görs en individuell prövning av arbetsförmågan, och det är någonting
              som arbetsförmedlingarna gör. Jag är hemskt ledsen, men det stämmer
              alltså inte heller.
            </seg>
            <seg n="589803da">
              Hela poängen med politiken är att underlätta för dem som står
              allra längst ifrån att lättare få arbete. Därför har vi genomfört
              nystartsjobben, och de har fått en väldigt bra start. Därför ser
              vi till att bättre samordna de olika myndigheter som finns, och
              här kommer vi att komma med fler förslag.
            </seg>
            <seg n="306b3681">
              Jag tar gärna arbetsförmedlingen i Tensta-Spånga som typexempel.
              Jag var där i går. Där finns ett lysande samarbete mellan olika
              aktörer: statliga, kommunala, från näringslivet och andra som
              jobbar just för att få folk i arbete, och här anknyter jag till
              den förra diskussionen.
            </seg>
          </u>
          <note type="speaker" n="1fe8c756">
            Anf. 82 AGNETA GILLE (s):
          </note>
          <u who="agneta_gille_1d7547" xml:id="i-2a04948cd210c8c0-1" n="a481dd29">
            <seg n="51633fd1">
              Herr talman! Det är ändå så att även handledning för plusjobbarna
              kostar. Det är ett avtalsbrott om man inte får ersättning för
              de handledare som tar hand om och hjälper de långtidsarbetslösa
              att få in en fot på arbetsmarknaden i något av de plusjobb som
              finns.
            </seg>
            <seg n="a0abea02">
              Jag var själv med i arbetsmarknadsutskottet när vi flyttade över
              pengar och tog bort pengar. Nu är pengarna slut och det finns
              inte möjlighet för arbetsförmedlarna att förmedla utbildning och
              lönebidrag och att hjälpa dem som står längst ifrån arbetsmarknaden
              in på arbetsmarknaden. Det är ju det som det handlar om, och det
              är därför vi är så upprörda över att ni bara gynnar dem som har
              ett arbete och ser till att de som har svårt att komma in på arbetsmarknaden
              får det ännu svårare.
            </seg>
          </u>
          <note type="speaker" n="54326ea4">
            Anf. 83 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-55fa2c4332418d34-9" n="0e6d2e97">
            <seg n="1d853b24">
              Herr talman! Det här blir en valrörelsediskussion all over again
              . Ni förlorade valet för att er jobbpolitik under tolv års tid
              fullständigt misslyckades, särskilt för dem som befinner sig långt
              utanför. Långtidsarbetslösheten ökade, fler hamnade utanför, och
              det var den stora valfrågan. Då är vi naturligtvis tvungna att
              göra det vi kan för att se till att den som står utanför arbetsmarknaden
              kommer in. Vi gör det genom att sänka trösklar och göra det billigare
              och enklare att anställa. Det handlar bland annat om nystartsjobben,
              om lägre trösklar för permanenta anställningar anställningar där
              man till exempel omfattas av LAS, vilket man inte gjorde när det
              gällde plusjobben.
            </seg>
            <seg n="052d3fb9">
              Vi städar nu upp efter det fullständigt avdukade bord på arbetsmarknadsområdet
              som ni lämnade efter er.
            </seg>
            <seg n="ea6c4154">
              Ett nationellt skogsmuseum
            </seg>
          </u>
          <note type="speaker" n="405f377b">
            Anf. 84 ÅKE SANDSTRÖM (c):
          </note>
          <u who="unknown" xml:id="i-55fa2c4332418d34-10" n="0e6d2e97">
            <seg n="dcebb5ac">
              Herr talman! Min fråga är till kulturministern. Den berör Sverige
              som ett väldigt stort skogsland. I ett nordiskt perspektiv är
              vi faktiskt i särklass störst.
            </seg>
            <seg n="f7c5dcc6">
              Men på en punkt är vi sämst bland de nordiska länderna, och det
              gäller dokumentationen av vår skogliga historia och kultur. Vi
              saknar alltså ett nationellt skogsmuseum, ett riksmuseum. Med
              hänvisning till skogens enorma betydelse för vårt land och vår
              utveckling tycker jag att det är otillfredsställande.
            </seg>
            <seg n="6967c259">
              Jag vill fråga hur kulturministern ser på detta faktum.
            </seg>
          </u>
          <note type="speaker" n="6381d2d7">
            Anf. 85 Kulturminister LENA ADELSOHN LILJEROTH (m):
          </note>
          <u who="unknown" xml:id="i-ac4b3705d2cf8337-6" n="0e6d2e97">
            <seg n="90dbd93c">
              Herr talman! Tack för frågan, Åke Sandström! Ska jag vara alldeles
              ärlig så är det första gången jag över huvud taget har fått den
              frågan. Exakt hur det ligger till med dokumentationen av vår skogshistoria
              vet jag alltså inte.
            </seg>
            <seg n="f0b9ba19">
              Däremot vet jag att vi i vårt land har runt 200 museer. Vi har
              över 2 000 arbetslivsmuseer. Det är alltså inte en brist på museer.
              Men det är möjligt att det här är ett område som man kanske bättre
              skulle kunna ta hand om och utveckla inom något av de museer som
              redan finns.
            </seg>
            <seg n="c9c180c9">
              Jag får ta med mig frågan och återkomma vid ett annat tillfälle.
            </seg>
          </u>
          <note type="speaker" n="64503335">
            Anf. 86 ÅKE SANDSTRÖM (c):
          </note>
          <u who="unknown" xml:id="i-313fa5a35210f9b2-0" n="0e6d2e97">
            <seg n="2c25d3a6">
              Herr talman! Tack för svaret! Vi har ett institutionellt museum
              i Lycksele som mycket väl kan ta hand om den här frågan. Jag ber
              att få återkomma i särskild ordning med mer information om hela
              komplexet.
            </seg>
          </u>
          <note n="0e7db3a7">
            Anf. 87 TALMANNEN:
          </note>
          <u who="unknown" xml:id="i-34073a6eb783354d-0" n="0e6d2e97">
            <seg n="dd10d029">
              Det var den sista frågan, och vi tackar deltagande statsråd och
              ledamöter.
            </seg>
          </u>
          <note n="6c51d9c4">
            12 § (forts. från 10 §) Krishantering och skydd mot olyckor (forts.
            FöU4)
          </note>
          <note type="speaker" n="bb0a5ffb">
            Anf. 88 PETER RÅDBERG (mp):
          </note>
          <u who="peter_radberg_0a5fb2" xml:id="i-8f89b36a1f547639-2" n="543bb0f5">
            <seg n="ebbd7abb">
              Herr talman! Klimatförändringarna har redan börjat. Enligt min
              mening är det, oavsett vilka åtgärder som vidtas nationellt eller
              internationellt, redan för sent att helt undvika konsekvenserna
              av drivhuseffekten. Ett uttryck för detta är fler naturkatastrofer.
            </seg>
            <seg n="096276e7">
              Även om det inte går att säga att en bestämd händelse är resultatet
              av en klimatförändring anser jag att vi kan räkna med ökad frekvens
              av naturkatastrofer, och det kommer att kosta pengar att anpassa
              oss till de här klimatstörningarna.
            </seg>
            <seg n="c598032d">
              Jag anser att det kommer att behövas medel till en nationell
              klimatfond för att täcka framtida klimatrelaterade naturkatastrofer.
              Sverige bör enligt min mening tillsätta en utredning för att också
              utreda möjligheten att starta en fond som ska täcka skador som
              det inte går att teckna försäkringar mot, en fond som växer under
              de år som den inte behöver utnyttjas och som skapar rättvisa över
              hela landet. Detta skulle göra att ansvaret för skadorna och för
              de direkta hjälpinsatserna inte hamnar mellan stolarna. Det bör
              riksdagen som sin mening ge regeringen till känna.
            </seg>
          </u>
          <note n="2123af36">
            Jag yrkar bifall, herr talman, till reservation 3 i betänkandet.
          </note>
          <note type="speaker" n="072e32f0">
            Anf. 89 PATRIK FORSLUND (m):
          </note>
          <u who="patrik_forslund_b5726d" xml:id="i-017924ec77f4d456-0" n="26e2b4be">
            <seg n="1164a828">
              Herr talman! Motionerna som behandlas i detta betänkande tar
              sin utgångspunkt i att antingen vilja införa mekanismer för att
              förebygga framtida olyckor, se till att vi i Sverige har fungerande
              rutiner för att hantera olyckor eller garantera hjälp med att
              återuppbygga våra samhällen efter olyckor. Om dessa tre ambitioner
              är vi alla överens.
            </seg>
            <seg n="894b68ee">
              Vi fyra allianspartier vill att vi i Sverige ska ha ett bra skydd
              mot framtida olyckor. För att vi ska få det måste vi jobba intensivt
              med förebyggande åtgärder för att bättre klara framtidens påfrestningar.
              Vi behöver tänka på hur vi bygger våra hus, vägar och städer när
              våra vattenflöden ökar. Vi behöver se till att information sprids
              om hur man eldar säkert i skogen under sommaren för att undvika
              bränder. Och vi behöver röja träd efter vägar och telenät för
              att inte rasera vår infrastruktur under höststormarna.
            </seg>
            <seg n="e89c3310">
              När det gäller att skapa fungerande rutiner för att hantera och
              samordna insatserna när väl olyckan varit framme är vi i alliansen
              överens om att Sverige behöver skapa en tydligare krisledningsfunktion.
              Därför har alliansregeringen gett i uppdrag till Christina Salomonson
              att utreda och lämna förslag till hur en nationell krishanteringsfunktion
              i Regeringskansliet ska utformas.
            </seg>
            <seg n="a63e65dd">
              Utgångspunkten för den utredningen är att skapa bästa möjliga
              förutsättningar för en effektiv krishantering i Sverige. Huvuduppgiften
              i en krissituation ska vara att tillgodose behovet av samordning
              mellan dels regeringens åtgärder, dels de centrala myndigheternas
              åtgärder. Funktionen ska kunna aktiveras i krissituationer som
              främst berör den nationella nivån, där det finns behov av samordning,
              och den ska innehålla företrädare för berörda myndigheter.
            </seg>
            <seg n="eee44c70">
              När det gäller behovet av att samordna räddningsinsatser ska
              man komma ihåg att det finns ett geografiskt områdesansvar i krishanteringssystemet
              som innebär att kommunerna och länsstyrelserna har ett ansvar
              för att verka sammanhållande för de gemensamma insatser som krävs
              för att förebygga och hantera kriser. De ska se till att myndigheter,
              organisationer och företag samarbetar vid en extraordinär händelse,
              detta medan det på nationell nivå är regeringen som är områdesansvarig.
            </seg>
            <seg n="a79b2dc1">
              Vad gäller räddningsinsatser ansvarar varje kommun för räddningstjänsten
              inom den egna kommunens område, förutom statlig räddningstjänst
              såsom flygräddning och sjöräddning. Om det behövs omfattande räddningsinsatser
              i kommunal räddningstjänst får länsstyrelsen ta över ansvaret
              för räddningstjänsten i de kommuner som berörs av insatserna.
              Regeringen kan också uppdra åt någon annan statlig myndighet att
              ta över ansvaret för räddningstjänsten under sådana förhållanden.
            </seg>
            <seg n="8a902806">
              När olyckan väl varit framme och åstadkommit stora skador i samhället
              måste det finnas en möjlighet att söka hjälp för återuppbyggnad.
              Utskottet har tidigare uttalat att regeringen bör utreda möjligheterna
              till ekonomisk kompensation för de stora ekonomiska förluster
              som orsakades av stormen i södra Sverige vintern 2005. Utskottet
              står fast vid den uppfattningen, och vi klargör att katastrofdrabbade
              kommuner bör ha en möjlighet till tydligt och förutsägbart regelverk
              för ekonomiskt stöd från staten.
            </seg>
            <seg n="4d8ddb7f">
              Även på den punkten har alliansregeringen levererat och gör en
              översyn av katastrofersättning och finansiering av stöd och hjälp
              till Sverige. Uppdraget innebär bland annat att man mot bakgrund
              av en bedömning av grunderna för det statliga åtagandet ska lämna
              förslag om i vilken utsträckning staten bör ansvara för finansieringen
              av ersättningen till kommunerna vid stora olyckor och katastrofer
              och i vilken grad finansieringen bör ske på annat sätt. I detta
              ligger även att utvärdera nuvarande former för ersättning.
            </seg>
            <seg n="49b77c5f">
              Vi vill trots det framhålla betydelsen av det förebyggande arbetet.
              Det är viktigt att incitamentet för sådana insatser stimuleras
              och inte elimineras. Förebyggande åtgärder bör vidtas av bland
              annat markägare, företag, försäkringsbolag och myndigheter. Regeringen
              har därför gett Statens räddningsverk i uppdrag att i samverkan
              med berörda myndigheter och organisationer vidta åtgärder för
              att förbättra samordningen av arbetet med att förebygga och mildra
              effekterna av naturkatastrofer.
            </seg>
            <seg n="9b811323">
              Ett särskilt anslag finns i budgeten för bidrag till de kommuner
              som vidtar förebyggande åtgärder mot naturolyckor. Och regeringen
              höjde anslaget för åren 20072009, från 25 miljoner till 40 miljoner
              kronor per år.
            </seg>
            <seg n="b74f442a">
              För dem som drabbats av de senaste årens många naturolyckor är
              en debatt i riksdagen en klen tröst. Tänk på alla dem som drabbades
              av orkanen Gudrun 89 januari 2005, där 341 000 hushåll blev strömlösa
              och 75 miljoner kubikmeter skog fälldes. Tänk på dem som drabbades
              av stormen Per den 14 januari i år. Den orsakade fyra döda och
              gjorde så att 275 000 hushåll saknade ström och 60 00070 000 hushåll
              var utan telefon. Tänk på översvämningen i Arvika hösten 2000
              som orsakades av regn och ledde till att Arvika som mest hade
              en vattennivå som var tre meter över den normala.
            </seg>
            <seg n="14dff071">
              För dessa människor måste vi i Sverige bygga upp en fungerande
              krishanteringsverksamhet som inriktar sig på förebyggande åtgärder,
              effektiv krisledning och tydliga regelverk för ekonomiskt stöd
              för att bygga upp det som skadats.
            </seg>
          </u>
          <note n="3d5b876d">
            Herr talman! Jag yrkar bifall till förslagen i betänkandet och
            avslag på reservationerna.
          </note>
          <note type="speaker" n="6cfcebd4">
            Anf. 90 MATS BERGLIND (s) replik:
          </note>
          <u who="mats_berglind_097cd1" xml:id="i-ccd27ea0e83d9b70-0" n="b5153475">
            <seg n="91bf701d">
              Herr talman! Som jag sade i mitt inledningsanförande och kanske
              kan återupprepa om det har tillkommit någon ny åhörare är det
              när en nationell kris inträffar väsentligt att det också finns
              en nationell samling. Jag har inte hört några argument om varför
              den utredning som Anders Svärd påbörjade inte fick slutföras så
              att vi kunde ta en parlamentarisk diskussion om hur en katastrofsituation
              ska ledas och hanteras. Det är helt glasklart att det ska vara
              fråga om snabbhet, tydlig ledning och ekonomiska resurser. Jag
              kan inte förstå varför det ska vara en ny myndighet under Regeringskansliets
              överinseende när det redan i dag finns myndigheter som är kunniga
              och kapabla. Det är bara att någon myndighet ska utses att leda
              ett sådant arbete. Vem och hur det ska gå till är en annan fråga.
              Det finns resurser, och det finns kapacitet. Det är bara fråga
              om att tydligt tala om vem som ska leda det hela. Det är synd
              att diskussionen inte kan fortsätta.
            </seg>
            <seg n="13e7a5d9">
              Jag hade en annan fråga som jag hoppades få svar på. Varför tog
              den nya regeringen bort anslaget på 300 miljoner för oförutsedda
              utgifter som fanns i Socialdemokraternas budgetalternativ som
              skulle användas för kommuner eller andra myndigheter som hade
              drabbats av extra kostnader vid mindre katastrofer, till exempel
              översvämningar och snöstormar? Varför togs 300 miljoner kronor
              i en sådan fond bort?
            </seg>
          </u>
          <note type="speaker" n="c0f2d73f">
            Anf. 91 PATRIK FORSLUND (m) replik:
          </note>
          <u who="patrik_forslund_b5726d" xml:id="i-017924ec77f4d456-1" n="26e2b4be">
            <seg n="f45a0859">
              Herr talman! För tv-tittarna där hemma kanske den här debatten
              förefaller lite konstig när Mats från Socialdemokraternas sida
              säger exakt samma sak som utskottsmajoriteten har lagt fram i
              betänkandet. Vi är nämligen överens om målet, det vill säga att
              det ska finnas en effektiv krissamordning på nationell nivå i
              Sverige. Det som skiljer oss i alliansen mot oppositionen är att
              vi inte vill införa någon ny supermyndighet eller att ansvaret
              ska läggas under någon annan myndighet. Vi har gett tydliga ramar
              till utredningen om att vi vill att ledningen ska ligga i Regeringskansliet.
            </seg>
            <seg n="4da9d6ef">
              I ditt anförande tidigare i dag var du orolig över hur alliansregeringen
              skulle klara en krissituation med en ledning på nationell nivå.
              Men Socialdemokraternas erfarenheter från tsunamikatastrofen var
              inte heller så betryggande. Det var inte myndigheterna som felade,
              och det pekar många utredningar på, utan det var tryck-på-knappen-funktionen
              som det var fel på. Det vill vi lösa genom att inrätta en effektiv
              krissamordning under Regeringskansliet.
            </seg>
            <seg n="b97d5277">
              Sedan var det frågan om de 300 miljonerna. Under den timme frågestunden
              pågick försökte vi kontrollera summan. Varken vi eller någon från
              försvarsutskottets kansli har lyckats hitta några 300 miljoner
              i försvarsutskottets budgetar. Det kan ha varit något som har
              funnits i ert eget budgetalternativ, men eftersom ni förlorade
              valet är det inte något som finns med i regeringens budget.
            </seg>
          </u>
          <note type="speaker" n="86100f39">
            Anf. 92 MATS BERGLIND (s) replik:
          </note>
          <u who="mats_berglind_097cd1" xml:id="i-ccd27ea0e83d9b70-1" n="b5153475">
            <seg n="43e2a7c0">
              Herr talman! Pengar är pengar oavsett vems förslaget är. Det
              är helt klart.
            </seg>
            <seg n="90904f59">
              Vi hade byggt upp fonden under ett flertal år. Om vi hade fått
              fullfölja hade den i dag varit på 300 miljoner. Den fonden tog
              ni bort. I stället tillsatte ni en utredning. Då blir mina retoriska
              frågor följande: Vilken trygghet finns för kommuner och andra
              som behöver ansöka om pengar? Är det en resurs på 300 miljoner
              som är en trygghet eller är det en utredning som är en trygghet?
              Ska det vara snabbt och tydligt ska det också finnas ekonomiska
              resurser så att det inte behöver bli något schackrande om vem
              som ska göra vad. Då behövs ekonomiska muskler, inte utredningar.
            </seg>
            <seg n="f62392cd">
              Jag har inte sagt att det ska skapas en myndighet av större karaktär.
              Det ska vara en myndighet som har huvudansvaret. Det behöver inte
              alls byggas ut. Det har varit ett försök i lite mindre skala där
              olika myndigheter på Gotland har samarbetat ungefär med den tanken
              Gotsam. Det har varit en försöksverksamhet där olika myndigheter
              har samverkat och det har funnits en ledningsfunktion. Det har
              fungerat alldeles utmärkt och fått bra omdömen, och med hjälp
              av ekonomiska resurser har arbetet blivit effektivare och billigare.
              Det kanske inte hör till denna debatt, men det är sorgligt att
              det har aviserats att ni tänker lägga ned Gotsam också.
            </seg>
            <seg n="184f2adc">
              Det blir många tomma ord om utredningar och förhoppningar om
              att Regeringskansliet ska vara en ledande funktion. Som jag sade
              tidigare: Regeringen tror sig om mycket, men det enda regeringen
              har åstadkommit är att försämra för arbetslösa och sjuka. Någon
              krisledningsfunktion är man inte kapabel till.
            </seg>
          </u>
          <note type="speaker" n="ed85ec20">
            Anf. 93 PATRIK FORSLUND (m) replik:
          </note>
          <u who="patrik_forslund_b5726d" xml:id="i-017924ec77f4d456-2" n="26e2b4be">
            <seg n="13a8981f">
              Herr talman! Det var många olika politikområden på en gång. Jag
              tänker koncentrera mitt svar på försvarspolitiken.
            </seg>
            <seg n="7045c8e0">
              Som jag sade i min tidigare replik har varken alliansen eller
              försvarsutskottets kansli hittat de 300 miljoner kronorna i försvarsbudgeten.
              Det kan ha varit något som ni har haft med i ert eget budgetalternativ,
              men det är inte pengar som ni tidigare har lagt fram förslag om
              och inte heller under beredningen i utskottet av betänkandet.
              Jag förstår inte varifrån påståendet kommer.
            </seg>
            <seg n="88ee97a8">
              Däremot kan jag säga att vi i alliansen håller med om att det
              behöver finnas en effektiv krisledning och faktiska pengar för
              att vidta förebyggande åtgärder mot naturolyckor i framtiden.
              Därför har alliansregeringen näst intill dubblat anslaget i budgeten
              för 20072009 från 25 till 40 miljoner kronor till en kassa för
              kommuner att söka bidrag ur för arbetet med förebyggande åtgärder.
              Det är nästan dubbelt så mycket pengar som ni tyckte att det var
              värt att satsa på förebyggande åtgärder. Ni ska inte påstå att
              felet ligger hos oss.
            </seg>
            <seg n="263bf632">
              Jag kan hålla med om att vi i alliansen inte ska överutreda allt
              som vi lägger fram förslag om. Men det låter lite konstigt eftersom
              ni kommer från en regering som har varit världsmästare i utredningar
              i det här landet. När det gäller frågan om en effektiv krisledning
              vill jag återigen påtala att de erfarenheter som Sverige har av
              olika naturkatastrofer inte är goda vad gäller krisledningssituationen.
              Senast vid tsunamin raserades hela verksamheten. Vi försöker nu
              bygga upp detta med hjälp av en grundlig utredning i botten.
            </seg>
          </u>
          <note type="speaker" n="059589a3">
            Anf. 94 STAFFAN DANIELSSON (c):
          </note>
          <u who="staffan_danielsson_f9e521" xml:id="i-bcf3f5bc91a05536-0" n="488add4f">
            <seg n="0c4200a6">
              Herr talman! Det är viktiga frågor som behandlas i betänkandet,
              vilket Mats Berglind lyfte fram i sin inledning och som vi är
              överens om. Det är bra att frågorna engagerar, och det är bra
              att riksdagsledamöterna väcker motioner. Det är roligt och glädjande
              att det är frågor som nu ligger inom försvarsutskottets område.
              Lika viktigt och angeläget som det är att ha en så bred samsyn
              som möjligt i försvarspolitiken är det viktigt att vi har den
              samsynen vad gäller frågor om kriser generellt. Vi är överens
              i det allra mesta, vilket framgår av att det är bara tre reservationer
              varav den tredje vi egentligen är överens om.
            </seg>
            <seg n="488cc492">
              Jag ska lyfta fram några frågor ur betänkandet. En viktig fråga
              som tas upp är att kommuner ska få en bra ekonomisk ersättning
              vid naturkatastrofer. Vi lyfter fram i utskottet, liksom vi gjorde
              för något år sedan, att det är viktigt att utreda förutsättningarna
              för att skapa en fond där kommuner kan ansöka om bidrag när det
              händer stora katastrofer.
            </seg>
            <seg n="e690429e">
              Miljöpartiet har en reservation och vill att fonden ska kallas
              för en klimatfond, annars blir det fel. Miljöpartiet föreslår
              dessutom en utredning om en fond vid sidan om klimatfonden för
              övriga katastrofer. Jag tycker att det är lite mer praktiskt att
              ha en katastroffond. Självfallet har många katastrofer sin utgångspunkt
              i klimatförsämringar, flera stormar och så vidare, och det fastlås
              i utskottets betänkande. Jag känner ändå att vi är rätt överens
              om inriktningen.
            </seg>
            <seg n="8ab4a3ae">
              Jag noterar att Socialdemokraterna är med på att titta på frågan.
              Sedan säger Mats Berglind att det fanns 250 miljoner som borde
              ha funnits kvar. Då hade allt varit guld och gröna skogar. Vi
              har lyckats utreda att det inte har funnits någon fond, utan det
              finns ett anslag till kommunerna på 72 849 miljoner kronor. Där
              fanns 250 miljoner som kommunerna kunde ansöka om bidrag från.
              För årets budgetproposition fattade riksdagen ett beslut med följande
              motivering: Man ser med tillfredsställelse på att regeringen presenterar
              flera förslag till åtgärder som förbättrar kommunernas och landstingens
              ekonomiska situation. Med de åtgärderna i botten togs det anslaget
              bort, det vill säga 300 miljoner av 72 849 miljoner. Så var det
              med det. Det viktiga tycker jag ändå är att vi är överens om att
              utreda förutsättningarna för en katastroffond. Det är mycket bra.
            </seg>
            <seg n="6d02ed99">
              Vi berör också telefonnätets driftsäkerhet, också den naturkatastrofkopplad.
              Vi är också här överens om att det behövs bättre åtgärder än i
              dag. Det har hänt saker när det gäller skadestånd när man inte
              får sin el i Sverige. På telefonsidan är det inte lika bra. Infrastrukturminister
              Åsa Torstensson har flera gånger här i kammaren sagt att hon följer
              frågan och avser att vidta åtgärder. En åtgärd som kan diskuteras
              är att även drabbade telekonsumenter ska kunna få ersättning av
              sina operatörer, men vi får väl se vad regeringen återkommer med.
            </seg>
            <seg n="039facb5">
              Vad gäller diskussionen om var Sveriges krishantering ska ske,
              hos myndigheter eller hos regeringen, var Mats Berglind oroad
              över den nya regeringens kapacitet och förmåga att organisera
              situationen, men han kände uppenbarligen en stark trygghet i hur
              den förra regeringen skötte det hela. Ni har ju haft ett antal
              decennier på er att finslipa upplägget där, men det ni kom till
              skott med var flera utredningar som pågår.
            </seg>
            <seg n="28f2ed3e">
              Jag delar Mats Berglinds grundläggande uppfattning att det här
              är frågor som vi bör vara överens om och hitta bra lösningar på.
              Nu är det två utredningar som jobbar. Den ena utredningen ska
              se om de tre stora krismyndigheterna kan sammanföras eller utvecklas.
              Regeringen har sagt, som Patrik Forslund sade, att man inte utreder
              frågan vidare om en krishanteringsmyndighet, en supermyndighet.
              Nu är det en ny utredning tillsatt om att inrätta en krisfunktion
              inom Regeringskansliet dit man kan tillföra kompetens från myndigheterna.
              Det är det spåret som nu gäller. Utredningarna blir klara i vår
              respektive i höst. Vi får se vad regeringens beslut blir med anledning
              av detta. Vi får säkert anledning att återkomma till de här frågorna.
            </seg>
            <seg n="04b7c4f0">
              Jag tror att jag nöjer mig med detta och yrkar bifall till utskottets
              förslag till beslut.
            </seg>
          </u>
          <note type="speaker" n="c4d9d5c9">
            Anf. 95 NINA LARSSON (fp):
          </note>
          <u who="nina_larsson_4f4abc" xml:id="i-fbaf20752434c66e-0" n="d8d37fa9">
            <seg n="d64e784b">
              Herr talman! Det finns inget som är så stimulerande och så utvecklande
              som att förmå sig själv att hantera och klara av en situation
              när den är som allra, allra värst. Det är också det som gör det
              här ämnet så spännande. Det är så oerhört viktigt därför att just
              förmågan att hantera de riktigt svåra situationerna, oavsett om
              det är på lokal, regional eller nationell nivå, är avgörande när
              man väl står där mitt uppe i eländet. Detta kanske inte är något
              som människor tänker på dagligdags, för man berörs inte av det
              förrän man står där mitt i eländet.
            </seg>
            <seg n="c60f2187">
              Jag tänker inte upprepa många av de bra saker som mina två företrädare
              i talarstolen har tagit upp, men jag tänker i alla fall kort nämna
              två områden. Inte helt otippat är det de två områden som också
              Mats Berglind nämnde, fast han var av en annan uppfattning än
              jag själv.
            </seg>
            <seg n="5d64123c">
              Först och främst gäller det arbetet med den nationella krishanteringsförmågan.
              Det finns två utredningar som är under arbete. Det är oerhört
              viktigt att utredningarna får löpa linan ut och att vi kan ta
              synpunkterna i beaktande när vi väl kommer till beslut här i kammaren.
              Det är ett otroligt viktigt arbete. Det är avgörande och rent
              av livsviktigt hur detta kommer att se ut.
            </seg>
            <seg n="55e39fe7">
              Den andra frågan som jag vill ta upp är frågan om katastroffond,
              kriskonto eller vad man nu väljer att kalla det. Det är ingen
              ny fråga. I den här kammaren bifölls en fempartireservation just
              i detta ämne, dock inte med Socialdemokraternas goda minne. Socialdemokraterna
              var det enda parti som röstade emot detta. Det kan tyckas vara
              lite förvånande att man då står här och slår sig för bröstet för
              att ha skapat ett katastrofkonto när det i själva verket var,
              som Staffan Danielsson var inne på, någon form av anslag. Men
              särskilt tydligt och förutsägbart var det inte för dem som kan
              tänka sig att använda sig av det här kontot.
            </seg>
            <seg n="666487b3">
              Det är just tydligheten och förutsägbarheten som är så oerhört
              viktig. Därför är det glädjande att veta att det i Regeringskansliet
              pågår ett arbete om detta och att vi kommer att få till stånd
              just denna tydlighet och förutsägbarhet. Vi är egentligen alla
              överens i den här frågan. Det finns ju inget självändamål med
              att polemisera om detta, för egentligen är vi överens både om
              att det ska finnas medel och om att det ska vara tydligt och förutsägbart
              hur medlen ska användas om eländessituationen uppkommer.
            </seg>
            <seg n="62163886">
              Det var egentligen detta jag ville säga. Det var trevligt att
              stå här och prata om detta oerhört spännande ämne. Jag vill härmed
              yrka bifall till utskottets förslag till beslut.
            </seg>
          </u>
          <note type="speaker" n="fd687e08">
            Anf. 96 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-08bfcb2f629ebd08-0" n="2d5761da" next="i-04ee3315be232a2f-0">
            <seg n="64e90f9d">
              Herr talman! Visst är det en spännande och bra debatt vi har.
              Jag tror att vi egentligen är överens över hela linjen det vet
              jag till och med men ändå ska vi ju diskutera detta, och det tycker
              jag är bra.
            </seg>
          </u>
          <note n="15fefc57">
            Jag yrkar inledningsvis bifall till utskottets förslag i dess
            helhet.
          </note>
          <u who="else-marie_lindgren_5bcef0" xml:id="i-04ee3315be232a2f-0" n="2d5761da" prev="i-08bfcb2f629ebd08-0">
            <seg n="369a237d">
              Jag har också tänkt uppehålla mig vid framför allt alliansens
              och Kristdemokraternas syn på krishantering.
            </seg>
            <seg n="58381d34">
              Vi lever i en tid av klimatförändringar, naturkatastrofer, globala
              epidemier, terrorism, massflyktssituationer och andra faktorer
              som kan utsätta det fredstida samhället för extrema påfrestningar.
              Då är det oansvarigt att inte i lugna tider göra det vi kan för
              att Sverige ska vara förberett om det värsta inträffar.
            </seg>
            <seg n="68f94085">
              På lokal och regional nivå samt inom enskilda sektorer fungerar
              det svenska systemet för ledning och samordning av insatser ofta
              bra. Ansvarsprincipen som vi hyllar, att den som har det dagliga
              ansvaret också ska ha ansvar vid de allra flesta kriser som inträffar,
              är en god regel. Men vid stora nationella katastrofer där många
              blir inblandade måste det finnas en krisledning på nationell nivå
              som kan komma i gång redan på tidiga indikationer och med stor
              efterfrågan på information och krav på snabba målinriktade beslut.
              Detta har saknats.
            </seg>
            <seg n="280d899a">
              För detta krävs en professionell organisation på nationell nivå
              som utifrån en grundläggande struktur för krishantering kan hantera
              alla olika slags krissituationer. Nyckeln är att få en samlad
              bild när det gäller säkerhet.
            </seg>
            <seg n="f02d056e">
              Om en katastrof sker här hemma eller långt borta är inte det
              som är avgörande. Vi kan alltid drabbas mycket hårt. Till det
              kommer den osäkerhet som framtiden bär med sig, att vi inte vet
              vad som kommer att drabba oss härnäst. För att stärka vår säkerhet
              måste vi använda en bred uppsättning av instrument och vidta åtgärder,
              både här hemma och i andra delar av världen.
            </seg>
            <seg n="1b8596a0">
              Herr talman! En slutsats som man kan dra av den förändrade synen
              på krishantering är att det löpande arbetet med säkerhet måste
              hållas samman bättre. Den sektorsuppdelning som finns i dag i
              departement, myndigheter och organisationer måste kompenseras
              med en tvärsektoriell samordning. Det handlar till exempel om
              hur man arbetar med säkerhet och ansvarsfördelning mellan departementen
              liksom om indelningen i utgifts- och politikområden.
            </seg>
            <seg n="00dc6152">
              För att stärka samhällets krishanteringsförmåga ska utbildning,
              övning och träning vara obligatoriskt på alla nivåer. För att
              rapporteringsvägarna ska vara enkla och kända av alla bör det
              finnas en samlad krisfunktion.
            </seg>
            <seg n="a9b5bf3c">
              Flera redan klara utredningar visar att detta behövs. Flera andra
              kommer inom kort. Vi har i utskottet i dag bland annat fått information
              om en av dessa, som också har citerats av Socialdemokraterna.
              Utskottet vill inte föregripa några pågående utredningar. När
              de blir klara anser jag att tiden är mogen att ta beslut. Då hoppas
              jag att vi kan få en stor och bred enhet i det beslutet.
            </seg>
            <seg n="2cbb710a">
              Jag måste påminna Socialdemokraterna om att det fanns en krishanteringsfunktion
              under den förra borgerliga regeringsperioden för ett antal år
              sedan. Ni tog bort den, och ni har haft tolv år på er att inrätta
              en ny funktion. Det har ni inte gjort.
            </seg>
            <seg n="7d8837cf">
              Jag ska säga något kort om kommunikationssystemet Rakel som är
              en resurs som måste finnas till för många aktörer. Kretsen av
              permanenta användare borde breddas och en ekonomisk resursfördelningsmodell
              borde snarast tas fram.
            </seg>
            <seg n="8781e4d2">
              När jag var liten kom det en broschyr i brevlådan som hette Om
              kriget kommer . De flesta av oss minns den broschyren och vad
              som stod i den. Där stod vilken plats man skulle gå till vid fara,
              vilka signaler man skulle lyssna till och vilka radiomeddelanden
              som kom. Det var viktigt. Vi behöver en ny informationskampanj,
              i likhet med broschyren som vi fick läsa på 50-talet, som gör
              oss alla medvetna om att krisen kan komma.
            </seg>
          </u>
          <note n="0bce6bcf">
            Jag yrkar bifall till förslaget i betänkandet.
          </note>
          <note n="7703ed45">
            Överläggningen var härmed avslutad.
          </note>
          <note n="f0a22c18">
            13 § Barn och föräldrar
          </note>
          <note n="5a11521f">
            Föredrogs
          </note>
          <note type="speaker" n="edc0df99">
            Anf. 97 HILLEVI LARSSON (s):
          </note>
          <note n="4223e7e0">
            Herr talman! Jag vill börja med att yrka bifall till reservation
            9 om assisterad befruktning och reservation 11 om adoptioner.
          </note>
          <u who="hillevi_larsson_b1be97" xml:id="i-f72be46e5659c6c1-0" n="3d1d4772">
            <seg n="d979f4d5">
              Det finns inte ett enda svar på frågan om barnets bästa, men
              det hindrar inte att den frågan är otroligt viktig och avgörande.
              Livet formas när man är ett litet barn. Det är helt avgörande
              att barnen får de absolut bästa villkor som tänkas kan. Det är
              en av de viktigaste utmaningarna vi har.
            </seg>
            <seg n="9e63f501">
              Tyvärr är det så att många barn i vårt land har farit illa. Därför
              tillsatte vi en utredning. Tidigare var det så att man bestämde
              sig för att både män och kvinnor är föräldrar. Mamma och pappa
              är lika viktiga. Den absolut viktigaste principen var den om gemensam
              vårdnad. Det var en bra utgångspunkt, men problemet är att varje
              fall är unikt. Det finns alltid undantag från regeln. Det visade
              sig att i vissa fall var gemensam vårdnad inte till barnets bästa.
              I många fall handlade det om att pappan misshandlade barnen, mamman
              eller bådeoch. I ett och annat fall var det naturligtvis mamman
              som var boven i dramat.
            </seg>
            <seg n="d0579aa3">
              Den tillsatta utredningen hade som ett av sina huvudsyften att
              se över detta. Utredningen har nu kommit med sitt slutbetänkande.
              Förslaget är att barnets bästa, det vill säga barnets hälsa och
              säkerhet, ska gå före.
            </seg>
            <seg n="f70fdb0f">
              Det finns naturligtvis fortfarande undantagsfall. Vi vill inte
              benhårt säga att om en förälder någon gång har utövat våld mot
              barnet eller den andra föräldern så kan det under inga omständigheter
              bli tal om gemensam vårdnad. Så är det givetvis inte, det finns
              alltid undantag. Det kan till exempel vara en mamma som har blivit
              grovt misshandlad av sin man i alla år och där barnen också har
              farit illa. Till slut slår hon tillbaka. Det kan röra sig om att
              mannen blir ordentligt skadad, men då är frågan vad som är bäst
              för barnet. Är det att förlora båda sina föräldrar? Det finns
              alltid undantagsfall. Men det viktigaste är huvudregeln att vi
              inte får tumma på barnets hälsa och säkerhet.
            </seg>
            <seg n="1504864c">
              Det finns mycket som tas upp i den mängd motioner som ligger
              till grund för betänkandet. Det är många angelägna frågor. Anledningen
              till att vi på nästan alla punkter inte har reserverat oss är
              att utredningen ger svar på många av dessa frågor. Vi får se hur
              det blir med detta när regeringen sätter ned foten. Vi är naturligtvis
              beredda att återkomma.
            </seg>
            <seg n="9eb61b51">
              Barns skuldsättning är en annan otroligt angelägen fråga. Det
              mest fruktansvärda av allt är de barn vars föräldrar har tecknat
              skulder i deras namn. Det kan vara telefonabonnemang, bilar och
              allt möjligt. Resultatet blir att barnen den dag de fyller 18
              år plötsligt får påhälsning av kronofogden. Då kan det vara för
              sent. Risken är att man inte kan ta lån och att man hamnar i den
              situation som andra skuldsatta vuxna är. Man kanske inte ens kände
              till situationen. Det finns många fall där inte heller föräldrarna
              var medvetna om det utan såg det som enda utvägen när de själva
              inte fick lån eftersom de var prickade av kronofogden. De insåg
              inte de långtgående konsekvenserna.
            </seg>
            <seg n="1ebe76a4">
              Här har gjorts mycket och det är under beredning, men det är
              samma sak här: Blir det inte tillräckligt skarpa förslag som är
              till skydd för barnen, speciellt barn som har blivit skuldsatta
              av sina föräldrar, är vi beredda att återkomma.
            </seg>
            <seg n="036e77c7">
              Det som vi redan i dag reserverar oss mot handlar om assisterad
              befruktning. Vi har redan tidigare haft denna fråga under utredning.
              Det första steget har tagits, det vill säga att två kvinnor kan
              ansöka om assisterad befruktning på samma villkor som ett heterosexuellt
              par.
            </seg>
            <seg n="6b0543fe">
              Men det finns fortfarande lite olikheter. Det tycker vi att det
              är dags att göra något åt. Det känns till exempel märkligt att
              man ska behöva bekräfta moderskapet ytterligare för medmamman.
              Det finns ju en biologisk mamma och en medmamma. Varför ska den
              senare behöva bekräftas på något annat sätt än en heterosexuell
              man? Det är lika lite troligt att medmamman är biologisk mamma
              som den heterosexuella mannen i fallet med det heterosexuella
              paret som ansöker om assisterad befruktning. Det finns därför
              ingen anledning att särskilja detta. Givetvis bör samma regler
              gälla, oavsett om det är ett samkönat eller ett heterosexuellt
              par.
            </seg>
            <seg n="512ed8f1">
              Heterosexuella sambopar kan i dag ansöka om assisterad befruktning
              på samma villkor som gifta. Det gäller inte två lesbiska kvinnor
              som har valt att vara sambo i stället för registrerade partner,
              som det rent formellt kallas. Det är en märklighet som det inte
              finns något rimligt sätt att förklara, speciellt med tanke på
              att det finns kvinnor i dag som har valt att inte bli registrerade
              partner på grund av att de tycker att lagstiftningen är diskriminerande.
              De vill gifta sig på riktigt.
            </seg>
            <seg n="ba7a2eda">
              Det är en annan fråga som vi i Socialdemokraterna stöder, nämligen
              att de ska få lov att gifta sig på riktigt. Men fortfarande kommer
              en del kvinnor att välja att vara sambo, precis som allt fler
              heterosexuella par väljer att vara i dag. Då bör samma regler
              gälla. Även dessa kvinnor ska få ansöka om insemination.
            </seg>
            <seg n="6e68d49d">
              När det handlar om pappans roll är det i de flesta fall så att
              pappan redan från början har avsagt sig sitt föräldraskap. Han
              är spermadonator. De flesta vill inte heller ha ett faderskap.
              I de fallen löser det sig. Men sedan finns det till exempel sådana
              som Jonas Gardell som tillsammans med en kvinna blev far, men
              som är partner med en man som han naturligtvis ser som fader till
              barnet. Vi vill inte stänga dörren helt för dessa situationer.
              Vi får återkomma till hur detta ska utformas mer exakt.
            </seg>
            <seg n="096645ba">
              Det får samtidigt inte bli en diskriminering gentemot det lesbiska
              paret. Medmamman ska givetvis kunna utöva sitt föräldraskap fullt
              ut.
            </seg>
            <seg n="9b5471df">
              Däremot finns det exempel där en kvinna tillsammans med en man
              bestämmer sig för att de vill bli föräldrar utan att de för den
              skull vill leva tillsammans, till exempel ett lesbiskt par och
              ett bögpar.
            </seg>
            <seg n="b89d1222">
              Vi vill inte helt stänga dörren. Vi får återkomma senare. Vi
              måste utreda detta väldigt noga och se till att det blir rätt
              och så att det inte blir diskriminerande för någon part.
            </seg>
            <seg n="9dd60663">
              När det gäller adoptioner tycker vi att lagstiftningen är förlegad
              och motsägelsefull. En ensamstående till exempel kan ansöka om
              adoption både en ensamstående man och en ensamstående kvinna.
              I de flesta länder brukar det vara lite lättare för en ensamstående
              kvinna. Det är alltså möjligt.
            </seg>
            <seg n="41b3f386">
              Ett sambopar oavsett om det är ett samkönat par eller ett olikkönat
              par kan däremot inte ansöka om adoption. Det tycker vi är motsägelsefullt,
              speciellt med tanke på att det är allt fler som väljer att leva
              som sambor så länge förhållandet varar eller under lång tid innan
              de gifter sig. Man måste alltså se över den möjligheten.
            </seg>
            <seg n="141bc4be">
              Vi vill inte bara besluta här och nu, utan vi vill att frågan
              ska utredas. Då kan man även utreda andra saker som har med adoption
              att göra och som kan kännas förlegade. De ekonomiska villkoren
              och hur mycket det kostar att adoptera är till exempel en intressant
              fråga som skulle kunna vara en klassfråga för en del.
            </seg>
            <seg n="0841fcd9">
              En annan aspekt är de krav man ställer på adoptivföräldrarna
              att berätta om barnets ursprung. Det kan vara en poäng att berätta
              när barnet når rätt mognad. Man kan naturligtvis sätta en specifik
              gräns vid 18 års ålder, men frågan är om inte det kan vara för
              sent i många fall. Man kan helt enkelt stärka barnets rätt att
              få veta sitt ursprung.
            </seg>
            <seg n="2d63a422">
              Jag känner till en som faktiskt kände sig väldigt sviken när
              hon först i vuxen ålder fick veta att hennes föräldrar inte var
              hennes biologiska föräldrar.
            </seg>
            <seg n="374156cf">
              Jag tror att barn mår bäst av att involveras. Ytterst är det
              ju kärlek som barnen behöver. Jag tror inte att det biologiska
              ursprunget är det allra viktigaste. Ärlighet och öppenhet gentemot
              barnen tror jag är viktigt.
            </seg>
            <seg n="d9b6fd09">
              Detta och eventuella andra frågor får man se närmare på i en
              utredning.
            </seg>
          </u>
          <note type="speaker" n="ff72efbf">
            Anf. 98 LISELOTTE OLSSON (v):
          </note>
          <u who="liselotte_olsson_2a1f72" xml:id="i-34ce0c1f1ff6972a-0" n="afd6edfa">
            <seg n="78d97740">
              Herr talman! Vänsterpartiet har åtta reservationer i det här
              betänkandet, men jag tänker yrka bifall enbart till reservation
              1 och reservation 10.
            </seg>
            <seg n="785f7a9d">
              Trots att jag bara yrkar bifall till två reservationer står jag
              naturligtvis bakom även de övriga vänsterreservationerna. Om man
              läser våra motioner och reservationer i betänkandet märker man
              att vi anser att det behöver göras mycket på området barn och
              föräldrar.
            </seg>
            <seg n="694c3538">
              Tillsammans med den förra regeringen ändrade vi vårdnadslagstiftningen.
              Syftet med ändringarna var främst att ett barn inte skulle behöva
              leva med eller umgås med en förälder som utsätter barnet för övergrepp
              eller misshandel. Vänsterpartiet hade inför arbetet med lagändringen
              tagit del av en mängd domar och utredningar från vårdnadstvister
              där barnets bästa helt kommit i skymundan. Ambitionen med den
              lagändring som trädde i kraft i juli i fjol var att ändra på detta.
            </seg>
            <seg n="02f8ab25">
              Snart har alltså tingsrätter och socialtjänst tillämpat den nya
              lagen i ett år. Frågan är om lagändringen har fyllt sitt syfte
              eller inte.
            </seg>
            <seg n="2e8d991e">
              För oss som lagstiftare är det mycket viktigt att få veta om
              och hur det har fungerat. Räcker de ändringar som vi har gjort
              eller måste vi göra flera ändringar för att de barn som riskerar
              att fara illa ska tas på allvar i vårdnadstvister?
            </seg>
            <seg n="9811d81e">
              Just därför har Vänsterpartiet motionerat om att domstolarnas
              och socialtjänstens tillämpning av den nya lagen bör utvärderas
              fortlöpande. Tyvärr har majoriteten i utskottet valt att avslå
              vårt krav. Man gör det med motiveringen att man utgår ifrån att
              regeringen följer utvecklingen och att man vid behov återkommer
              till riksdagen.
            </seg>
            <seg n="176b540c">
              Jag menar att det är att ta alldeles för lätt på frågan. Det
              betyder att vi inte kommer att få nödvändig och kontinuerlig information
              om hur lagen efterlevs. Det, herr talman, går direkt ut över de
              barn och de kvinnor som är utsatta för våld från närstående män.
              Vi i Vänsterpartiet har därför valt att i utskottet reservera
              oss till förmån för en utvärdering av de nya vårdnadsreglerna.
            </seg>
            <seg n="18c68a50">
              När det gäller frågan om juridiskt ombud för barn finns det redan
              från den förra mandatperioden ett tillkännagivande från riksdagen
              om att barn ska ha rätt till ett eget biträde i alla mål om vårdnad,
              boende och umgänge. Majoriteten i utskottet har hänvisat till
              det pågående arbete som sker inom Regeringskansliet när de har
              avslagit vårt krav på att snabbt lagstifta om detta.
            </seg>
            <seg n="894849c1">
              Justitieministern är tyvärr inte här i dag, men om hon hade varit
              det hade jag velat fråga henne hur långt man har kommit med det
              här arbetet. Det är verkligen synd om den här viktiga reformen
              ska dra ut mer på tiden än vad som är nödvändigt. Det är framför
              allt synd om alla de barn som upplever att varken domare eller
              föräldrarnas advokater lyssnar på dem trots att det är deras framtid
              som avhandlas i vårdnadsrättegången. Vi har därför reserverat
              oss i den här frågan trots att det finns ett tillkännagivande
              från riksdagen.
            </seg>
            <seg n="0008af08">
              Frågan om beslutsfattande vid gemensam vårdnad är fortfarande
              föremål för den utredning som Vänsterpartiet var med och tillsatte
              före valet. När utredningen kommer i sommar förväntar jag mig
              att regeringen agerar snabbt för att få fram förslag till lagändringar
              eftersom dagens reglering gör att en av föräldrarna kan blockera
              barnets tillgång till hälso- och sjukvård. Att föräldrarna inte
              är överens i en så viktig fråga ska inte gå ut över barnet.
            </seg>
            <seg n="e2aaebbf">
              Herr talman! Jag tänker lyfta fram ytterligare en av våra reservationer,
              nämligen den om föräldraskap vid assisterad befruktning.
            </seg>
            <seg n="8045b46b">
              Så sent som i januari deltog jag i en interpellationsdebatt med
              justitieministern. Debatten handlade om juridisk trygghet för
              barn till samkönade föräldrar. Interpellationen skrev jag när
              jag fick kännedom om att två lesbiska kvinnor hade fått avslag
              i tingsrätten på sina ansökningar om att få adoptera sin partners
              barn. Lyckligtvis har hovrätten ändrat besluten till kvinnornas
              fördel. Fallen är ändå typiska exempel på att lagstiftningen i
              dag inte ger alla barn samma rättigheter och skydd. Det är oacceptabelt.
            </seg>
            <seg n="cfd3b026">
              Utredningen om föräldraskapet vid assisterad befruktning som
              kom i januari och som utskottet hänvisar till i betänkandet har
              lämnat förslag som i korthet går ut på att lika lagstiftning ska
              gälla för såväl heterosexuella föräldrapar som lesbiska föräldrapar.
              Alla barn ska enligt förslaget omfattas av lagstiftningen. Ingen
              skillnad ska göras beroende på om föräldrarna har valt att göra
              inseminationen hemma eller utomlands.
            </seg>
            <seg n="7f1360b6">
              Justitieministern verkade under interpellationsdebatten vara
              villig att arbeta vidare med den här frågan. Det är glädjande
              för oss i Vänsterpartiet. Vi har under flera år drivit kravet
              om lika lagstiftning för alla barn. Jag vill poängtera att det
              är viktigt att regeringen ser till att lagförslaget inte drar
              ut på tiden. Kvinnor som lever i samkönade relationer kommer att
              fortsätta att åka utomlands för att få behandling, och de kommer
              att fortsätta att utföra inseminationer i hemmet. Som det ser
              ut i dag finns det tyvärr en risk för att de barn som tillkommer
              på det sättet kommer att stå utan juridiska vårdnadshavare.
            </seg>
          </u>
          <note type="speaker" n="412e4326">
            Anf. 99 JAN LINDHOLM (mp):
          </note>
          <u who="jan_lindholm_47d961" xml:id="i-baa3f16ed83b8eaf-0" n="da902757" next="i-b418202c6dac3746-0">
            <seg n="7aef4218">
              Herr talman! Det är viktigt att samhället genomsyras av ett barnperspektiv
              och att vi på allvar lever upp till innehållet i barnkonventionen.
              Barn är det viktigaste och mest värdefulla vi har. Den insikten
              innebär att vi måste stå upp för ett samhälle där inget barn diskrimineras
              på grund av härkomst, kön, religion, etnicitet, funktionshinder,
              social bakgrund eller annat.
            </seg>
            <seg n="b8813c2f">
              Barnets bästa måste alltid vara vägledande vid allt beslutsfattande
              och vid alla åtgärder som rör barn och unga. Det är avgörande
              att barn och unga tillåts att utvecklas i sin egen takt och utifrån
              sina egna förutsättningar och att de även ges möjlighet att framföra
              och få respekt för sina åsikter i frågor som berör dem.
            </seg>
            <seg n="5fc9f393">
              Barns och ungas familjesituation ser i dag helt annorlunda ut
              än för bara några årtionden sedan. Många barn växer i dag upp
              i andra typer av familjer än den traditionella kärnfamiljen. Det
              kan vara familjer med en, två eller flera föräldrar. Det kan vara
              föräldrar av samma eller olika kön. En del barn växer upp med
              andra än sina föräldrar. Det är inte ovanligt att det är mor-
              eller farföräldrar som i praktiken utgör vuxenförebilderna.
            </seg>
            <seg n="ae48a6ab">
              Livsvillkoren ser alltså i det praktiska livet helt olika ut
              för olika barn. Därför måste vi, anser Miljöpartiet, se till att
              lagstiftningen förändras så att den fungerar i dagens mångskiftande
              samhälle.
            </seg>
            <seg n="fef48f8c">
              När vi politiker debatterar så händer det ofta att ledamöter
              hänvisar till verkligheten. Då är det lätt att också påstå att
              debattmotståndaren inte har kunskap om den där omtalade verkligheten.
              Det hände senast i går när vi i civilutskottet debatterade bostads-
              och hyresrätt.
            </seg>
            <seg n="8bc2a5d9">
              Jag tror inte att man ska ta så allvarligt på det eftersom vi
              faktiskt lever i olika verkligheter. I går lärde vi oss att de
              klyftor som de borgerliga politikerna uppenbarligen ännu inte
              ser har blivit så stora att vi helt enkelt klarar av att leva
              i parallella men ack så skilda världar, sida vid sida, i vårt
              land.
            </seg>
            <seg n="85ca8f7e">
              I den verklighet som jag lever i är det vanligt att barn föds
              utanför äktenskapet. I den värld som jag lever i är äktenskapet
              över huvud taget inte något som de flesta funderar över, möjligen
              som en dyrbar fest för de rika. Men det betyder inte att barn
              i dessa familjer på något vis skulle ha det sämre än barn i traditionella
              kärnfamiljer.
            </seg>
            <seg n="a1f271ca">
              I dag får ett barn som föds inom ett äktenskap automatiskt båda
              som föräldrar, medan det barn som föds till exempel inom ett partnerskap
              inte har samma rättighet. Då måste barnet adopteras av den ena
              partnern, om inte barnet har blivit till med hjälp av svensk statlig
              vård. Men barn kommer till på många olika sätt, i alla fall i
              den värld som jag lever i.
            </seg>
            <seg n="1043ee64">
              Många barn har exempelvis kommit till genom insemination, där
              två homosexuella par, en man och två kvinnor eller en kvinna och
              två män kan vara involverade. I sådana situationer kan det vara
              fler än två vuxna människor som betraktar sig som föräldrar till
              ett barn och som barnet, inte att förglömma, betraktar som sina
              föräldrar. Barnets bästa innebär att man måste förstå vilken värld
              barnet lever i och hur barnet uppfattar sin verklighet.
            </seg>
            <seg n="3998bd97">
              I många fall finns det i verkligheten mer än två föräldrar, men
              trots det är det bara två vuxna personer som kan vara juridiska
              vårdnadshavare.
            </seg>
            <seg n="f1532ff2">
              Miljöpartiet vill att barns bästa alltid ska vara det avgörande
              och vägledande. Ett sätt att stärka barnets situation är att man
              tillåter att barnet har fler än två vårdnadshavare. Då skulle
              de vuxna som i praktiken, i det verkliga livet, är barnets vårdnadshavare
              också dela det rättsliga och formella ansvaret för barnet.
            </seg>
            <seg n="1fe4e37f">
              En sådan förändring skulle självklart få många olika och ganska
              omfattande rättsliga och ekonomiska konsekvenser. Det krävs därför
              en hel del utredande, vilket vi är fullt medvetna om. Det är därför
              som Miljöpartiet vill att man utreder om det är möjligt för barn
              att ha fler än två formella vårdnadshavare.
            </seg>
            <seg n="1578150e">
              En annan konsekvens med anledning av det som händer i den värld
              som jag lever i borde vara att lagstiftaren tar sig en funderare
              på begreppen far och mor i lagstiftningen. Allt fler barn växer
              i praktiken upp med två föräldrar för vilka de traditionella rollerna
              som far eller mor inte längre är relevanta. Allt fler föräldrar
              är varken far eller mor, samtidigt som många föräldrar är både
              far och mor på samma gång. En viss förändring har redan skett
              i lagstiftningen, där de gamla begreppen far och mor har bytts
              ut mot föräldrar som är ett mer könsneutralt och, i mitt tycke,
              mer funktionellt begrepp. Men Miljöpartiet vill att lagstiftningen
              så långt som det är möjligt revideras med målet att begreppen
              blir mer könsneutrala.
            </seg>
            <seg n="39921bb3">
              Under det förra riksmötet klarade man av att göra ett tillkännagivande
              till regeringen om vikten av att barn har rätt till ett juridiskt
              ombud vid vårdnadstvister. Regeringen fick då det uppdrag som
              den nu arbetar med.
            </seg>
            <seg n="52c98069">
              Jag tror att majoriteten genomgående väljer att avslå alla förslag
              där det pågår arbete i Regeringskansliet. Jag tycker att det är
              lite sorgligt att se hur ni som skulle förnya även politiken,
              som jag uppfattade det, faller in i detta gamla betongsossesätt
              att hantera frågor i riksdagen.
            </seg>
            <seg n="353f6e34">
              Det skulle definitivt inte hota regeringsmakten eller regeringsarbetet
              om riksdagen någon gång uttryckte en viljeinriktning även på områden
              där övervägandena i Regeringskansliet inte är färdiga. När det
              nu till och med finns ett tillkännagivande från det förra riksmötet
              så kan ju regeringen, åtminstone rent teoretiskt, uppfatta ett
              uteblivet tillkännagivande i år som att riksdagsmajoriteten inte
              längre anser att frågan är lika viktig.
            </seg>
            <seg n="d63db1c2">
              Jag var ganska gammal när jag blev politiker, och jag såg med
              mycket stor skepsis på både politik och politiker. Jag tror därför
              att jag har ganska lätt att förstå varför det så kallade politikerföraktet
              är så starkt. Därför vädjar jag till er i majoriteten att försöka
              hitta de där frågorna där ni skulle kunna göra beslutsgången mer
              transparent och lätt att förstå för väljarna.
            </seg>
            <seg n="c74c676a">
              Nu skulle ni till exempel kunna göra ett tillkännagivande om
              juridiska ombud, utformat som en enkel beställning om utredning.
              Sedan antar jag att det raskt skulle komma ett förslag från regeringen
              eftersom jag förstår att man jobbar med det. Och ni förfogar ju
              fortfarande över hela innehållet. Det blir mycket lättare att
              begripa än att ni nu säger nej till att efterfråga något som ni
              förmodligen under detta riksmöte eller till hösten kommer att
              tacka ja till innehållet i. Det är väldigt märkligt och svårt
              för en väljare att förstå.
            </seg>
            <seg n="92f91973">
              Jag tycker att vi som sitter i civilutskottet, som är ett nytt
              utskott, borde kunna ta på oss rollen att även försöka förnya
              riksdagsarbetet. Det är ett nytt utskott, och vi kunde se på lite
              nya möjligheter.
            </seg>
            <seg n="a02eefdb">
              Jag upplevde faktiskt detta maktspel som lika löjeväckande under
              mina tidigare två år i riksdagen som ledamot i ett parti som då
              samarbetade med regeringen som jag upplever det nu när regeringen
              tydligen inte vill samarbeta med mitt parti ens i de frågor där
              vi har samma åsikter. Det blir ett konstigt spel.
            </seg>
            <seg n="d3ab1f1a">
              Men jag hoppas att vi så småningom ska få en ärendehantering
              mellan riksdag och regering som synliggör både det verkliga och
              det formella maktförhållandet mellan riksdag och regering i stället
              för att man, som jag tycker, manifesterar regerandets ofelbarhet.
              Det är ett underligt mål för arbetet.
            </seg>
            <seg n="84f389a8">
              Herr talman! Jag vill avsluta med att jag inte anser att Karthago
              ska rivas men att dubbelspåret mellan Falun och Borlänge ska byggas.
              Jag står självklart bakom alla Miljöpartiets reservationer i betänkandet,
              men för tids vinnande yrkar jag bifall enbart till reservation
              2.
            </seg>
          </u>
          <note n="bd710f83">
            Anf. 100 INGER RENÉ (m):
          </note>
          <u who="jan_lindholm_47d961" xml:id="i-b418202c6dac3746-0" n="da902757" prev="i-baa3f16ed83b8eaf-0">
            <seg n="15b421fa">
              Herr talman! Civilutskottets betänkande 8 är ett motionsbetänkande
              där rättsliga förhållanden mellan barn och föräldrar behandlas.
              Det finns 30 motionsyrkanden som har gett upphov till 12 reservationer,
              och jag yrkar avslag på alla reservationer. I stället yrkar jag
              bifall till utskottets förslag i alla delar.
            </seg>
            <seg n="5589c6de">
              En stor del av frågeställningarna och motionerna handlar om behandlingen
              av barn och barns förhållanden vid föräldrars skilsmässa. Att
              skydda den svagaste parten är ledord i all lagstiftning. Och det
              torde inte vara någon som ifrågasätter att barn vid en skilsmässa
              verkligen är den svagaste parten. Att det som är bäst för barnet
              ska vara utgångspunkten i lagstiftningen är självklart för oss
              alla.
            </seg>
            <seg n="40765e35">
              Men att det är svårt att stifta lag på detta område visar det
              faktum att dessa lagar under senare tid har varit relativt kortlivade.
              Vi försöker ständigt göra det som vi tror är förbättringar. Då
              är det lite sorgligt och mycket vemodigt att ta del av Rädda Barnens
              nyligen gjorda undersökning I skilda världar . Där redovisas vilka
              genomgripande spår som en skilsmässa kan ge upphov till hos barn
              och ungdomar. Man talar med väldigt tydliga förtecken om att umgänget
              med föräldrarna påverkas negativt. Barnen och ungdomarna får sömnsvårigheter,
              koncentrationssvårigheter och huvudvärk. Skilsmässan förknippas
              med mycket stark sorg. Och barn tycker att de inte fick stöd av
              någon. De tycker att det är tufft att få styvföräldrar. Och de
              tycker att det är ännu tuffare att få styvsyskon.
            </seg>
            <seg n="fb41e3d0">
              Många barn och ungdomar redovisade att de inte hade någon att
              tala med, någon som frågade: Hur har du det? Hur mår du?
            </seg>
            <seg n="5ccb8561">
              Där, menar jag, har vi i vuxenvärlden ett ansvar inte bara som
              lagstiftare utan också som medmänniskor, ett ansvar som vi antagligen
              jag får väl tala för mig i alla fall inte har tagit i tillräcklig
              omfattning. Där borde vi vuxna vara en resurs för barn som, kan
              man gott säga, genomlider en skilsmässa. Alla känner vi säkert
              barn och ungdomar som bär på tunga funderingar som de skulle må
              bra av att få dela med sig av med en vuxen.
            </seg>
            <seg n="48cec90a">
              Att få styvsyskon och styvföräldrar är för många barn det värsta
              med en skilsmässa. Bara 3 procent av barnen i nämnda undersökning
              hade goda erfarenheter av styvsyskon och styvföräldrar. I Sverige
              är det inte få äktenskap som slutar med skilsmässa enligt den
              senaste statistiken, år 2003, 54 procent. Det genomsnittliga äktenskapet
              i vårt land varade i tolv år. Det rör sig alltså i sammanhanget
              om åtskilliga barn och ungdomar varje år. Siffran för Sverige
              ligger över den genomsnittliga europeiska siffran när det gäller
              antalet skilsmässor. Men när det gäller antalet år ligger vi ungefär
              i mitten sett till Europas länder.
            </seg>
            <seg n="76497d52">
              Den senaste lagstiftningen på det här området trädde i kraft
              för mindre än ett år sedan. Därför menar vi att det är i kortaste
              laget att göra en utvärdering. Men alldeles självklart kommer
              lagen att följas upp inom vad man brukar kalla för rimlig tid.
            </seg>
            <seg n="7d9db2b0">
              Dessutom har Socialstyrelsen i sitt regleringsbrev fått i uppdrag
              att sammanställa kunskapsläget när det gäller hur riskbedömningar
              ska göras när en socialnämnd utreder frågor om vårdnad, boende
              och umgänge. Socialstyrelsen ska också redovisa hur metoder inom
              området ska utvecklas. Uppdraget ska redovisas senast den 30 november
              i år.
            </seg>
            <seg n="eee44df8">
              Ytterligare en utredare ska analysera vilka nackdelar som kan
              uppkomma för barn vid gemensam vårdnad när föräldrar inte kan
              komma överens. Den utredningen ska vara färdig i juli i år.
            </seg>
            <seg n="4317b4e1">
              I ett antal motioner och reservationer slår man, menar jag, in
              öppna dörrar. Utredningar är tillsatta en del är slutförda och
              regeringen bereder ärendena på vanligt sätt.
            </seg>
            <seg n="28cde76a">
              Det är få ärenden som vi debatterar här i kammaren som vi är
              så överens som om när det gäller den här delen av familjepolitiken.
              Vi har alla, vilket nästan har blivit slagord, barnets bästa för
              ögonen. Det är bra slagord så ska det vara!
            </seg>
            <seg n="938e8515">
              Jag är övertygad om att vi kommer att se fram emot flera förslag
              och flera beslut som förbättrar situationen för barn och ungdomar
              i denna utsatta situation.
            </seg>
          </u>
          <note n="a08daa56">
            Jag yrkar, som sagt, bifall till utskottets förslag i betänkandet
            i dess helhet.
          </note>
          <note type="speaker" n="180671d0">
            Anf. 101 MARIA KORNEVIK JAKOBSSON (c):
          </note>
          <u who="unknown" xml:id="i-c511c50c8aa1180f-0" n="0e6d2e97">
            <seg n="c66ee698">
              Fru talman! De allra flesta föräldrar vill sina barns bästa och
              gör allt som står i deras makt för att barnen ska få vad de behöver
              för att ha en trygg och säker uppväxt. Att det i de allra flesta
              fall också är det bästa för barnen att ha en god och nära kontakt
              med båda föräldrarna råder det ingen tvekan om.
            </seg>
            <seg n="73f1faa6">
              Tyvärr är det inte alla barn och föräldrar som lever upp till
              detta. Det som kan hända vid uppslitande vårdnadstvister är att
              barnen får bli verktyg i det krig som föräldrarna för. Barnen
              får bli budbärare mellan föräldrarna. Ibland får de till och med
              välja bort den ena föräldern.
            </seg>
            <seg n="43982a9b">
              På en skola på den plats som jag kommer från ställde skolsköterskan
              frågan: Vad är det som ni är allra mest rädda för? Frågan ställdes
              till en klass på mellanstadiet. 20 av 24 elever svarade att de
              var allra mest rädda just för att föräldrarna skulle skiljas.
              Exakt samma svarade de barn det här var när kriget i det forna
              Jugoslavien pågick som mest som hade varit utsatta för krig.
            </seg>
            <seg n="212ada10">
              En bra regel i det här sammanhanget är att föräldrarna ska sätta
              sina barns behov före sina egna. Ibland kan föräldrarna behöva
              stöd och hjälp. Socialtjänsten är då det verktyg som finns och
              som är bra. De kan ge stöd i form av familjesamtal.
            </seg>
            <seg n="5c58cfe5">
              Nu är det dock så beskaffat att det är mycket ojämnt i landet.
              Man ska ha tur för att få det man behöver om man vid en skilsmässa
              hamnar i en vårdnadstvist.
            </seg>
            <seg n="9efe94f3">
              Socialnämnden har även i uppdrag att se till att barnet får möjlighet
              att regelbundet ha umgänge med mor- och farföräldrar eller med
              annan barnet närstående person. Att detta sker är väldigt viktigt
              för att barnet ska få möjlighet att växa upp i ett sammanhang.
              Det är inte så länge sedan detta över huvud taget inte var möjligt;
              det fanns inte med.
            </seg>
            <seg n="46a8193a">
              Barnets rätt till båda föräldrarna får inte, som föregående talare
              här sagt, innebära att barnet måste leva och umgås med en förälder
              under alla förhållanden som det var enligt den kortlivade lag
              som fanns för ett tag sedan. För de flesta var det lika självklart
              att båda ska ha rätt till delad vårdnad som att solen går upp.
              Men för dem som det inte var bra för blev det rent katastrofala
              följder, så vi är väldigt glada över att det nu är borta.
            </seg>
            <seg n="7f9cdd37">
              När det gäller hot och våld på barnet och inom familjen bör umgängesrätten
              särskilt prövas. En överflyttning av vårdnaden kan till och med
              bli aktuell. Inget barn ska behöva bli utsatt för våld, hot eller
              annan kränkande behandling.
            </seg>
            <seg n="53dcaaab">
              Med den senaste ändringen i vårdnadsreglerna markerar lagtexten
              ytterligare den betydelse som risken att ett barn far illa måste
              få vid beslut som rör vårdnad, boende och umgänge. Det är en mycket
              bra och välkommen ändring.
            </seg>
            <seg n="4069cdf5">
              Fru talman! Centerpartiet och jag ser med tillfredsställelse
              på att Socialstyrelsen i sitt regleringsbrev för det här budgetåret
              har fått i uppdrag att sammanställa kunskapsläget i fråga om hur
              riskbedömningar ska göras när socialnämnden utreder frågor om
              vårdnad, boende och umgänge samt att redovisa hur metoder inom
              området kan utvecklas. Just metoder ser jag som särskilt viktigt,
              för det här är ett styrmedel för att kunna få en god kvalitet
              och en likvärdig bedömning. Det uppdraget ska redovisas senast
              den 30 november i år.
            </seg>
            <seg n="fd970869">
              Det som är viktigt när det gäller alla frågor som rör barn och
              umgänge är att man särskilt prövar varje enskilt fall. Det farliga
              med lagstiftningen i sådana här ärenden är ju när det blir en
              total sanning: Det här är sant
            </seg>
            <seg n="e0376ba1">
              Det går inte att generalisera i de här frågorna. Det som är helt
              fel för den ena kan vara helt rätt för den andra.
            </seg>
            <seg n="39d53be7">
              Fru talman! Jag tycker att det finns en viss poäng i att samla
              all lagstiftning som rör barn i en särskild barnbalk där barnets
              rätt sätts främst. Föräldrabalken är ofta starkare och får företräde
              framför barnets rätt. Införandet av en barnbalk skulle också ligga
              i linje med FN:s konvention om barns rättigheter.
            </seg>
          </u>
          <note n="92811edc">
            Slutligen yrkar jag bifall till utskottets förslag i betänkandet.
          </note>
          <note type="speaker" n="a191f43d">
            Anf. 102 JAN ERTSBORN (fp):
          </note>
          <u who="jan_ertsborn_0fcba0" xml:id="i-7c4c46164b4f62d2-0" n="19dfb736">
            <seg n="1f802a59">
              Fru talman! I detta betänkande, liksom i övriga motionsbetänkanden,
              behandlas ganska många olika ärenden. När man ska bestämma sig
              för att gå upp och hålla ett anförande får man självfallet välja
              ut några saker. Då väljer man naturligtvis sådant som ligger en
              varmast om hjärtat.
            </seg>
            <seg n="6eca99a7">
              Jag vill därför börja med frågan om juridiskt biträde för barn.
              Den frågan för att ge lite historik kom upp under 1990-talet här
              i riksdagen, och i slutet av 1990-talet tillsattes en utredning
              som i januari 2002 kom med det betänkande som jag här visar upp.
              Det innehöll en färdig lagtext för att kunna förordna juridiskt
              biträde åt barn om synnerliga skäl fanns för att göra detta vid
              vårdnads- och umgängesrättstvister.
            </seg>
            <seg n="208650f3">
              Betänkandet blev liggande hos departementet. Våren 2004 avslog
              dåvarande riksdags majoritet motioner om lagstiftning. Våren 2005
              hände samma sak. Våren 2006 ville Socialdemokraterna avslå igen,
              men då hade tålamodet uppenbarligen tagit slut hos Vänsterpartiet
              och Miljöpartiet, vilket var mycket glädjande. Båda partierna
              har ju varit med på denna fråga ganska länge, och de ställde då
              upp tillsammans med oss i de borgerliga partierna. Vi fick till
              stånd ett tillkännagivande med lydelsen att det ska finnas ett
              eget juridiskt biträde i alla mål om vårdnad, boende och umgänge.
            </seg>
            <seg n="243eb017">
              Det känns lite egendomligt även om LiseLotte Olsson och Jan Lindholm
              är i stort sett nya här i riksdagen att höra att vi nu borde göra
              ett nytt tillkännagivande ett år efter det förra tillkännagivandet,
              när ni uppenbarligen inte lyckades få den tidigare regeringen
              att göra någonting på flera år. Det fanns ju uppenbarligen möjligheter
              till det för er med det nära samarbete som ni hade under den tiden.
            </seg>
            <seg n="fcba35fe">
              Ni kan vara övertygade om att vi som sitter i civilutskottet
              för de borgerliga partierna har ett nära samarbete med Justitiedepartementet.
              Vi diskuterar de här frågorna och kommer att fortsätta att driva
              frågan om att få fram ett juridiskt biträde så hårt som det bara
              är möjligt.
            </seg>
            <seg n="a68757b1">
              Dock finns det prioriteringsproblem som ni säkert känner till
              väl allihop. Om ni inte gör det kan ni studera dagens skrivelse
              nr 75 och se hur mycket som ligger hos Justitiedepartementet.
              Den socialdemokratiska regeringen lämnade faktiskt efter sig en
              ansenlig mängd. Det kan vi inte städa upp på sex månader eller
              ett år, utan det kommer att ta lite tid.
            </seg>
            <seg n="c4669a3d">
              Frågan om juridiskt biträde åt barn är dock högprioriterad, och
              den försöker vi att göra så mycket som vi kan med.
            </seg>
            <seg n="d892028b">
              Jag vill också säga några ord om problematiken kring gemensam
              vårdnad och hälso- och sjukvård för barn. En utredning kommer
              att bli färdig i sommar, och det ser vi fram emot mycket. Vi hoppas
              att vi ska kunna göra några snabba ställningstaganden, för det
              är oerhört angeläget att komma till rätta med denna problematik
              så att inga barn på något vis går miste om hälso- eller sjukvård
              på grund av att föräldrarna är oense.
            </seg>
            <seg n="1f0ec0cb">
              Jag tänkte nu ägna en stund åt en fråga som jag har ägnat mig
              åt ganska mycket under föregående mandatperiod, nämligen skuldsatta
              barn. Vi fick under förra mandatperioden mycket tidigt klart för
              oss att det finns ett antal olika skulder som drabbar barn. Det
              är inte bara så kallade fordonsrelaterade skulder där man registrerar
              barnen som ägare till fordon, utan det handlar också om skatter
              och avgifter för att man använder barnen för att sälja aktier
              eller fonder utan att betala reavinsten. Det finns böter som drabbar
              barn, och det finns skadestånd och konsumtionsskulder av olika
              slag, till exempel telefoni, Internet, skolfoto och läkarbesök.
            </seg>
            <seg n="6d487a11">
              Vi fick den socialdemokratiska regeringen att lägga fram förslag
              beträffande de fordonsrelaterade skulderna. Det var vi väldigt
              tillfredsställda med, även om problematiken för dem som redan
              fanns hos kronofogden inte blev löst. Det finns ju fortfarande
              ett antal barn som sitter rätt illa till.
            </seg>
            <seg n="418d64f2">
              Vi fick och det var kanske det absolut viktigaste en anmälningsskyldighet
              för kronofogdemyndigheten till överförmyndarna. Jag tror att det
              är en av orsakerna till att skulderna på barn har gått ned ganska
              ordentligt.
            </seg>
            <seg n="c4bab871">
              Men det finns problem kvar. Jag tror att många av er kommer ihåg
              när Konsumentombudsmannen berättade om fallet med den 13-åriga
              flickan som besökte en läkarmottagning tillsammans med sin mamma
              som inte hade möjlighet att betala patientavgiften på 120 kronor.
              Flickan fick när hon fyllde 18 år krav från kronofogdemyndigheten
              på att betala patientavgiften. Då var det inte 120 kronor, utan
              det hade blivit strax över 2 000 kronor med avgifter och räntor.
              Detta beror naturligtvis på att folk i allmänhet inte kan reglerna.
            </seg>
            <seg n="ba205e89">
              Vi fick för någon vecka sedan läsa en artikel om att tusentals
              barn är registrerade hos kronofogden för obetalda skolfoton. Som
              jag har uppfattat situationen har det gått till så att fotoföretaget
              har skickat med barnen en beställningsblankett som en av föräldrarna
              har skrivit på. Sedan har fotona levererats, men betalningen har
              uteblivit. Blanketten kan mycket väl vara utformad så att föräldern
              inte har skrivit på som beställare av skolfotot utan har skrivit
              på ett godkännande av att barnet beställer skolfotot. Då skulle
              man juridiskt sett kunna komma fram till att barnet faktiskt är
              bundet att betala för skolfotot.
            </seg>
            <seg n="5ceb2bc5">
              Dock strider det mot en bestämmelse i föräldrabalken, nämligen
              att förmyndare inte får ingå skuldförbindelser för barnens räkning
              utan Överförmyndarens samtycke. Men det här känner ju folk i allmänhet
              inte heller till. Om de hade känt till detta och hade bestridit
              kraven som nu ligger hos kronofogden tror jag inte att rättsmaskineriet
              hade dömt ut barnen som betalningsskyldiga. Skulle de göra det
              beror det på utformningen av beställningsblanketten. Det är synnerligen
              oetiskt om skolfotoföretaget har formulerat beställningsblanketten
              på detta vis, och det borde i varje fall skolledningarna se upp
              med så att de inte medverkar till detta. Den förälder som beställer
              skolfoto eller går med barnet till läkarmottagningen är naturligtvis
              den som ska betala inte barnet.
            </seg>
            <seg n="9908c177">
              Jag tycker att det är viktigt att försöka klarlägga denna situation.
              Jag har inte så stor förhoppning om att detta når ut till allmänheten,
              men jag har en förhoppning om att vi kommer att få ändra reglerna
              och göra mycket tydligare vilket ansvar föräldrarna har och i
              vilka situationer det över huvud taget är möjligt att skuldsätta
              barn.
            </seg>
            <seg n="ba5b2a20">
              Avslutningsvis vill jag betona problematiken kring talerätten
              beträffande faderskap efter mannens död. I vissa situationer,
              beroende på hur faderskapet har blivit fastställt, kan den efterlevande
              makan eller arvingarna väcka talan. I andra situationer går det
              inte att göra det.
            </seg>
            <seg n="3c4866e0">
              Vi har i dag en modern dna-teknik som även efter mannens död
              kan fastställa om faderskapet verkligen är rätt. Vi tycker att
              man bör få möjlighet att väcka talan i alla de situationer där
              man ifrågasätter faderskapet. Det är naturligtvis viktigt framför
              allt för barnet att faderskapet blir fastställt, men det har också
              med till exempel arvsrätt att göra.
            </seg>
            <seg n="8357c4ee">
              Vi arbetar vidare med Justitiedepartementet, och vi hoppas att
              vi också ska kunna få in denna problematik i någon lämplig utredning
              inom den närmaste tiden och på det viset få möjlighet att säkerställa
              att faderskap faktiskt blir riktigt fastställda.
            </seg>
          </u>
          <note type="speaker" n="8492c797">
            Anf. 103 YVONNE ANDERSSON (kd):
          </note>
          <u who="yvonne_andersson_b37e40" xml:id="i-1b06e2783d3cb1dd-0" n="e0359e60" next="i-78d70c7ccf41eaa0-0">
            <seg n="f849e3bc">
              Fru talman! Vad vore livet utan barn, brukar jag säga. Barn och
              föräldrar heter det betänkande som vi diskuterar. Det handlar
              om väldigt många olika typer av motioner om allt från barns skuldsättning
              till talerätt i mål om umgänge.
            </seg>
            <seg n="8da9a1b8">
              Det är inte så länge sedan vi hade den här typen av frågor uppe.
              Det var i maj förra året, då det var en annan majoritet i riksdagen.
              Nu diskuterar vi frågorna från det perspektiv vi har i dag, och
              jag hoppas att vi äntligen ska kunna förstärka barnperspektivet.
              Jag yrkar bifall till förslaget i betänkandet och avslag på motionerna.
            </seg>
            <seg n="ed12672a">
              Varje år är ca 50 000 barn med om en skilsmässa. Antalet ökar
              nu för första gången på några år.
            </seg>
            <seg n="da5fe7d4">
              För många vuxna kan det vara lite trivialt kanske, men en skilsmässa
              är aldrig en rolig händelse för någon. Det är alltid bekymmer
              med det, inte minst för barnen som oftast drabbas hårdast. Vi
              skiljer oss av någon anledning. Ofta vet barnen inte om den anledningen,
              utan i stället känner de kanske själva skuld till att föräldrarna
              skiljer sig. Det är en uppochnedvänd värld där våra behov tycks
              styra.
            </seg>
            <seg n="c922954b">
              Vi kristdemokrater har länge talat om det förebyggande arbetet
              i form av till exempel utveckling av familjecentraler, fungerande
              psykiatrisk vård, fungerande arbetsmarknad, bra barnomsorg, familjerådgivning
              och föräldrautbildning. Familjen måste också få det samhälleliga
              stöd som ibland är nödvändigt för att man ska kunna hålla ihop.
              Familjepolitiken bör ge gott stöd när föräldrar och familjer hamnar
              i kris, till exempel vid dödsfall, separationer eller skilsmässor.
              Politiken måste bidra till trygghet för barnen.
            </seg>
            <seg n="f121d734">
              Den kanske viktigaste aspekten vid skilsmässor där barn är inblandade
              rör vårdnaden av dem. Här kommer barnen ofta i kläm. De vuxna
              bråkar över deras huvuden om vad som är bäst för dem, men man
              lyssnar inte på barnen själva. Vuxna som inte kommer överens tar
              saken till domstol och skaffar sig vanligtvis juridiskt biträde,
              men barnen blir utan trots att saken angår dem lika mycket. Barn
              behandlas helt enkelt inte som eget rättssubjekt.
            </seg>
            <seg n="4bfa3015">
              Rädda Barnen gör en stor insats för våra barn. De utkom nyligen
              med en rapport, som vi redan har hört nämnas här, och har en webbsida
              för barn som har varit med om skilsmässor. Den har haft mellan
              12 000 och 13 000 besökare sedan starten för drygt ett år sedan.
              Syftet med den är att barn som varit med om en skilsmässa lättare
              ska kunna komma i kontakt med vuxna och andra barn som lyssnar
              på dem och få det vuxenstöd som föräldrarna inte alltid förmår
              ge. Rädda Barnen erbjuder de här barnen stöd via mejl, samtal,
              telefon eller personliga besök och har också satt upp en referensgrupp
              för barn och föräldrar. De har samlat barns tankar och känslor
              i samband med skilsmässa för att bättre kunna bedriva sitt påverkansarbete.
            </seg>
            <seg n="2600a98c">
              Slutsatserna från arbetet är att skilsmässa är minst lika mycket
              en livskris för barn som för föräldrarna och att många barn upplever
              att de inte får det stöd som de behöver.
            </seg>
            <seg n="b488f525">
              Rädda Barnen konstaterar slutligen att den uppsökande verksamheten
              är dålig på många håll. Man framhåller det som jag gärna vill
              lyfta fram här i dag: Det behövs en genomgripande attitydförändring
              i samhället när det gäller effekterna av skilsmässa. Därför menar
              Rädda Barnen att familjerådgivningen bör inkludera barnen. Vi
              har påtalat den här attitydförändringen, och jag tror att den
              är på gång.
            </seg>
          </u>
          <note n="0a862cbf">
            När frågan om barns rättigheter i familjeprocesser var uppe i
            lagutskottet under förra mandatperioden avstyrktes yrkanden från
            bland annat min kollega Peter Althin om att barn skulle ha eget
            biträde i familjetvister, med hänvisning till pågående utredningsarbete
            inom Regeringskansliet. I en departementspromemoria har man föreslagit,
            som vi också hörde här, att Sverige skulle ratificera den europeiska
            konventionen om utövandet av barns rättigheter i syfte att stärka
            barns ställning vid familjerättstvister.
          </note>
          <u who="yvonne_andersson_b37e40" xml:id="i-78d70c7ccf41eaa0-0" n="e0359e60" prev="i-1b06e2783d3cb1dd-0">
            <seg n="4a40bdf5">
              Nu äger Justitiedepartementet frågan, men det görs mycket även
              på annat håll. Låt mig nämna till exempel det nationella centrum
              för barns rättigheter som socialminister Göran Hägglund invigde
              i förra veckan i Örebro. Detta centrum, som kommer att bli en
              del av Örebros universitet, ska fungera just som en mötesplats
              mellan praktik och forskning kring barnets rättigheter. Det ska
              samla och sprida kunskap och hitta nya vägar till genomförande
              av barnkonventionen i Sverige.
            </seg>
            <seg n="c42716ad">
              Samtidigt med det här har regeringen tagit beslut om att ge Statskontoret
              i uppdrag att göra en översyn av myndighetsstrukturen just för
              barnpolitiken, eftersom Barnombudsmannens egna undersökningar
              har visat på brister i genomförandet av barnkonventionen bland
              myndigheter, kommuner och landsting.
            </seg>
            <seg n="638e3e04">
              Sammantaget tror jag därför att vi inom en snar framtid kommer
              att se en förstärkning av barns rättigheter i hela landet, och
              det känns väldigt tryggt.
            </seg>
            <seg n="7ffbcb75">
              Återupptagna förhandlingar
            </seg>
          </u>
          <note n="7703ed45">
            Överläggningen var härmed avslutad.
          </note>
          <note n="72de68f7">
            Ajournering
          </note>
          <note n="80a18d19">
            Kammaren beslutade kl. 16.25 på förslag av andre vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note n="e9f2ceca">
            Förhandlingarna återupptogs kl. 17.00.
          </note>
          <note n="34d07b4f">
            14 § Beslut om ärende som slutdebatterats den 21 mars
          </note>
          <note n="bfbb9cb6">
            Punkt 3
          </note>
          <note n="34cc4ede">
            Punkt 4
          </note>
          <note n="caaf7fd9">
            Punkt 6
          </note>
          <note n="e4ed0dde">
            Övriga punkter
          </note>
          <note n="4379e91c">
            15 § Beslut om ärenden som slutdebatterats vid dagens sammanträde
          </note>
          <note n="ddb561a8">
            Punkt 5
          </note>
          <note n="e4ed0dde">
            Övriga punkter
          </note>
          <note n="306a7a0f">
            Punkt 1
          </note>
          <note n="fa72e69d">
            Punkt 2
          </note>
          <note n="ddb561a8">
            Punkt 5
          </note>
          <note n="e5f35fb0">
            Punkt 9
          </note>
          <note n="869d0ac1">
            Punkt 10
          </note>
          <note n="81b085d4">
            Punkt 14
          </note>
          <note n="e4ed0dde">
            Övriga punkter
          </note>
          <note n="fa72e69d">
            Punkt 2
          </note>
          <note n="ddb561a8">
            Punkt 5
          </note>
          <note n="e4ed0dde">
            Övriga punkter
          </note>
          <note n="306a7a0f">
            Punkt 1
          </note>
          <note n="bfbb9cb6">
            Punkt 3
          </note>
          <note n="6e81d8d8">
            Punkt 15
          </note>
          <note n="e5bb5071">
            Punkt 16
          </note>
          <note n="e4ed0dde">
            Övriga punkter
          </note>
          <note n="cca2d0bb">
            16 § Beslut om förlängd motionstid
          </note>
          <note n="19363331">
            Kammaren biföll talmannens förslag att motionstiden för följande
            propositioner skulle förlängas till onsdagen den 11 april :
          </note>
          <note n="931778ce">
            17 § Bordläggning
          </note>
          <note n="c31e0320">
            Anmäldes och bordlades
          </note>
          <note n="3a9c5d76">
            18 § Anmälan om interpellationer
          </note>
          <note n="eaaf2bdc">
            Anmäldes att följande interpellationer framställts
          </note>
          <note n="f35d4408">
            den 22 mars
          </note>
          <note n="7560cddf">
            Torbjörn Björlund
          </note>
          <note n="86605799">
            Kalle Larsson
          </note>
          <note n="f3c7acf6">
            Catharina Bråkenhielm
          </note>
          <note n="22f7c52b">
            Interpellationerna redovisas i bilaga som fogats till riksdagens
            snabbprotokoll tisdagen den 27 mars.
          </note>
          <note n="44d0981e">
            19 § Kammaren åtskildes kl. 17.23.
          </note>
          <note n="2bdae88c">
            Förhandlingarna leddes
          </note>
          <note n="57568b82">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
