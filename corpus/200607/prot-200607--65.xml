<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--65</head>
          <docDate when="2006-02-22">2006-02-22</docDate>
        </div>
      </front>
      <body>
        <div>
          <note n="fd0f6fa4">
            ﻿
          </note>
          <note n="5a3b223b">
            Riksdagens protokoll
          </note>
          <note n="3d5dc7a0">
            2006/07:65
          </note>
          <note type="date" n="165bef07">
            Torsdagen den 22 februari
          </note>
          <note n="79a251d3">
            Kl. 12:00 - 19:16
          </note>
          <note n="3a4d56d8">
            1 § Justering av protokoll
          </note>
          <note n="be471426">
            Justerades protokollet för den 16 februari.
          </note>
          <note n="8c08b5be">
            2 § Meddelande om preliminär plan för kammarens sammanträden
          </note>
          <note n="7d4d1734">
            Andre vice talmannen meddelade att en preliminär plan för kammarens
            sammanträden under tiden den 26 februari13 september med voteringstider
            till och med den 20 juni delats ut till kammarens ledamöter.
          </note>
          <note n="f45cc35d">
            3 § Meddelande om preliminära hålltider för kammaren
          </note>
          <note n="aa12aebc">
            Andre vice talmannen meddelade att preliminära hålltider för
            kammaren hösten 2007 till våren 2010 delats ut till kammarens
            ledamöter.
          </note>
          <note n="897bc028">
            4 § Förenklad hantering av medborgarförslag
          </note>
          <note n="d1b06167">
            Föredrogs
          </note>
          <note n="ee2cfcea">
            Andre vice talmannen konstaterade att ingen talare var anmäld.
          </note>
          <note n="2f29cfa9">
            5 § Författningsfrågor
          </note>
          <note n="d1b06167">
            Föredrogs
          </note>
          <note type="speaker" n="854bc771">
            Anf. 1 MARIANNE BERG (v):
          </note>
          <u who="marianne_berg_93b5f2" xml:id="i-a37fdea219cb41c3-0" n="beb8511e" next="i-16b9cec90e740c8a-0"/>
          <note n="25c24a4d">
            Fru talman! Jag inleder mitt anförande med att yrka bifall till
            Vänsterpartiets reservation 1.
          </note>
          <u who="marianne_berg_93b5f2" xml:id="i-16b9cec90e740c8a-0" n="beb8511e" prev="i-a37fdea219cb41c3-0">
            <seg n="487e475b">
              I denna kammare har vi en mängd viktiga ärenden att besluta om.
              Tre saker tycker jag är viktigare än andra. Vi ska stifta lagar,
              vi ska se till att våra gemensamma skattepengar används till rätt
              verksamheter, och inte minst ska vi främja demokratin och skapa
              möjligheter för att den ska blomstra i många former och många
              kulörer.
            </seg>
            <seg n="c8f1ed88">
              Vi har fått förtroendet från svenska folket att leda Sverige
              under fyra år. Om väljarna tycker att vi gör ett gott jobb får
              vi måhända ett nytt förtroende för ytterligare en eller kanske
              ett par mandatperioder. Men om väljarna tycker att vi har gjort
              ett dåligt jobb kan de avsätta oss.
            </seg>
            <seg n="304fa36a">
              Det är hårda bud, och det är tufft, men det är bra.
            </seg>
            <seg n="7edea89e">
              Det är precis så som det ska gå till i en demokrati, man sköter
              sitt uppdrag som representant, och gör man inte det får man ta
              konsekvenserna.
            </seg>
            <seg n="76e7cc5f">
              Jag skulle vilja påstå att de flesta i denna kammare tycker att
              detta system är bra.
            </seg>
            <seg n="c0dd1839">
              Men när det kommer till statschefen då förvägrar vi oss själva
              möjligheten att påverka. Då vill majoriteten i riksdagen att vi
              ska kunna låta slumpen styra vem som ska få inneha Sveriges högsta
              ämbete. Inte ens slumpens skörd vill vi påverka i demokratisk
              riktning. Det är inte som ett jättelikt lotteri bland oss svenska
              medborgare när vi utser den person som ska bli statschef. Nej,
              det är endast inom en snäv familjekrets som vi hämtar nästa statschef,
              nästa drottning eller nästa kung.
            </seg>
            <seg n="a04cef4b">
              Hur länge ska vi dras med ett kungahus i Sverige? Det är sannerligen
              ofattbart att vi inte för många år sedan gjorde upp med vårt feodala
              förflutna.
            </seg>
            <seg n="33c4ec0f">
              I sagornas värld finner vi just drottningar, kungar, goda och
              onda feer och en och annan drake. Just i sagorna hör detta hemma,
              inte i ett modernt och demokratiskt samhälle.
            </seg>
            <seg n="c1c6aee3">
              Monarkin är inte utformad på ett sätt som är acceptabelt i dag,
              dels därför att den är odemokratisk, dels därför att det är omöjligt
              för befolkningen att tillsätta och avsätta statschefen utifrån
              hur vi tycker att denna person sköter sitt arbete. Men även ur
              ett rent demokratiskt och mänskligt perspektiv är monarkin orimlig.
            </seg>
            <seg n="b5230b19">
              Vänsterpartiet anser inte att vi ska ha ett system där vissa
              personer fråntas sin valfrihet när det gäller en del högst personliga
              ställningstaganden. Det kan till exempel gälla vilken religion
              man vill tillhöra och vem man vill leva tillsammans med i partnerskap
              eller i äktenskap. Likaså är det helt orimligt och stötande att
              en person tillåts utföra vilka handlingar som helst utan att kunna
              åtalas för desamma.
            </seg>
            <seg n="c01c58ed">
              Fru talman! Systemet borde reformeras. Och det vore rimligt att
              utse landets statschef genom någon form av val. Hur systemet ska
              utformas måste man givetvis noga bereda, samtala om och utreda.
            </seg>
            <seg n="6c869a46">
              Jag uppmanar därför kammarens ledamöter nu att stödja Vänsterpartiets
              reservation och låta Grundlagsutredningen få återkomma till riksdagen
              med förslag om hur vi ska kunna reformera vårt statsskick i en
              demokratisk ordning.
            </seg>
            <seg n="5a87ddb8">
              Fru talman! Ett av demokratins ben handlar om att vi i Sverige
              ska kunna nyttja vår rätt att delta i val, rösta fram de partier
              och personer som vi vill ska föra vår talan i kommuner, landsting
              och riksdag.
            </seg>
            <seg n="d421b795">
              En del av Vänsterpartiets motioner har skickats vidare till Grundlagsutredningen,
              bland annat den som handlar om rösträttsåldern. I Sverige har
              vi bestämt att man ska få rösta när man har fyllt 18 år. Vänsterpartiet
              har i dagsläget ingen avvikande mening i den frågan. Men vi anser
              att det är orättvist och orimligt att man ska förvägras sin rösträtt
              bara därför att man är född sent på året. Vi anser att det ska
              räcka att man fyller 18 år det år som det är val för att man ska
              få rösta.
            </seg>
            <seg n="b8000b2d">
              Vänsterpartiet anser också att de nya invånarna i detta land
              som ännu inte har blivit svenska medborgare ska ha samma möjligheter
              att avlägga sina röster i folkomröstningar, i EU-parlamentsval
              och i riksdagsval som de har i kommunala val och landstingsval.
              Vi är övertygade om att det skulle innebära en ökad självkänsla,
              en ökad känsla av samhörighet och ett ökat valdeltagande bland
              dessa människor om de kände att de fick fullt förtroende att kunna
              påverka sin egen vardag genom att tillsätta eller avsätta representanter
              i dessa församlingar.
            </seg>
            <seg n="cd21522c">
              Vänsterpartiet hoppas naturligtvis, eller rättare sagt tar för
              givet, att Grundlagsutredningen ska komma fram till en lösning
              i fråga om ändringar i likhet med våra klart och tydligt demokratiska
              förslag. Om så inte är fallet anser jag att vi cementerar orättvisorna
              i samhället.
            </seg>
          </u>
          <note type="speaker" n="b36520cf">
            Anf. 2 MIKAEL JOHANSSON (mp):
          </note>
          <u who="mikael_johansson_ede7e6" xml:id="i-e332295fe7a5c7ed-0" n="c00cbbd9" next="i-16ddd54f5123aa66-0">
            <seg n="74d06f22">
              Fru talman! Jag vill börja med att yrka bifall till reservation
              1. Självklart står jag bakom även reservation 2, men för att vinna
              tid yrkar jag bifall endast till reservation 1.
            </seg>
            <seg n="22a215ba">
              Betänkandet handlar om olika författningsfrågor. Bland annat
              tas monarkin upp med anledning av ett antal motioner från socialdemokrater,
              vänsterpartister, miljöpartister och folkpartister.
            </seg>
          </u>
          <note n="cce040a1">
            Successionsrätt till Sveriges tron tillkommer manliga och kvinnliga
            efterkommande till kronprins Johan Baptist Julii, sedermera Konung
            Karl XIV Johans, avkomling i rätt nedstigande led, Konung Carl
            XVI Gustaf.
          </note>
          <note n="7b031d81">
            Med dessa ord inleds 1 § i successionsordningen, en av Sveriges
            grundlagar.
          </note>
          <u who="mikael_johansson_ede7e6" xml:id="i-16ddd54f5123aa66-0" n="c00cbbd9" prev="i-e332295fe7a5c7ed-0">
            <seg n="9436ca17">
              Orden låter synnerligen otidsenliga. Det är naturligtvis i det
              moderna samhället ytterst svårt, för att inte säga omöjligt, att
              argumentera för att Sveriges statsöverhuvud med nödvändighet måste
              hämtas bland det fåtal medborgare som råkar kunna räkna fursten
              av Ponte-Corvo bland sina förfäder.
            </seg>
            <seg n="0577ce74">
              För övrigt kan vi i riksvapnet framför oss se inslaget från Ponte-Corvo.
              Det är väl rimligtvis bron i silver. Detta sagt till den som är
              specialintresserad.
            </seg>
            <seg n="532b1a82">
              Betydligt rimligare vore det om statsöverhuvudet i stället tillsattes
              genom val och hämtades ur befolkningen som helhet. Kanske någon
              av oss som sitter här i dag kan vara ett alternativ.
            </seg>
            <seg n="65495f26">
              Dessa motioner, fru talman, ska inte ses som direkt riktade mot
              kungen personligen utan mot principen att offentliga ämbeten ska
              kunna gå i arv.
            </seg>
            <seg n="04e4b839">
              Det ska bli spännande att höra hur debatten artar sig eftersom
              de borgerliga partierna i valrörelsen gjorde en stor sak av den
              föregående regeringens utnämningspolitik, till exempel utnämningen
              av generaldirektörer till myndigheter, och har ifrågasatt om utnämningarna
              alltid resulterat i att den person som är bäst lämpad för ett
              visst uppdrag har fått det. Parallellen kan kanske te sig möjlig
              i detta sammanhang.
            </seg>
            <seg n="aa933a84">
              Med tanke på den vikt de lagt vid detta får man utgå från att
              de är beredda att tillämpa liknande resonemang även när det gäller
              landets högsta ämbete. Att tillsätta statschefen genom arv innebär
              nämligen att personen på rikets högsta ämbete utses genom genetiskt
              lotteri. Sannolikheten för att den person som är bäst lämpad för
              uppdraget som statschef råkar vara född till första platsen i
              successionsordningen är inte speciellt stor. Inte heller har vi
              några garantier för att det biologiska lotteriet alltid kommer
              att leda till att en kompetent person får uppdraget. Historien
              kan möjligtvis tolkas så att det redan har varit fallet med någon
              eller några av tidigare statschefer.
            </seg>
            <seg n="05228b78">
              Det finns naturligtvis de som i dagsläget inte skulle hävda att
              denna risk för ögonblicket är överhängande. Det är naturligtvis
              bra. Men det är inget bra argument för att behålla ett bevisligen
              dåligt system. Det är bättre att ta itu med problemet nu, i lugn
              och ro, än att skjuta frågans lösning på framtiden.
            </seg>
            <seg n="4f757e62">
              Monarkin som den i dag är beskaffad är inte utformad på ett sätt
              som är acceptabelt i ett demokratiskt samhälle. Grundlagen stadgar
              till exempel att kungen saknar religionsfrihet, att han inte kan
              åtalas om han skulle begå brottsliga handlingar samt att prinsar
              och prinsessor inte har rätt att gifta sig utan regeringens godkännande.
              Det räcker alltså inte med bara synpunkter från föräldrarna.
            </seg>
            <seg n="ea6923e4">
              Det är uppenbart att systemet borde reformeras. Det rimliga vore
              att vi i stället för arvmonarki såg till att utse landets statschef
              genom någon form av val. De precisa formerna för detta val ämbetets
              titel, mandatperiodens längd med mera kan naturligtvis diskuteras.
              Men en lämplig tidpunkt för den ärftliga monarkins avskaffande
              är när vår nuvarande kung uppnår normal pensionsålder, vid 65
              år. Eftersom kungen är född år 1946 är det hög tid att tillsätta
              en utredning om hur vår statschef kan befrias från arvkungadömets
              principer.
            </seg>
            <seg n="a8bd93a5">
              Enligt vår gröna övertygelse har alla människor lika värde och
              samma rättigheter, och ingen kan födas till ett ämbete. Vi har
              därför svårt att se monarkins plats i ett modernt demokratiskt
              samhälle.
            </seg>
            <seg n="6992f8a8">
              I övrigt, fru talman, innehåller betänkandet ett antal spännande
              frågor, till exempel om en rotationsprincip för att möjliggöra
              för nya personer att ta plats i våra beslutande församlingar,
              om att ta bort spärrarna vid personval, om att snabbare få rösträtt,
              om skilda valdagar för att få ett ökat intresse kring de olika
              beslutsnivåerna, om karantänsregler för före detta ministrar och
              om att underlätta för att få till stånd folkomröstningar.
            </seg>
            <seg n="af685b40">
              Det mesta känns rimligt, till exempel att som vi i utskottet
              föreslår hänvisa till och invänta Grundlagsutredningens förslag
              som väntas komma någon gång i slutet av nästa år. Låt oss då se
              hur diskussionen går kring dessa frågor!
            </seg>
          </u>
          <note type="speaker" n="2fce2568">
            Anf. 3 MORGAN JOHANSSON (s):
          </note>
          <u who="morgan_johansson_c92f40" xml:id="i-60141f69736fffa4-0" n="d83e4edb" next="i-45b4bf58276fde08-0">
            <seg n="d036d282">
              Fru talman! Vi behandlar nu konstitutionsutskottets betänkande
              om författningsfrågor ett väldigt brett betänkande där väldigt
              många frågor tas upp.
            </seg>
            <seg n="8d297463">
              Jag noterar till exempel att en av frågeställningarna i dagens
              betänkande gäller karantänsregler, det vill säga regler för hur
              lång tid som ska gå innan ministrar kan ta på sig uppdrag i näringslivet.
            </seg>
            <seg n="cb1d948d">
              Med tanke på diskussionen i dessa dagar om Carl Bildt skulle
              man kanske nästan vilja eftersträva motsatta karantänsregler,
              det vill säga hur lång tid som ska gå innan en person från näringslivet
              tar ministeruppdrag. Det hade kanske varit nyttigt för Carl Bildt
              att sitta i karantän ett tag; det tror jag.
            </seg>
            <seg n="01245c5b">
              Det är alltså en av frågorna här. Men det är också väldigt många
              andra frågor som diskuteras i det här betänkandet.
            </seg>
          </u>
          <note n="03b464fc">
            Samtliga motioner avstyrks, bland annat med hänvisning till pågående
            arbete i Grundlagsutredningen och i Ansvarskommittén.
          </note>
          <u who="morgan_johansson_c92f40" xml:id="i-45b4bf58276fde08-0" n="d83e4edb" prev="i-60141f69736fffa4-0">
            <seg n="2ed7a020">
              Jag yrkar bifall till utskottets förslag i betänkandet men skulle
              vilja ta tillfället i akt och lite grann diskutera de grundläggande
              författningsfrågorna.
            </seg>
            <seg n="07f00968">
              Från socialdemokratins utgångspunkt anser vi att det nuvarande
              valsystemet i huvudsak fungerar ganska väl. Det upplevs som rättvist
              av medborgarna och verkar i alla fall bidra till ett högt valdeltagande.
              Det är enkelt och lätt överskådligt och leder till en bred representation
              av folkvalda från hela landet.
            </seg>
            <seg n="5e30f10a">
              Amerikanerna har uttrycket If it aint broken, dont fix it! om
              det inte är någonting som innebär stora bekymmer ska man kanske
              inte gå in och röra alltför mycket i det. Men därmed är det inte
              sagt att vi inte ska göra en del förändringar. Det bör man kanske
              göra. Men det är viktigt att det inte sker ogenomtänkt och hafsigt.
              Författningsfrågorna ska man vara rädd om. Dessa slarvar man inte
              med.
            </seg>
            <seg n="895a2b1b">
              Vi försöker så långt det går att i den svenska diskussionen vara
              överens om förändringar och söker efter kompromisser på författningsområdet.
              Det har varit en styrka i svensk demokrati att eftersträva enighet
              om spelreglerna, att inte träta i onödan och att inte med knappa
              och tillfälliga majoriteter trumfa igenom stora förändringar av
              valsystemet. Vi vet ju hur snabbt det kan bli ombytta roller.
            </seg>
            <seg n="9ceb9d70">
              Vi är, som sagt, ganska nöjda med det nuvarande valsystemet.
              Men om jag ska peka på något som kan bli ett problem i framtiden
              så är det valsystemets förmåga att leverera handlingskraftiga
              regeringar, särskilt i en krissituation.
            </seg>
            <seg n="e96f3096">
              Vi har ju ett valsystem som bygger på en stark proportionalitet.
              Har ett parti fått 20 procent av rösterna ska det också ha 20
              procent av mandaten i riksdagen. Detta har den fördelen att det
              är enkelt för väljarna att förstå och att det upplevs som rättvist.
              Men nackdelen är att det kan uppstå situationer där det blir svårt
              att regera Sverige.
            </seg>
            <seg n="b1afbc49">
              Så var det till exempel i början av 1990-talet under den förra
              borgerliga regeringen som ju tvingades att luta sig mot Ny demokrati.
              Det innebar att regeringen fick en mycket svag ställning detta
              mitt i en stor ekonomisk kris.
            </seg>
            <seg n="405b2d05">
              År 1994 fick vi ett klart valutslag som undanröjde de här problemen.
              Men jag tror att vi alla bör fråga oss vad som hade hänt om Ny
              demokrati hade kunnat fortsätta att utnyttja sin skadliga vågmästarroll.
              Och vad är det som säger att vi inte kan hamna i precis samma
              situation igen, kanske inte med Ny demokrati det partiet är lyckligen
              avsomnat, får man väl säga, och sörjt av kanske ingen; inte ens
              av Bert Karlsson, tror jag men kanske med ett annat parti.
            </seg>
            <seg n="793b6807">
              Vår position i den här frågan är alltså tydlig: Vi vill inte
              försätta vårt land i en situation där Sverige inte kan regeras
              under en allvarlig ekonomisk kris. Skulle det inträffa skulle
              inte bara grundvalarna för välfärdsstaten undermineras, utan hela
              förtroendet för det demokratiska systemet skulle erodera. Sverige
              måste kunna regeras också i svåra tider. Just därför behövs det
              parlamentariska underlag som kan bära upp starka och handlingskraftiga
              regeringar. Det kan jag som socialdemokrat kosta på mig att säga
              också i dag med den ställning vi nu har som oppositionsparti.
              Oavsett vilken färg regeringen har måste den kunna regera när
              Sverige är illa ute. Regeringsfrågan är alltså viktig för oss.
            </seg>
            <seg n="9c673432">
              Slutsatsen blir förstås att ska man göra någonting här är det
              i varje fall inte i riktning mot en ytterligare ökad proportionalitet,
              snarare tvärtom. Men det är en fråga som vi diskuterar vidare
              i Grundlagsutredningen. Jag vill bara här markera vår grundinställning
              i detta avseende.
            </seg>
            <seg n="2d3b3894">
              En annan utgångspunkt för socialdemokratin är att vi måste ha
              ett valsystem som stimulerar till ett ökat valdeltagande eller
              som i varje fall inte medverkar till att minska det.
            </seg>
            <seg n="d884f803">
              Därför är vi till exempel ytterst skeptiska mot skilda valdagar.
              Vi ser också med skepsis på påståendet att ett ökat inslag av
              personval höjer valdeltagandet. Jag tycker inte att det finns
              särskilt mycket som tyder på det, snarare tvärtom.
            </seg>
            <seg n="79760a38">
              I många av de länder som har ett stort inslag av personval och
              till exempel där man har obligatoriska personval i Finland, Japan
              och Polen är valdeltagandet mycket lågt. I Finland ligger det
              på 66 procent, i Japan på 56 procent och i Polen på 40 procent.
              På Irland där väljarna själva rangordnar sina kandidater låg valdeltagandet
              senast på 62 procent. I länder med strikta partival, till exempel
              i Norge och på Island, är valdeltagandet däremot ganska högt,
              77 procent respektive 87 procent.
            </seg>
            <seg n="b1e4abdb">
              Sverige är ett mellanting mellan dessa system. Vi har ett partival,
              men vi har personvalsinslag. Jag tycker inte att någonting tyder
              på att valdeltagandet har påverkats positivt sedan personvalsinslaget
              introducerades. Valdeltagandet gick ned 2002 men gick upp 2006,
              och samtidigt minskade antalet väljare som personröstade. Det
              har det gjort trendmässigt sedan vi introducerade det. År 2006
              var det bara 23 procent som valde att personrösta i riksdagsvalet.
            </seg>
            <seg n="46f04a86">
              Det verkar faktiskt inte finnas något större intresse för personval
              bland medborgarna. Det verkar nästan som att det är vi politiker
              själva som är mest intresserade av att prata om det. Jag skulle
              tro att många väljare tycker att det är lite löjeväckande när
              en del politiker anstränger sig så för att framhäva just sig själva
              och sina egna personliga egenskaper. Det kan nästan ge ett lite
              lätt narcissistiskt intryck när det är som värst.
            </seg>
            <seg n="8c1e6519">
              Jag tror att de flesta väljare tycker att det är viktigast att
              få tydliga politiska alternativ att välja mellan. Vem som företräder
              partiet är för de flesta svenskar inte särskilt viktigt. Nu vill
              en del ta bort spärren till personvalen. Det finns också med i
              betänkandet. Det tror jag vore dumt. Det skulle undergräva partiernas
              verksamhet, och det skulle också öppna för enskilda kandidater
              att nästan kunna kuppa sig fram. Vid 2006 års val hade det räckt
              med 175 personröster för att bli personvald till riksdagen, om
              det inte hade funnits någon spärr. Det var resultatet av den föredragning
              vi fick i går av Grundlagsutredningen. 175 personer det är ju
              släkten och så några till. Man förstår hur sårbart ett sådant
              system blir.
            </seg>
            <seg n="25e96619">
              Dessutom öppnar man för mycket mer av aggressivt beteende av
              ibland mindre nogräknade kandidater. Det skulle bli mera av smutskastning
              av andra och också större lockelse att låta andra intressen, till
              exempel företag eller kanske till och med fackliga organisationer,
              att finansiera just sin personvalskampanj. Vi har redan de tendenserna
              i dag, och de skulle stärkas ytterligare om vi skulle gå mot en
              amerikanisering av politiken.
            </seg>
            <seg n="b27a8456">
              Någon effekt på valdeltagande verkar det alltså inte ha. I själva
              verket är det helt andra faktorer som bestämmer valdeltagandet.
              Jag tror att den viktigaste faktorn när det gäller valdeltagandet
              är känslan av att höra till samhället, att vara en del av demokratin.
              Det beror i sin tur på hur den sociala situationen ser ut. Det
              är ingen tillfällighet att valdeltagandet i Sverige steg kraftigt
              när de sociala klyftorna minskade på 1900-talet från ett valdeltagande
              på ungefär 5060 procent på 20-talet till 6070 procent på 30- och
              40-talen och till 80 och ända upp till 90 procents valdeltagande
              på 50-, 60- och 70-talen. Klassklyftorna har en stor betydelse.
              När färre människor marginaliseras ekonomiskt ökar det politiska
              deltagandet.
            </seg>
            <seg n="e8e68839">
              Därför kan man vara oroad över det som nu händer med de ökade
              klassklyftorna och det pågående systemskiftet. De som bor i miljonvillorna
              i Professorstaden hemma i Lund har traditionellt sett ett mycket
              högt valdeltagande. De får nu skattesänkningar på i genomsnitt
              20 000 kronor per hushåll, och det bara i fastighetsskatt. Några
              kilometer norrut i Norra Fäladens hyreshus, där många är låginkomsttagare
              eller arbetslösa, får man känna av hur det är att bli utkastad
              i öppen arbetslöshet och hänvisad till socialbidrag. Där finns
              redan i dag ett lågt valdeltagande. De som bor där kommer att
              marginaliseras ytterligare.
            </seg>
            <seg n="9ef4988b">
              I Professorstaden är det moroten som gäller, och på Norra Fäladen
              är det piskan som går fram. Vilka effekter det sedan får för valdeltagandet
              återstår att se. Det beror förstås mycket på hur vi i socialdemokratin
              och i andra progressiva partier klarar av att mobilisera de väljare
              som pressats ut i marginalen. Hur vi lyckas med det får vi veta
              2010.
            </seg>
          </u>
          <note type="speaker" n="3fb200c8">
            Anf. 4 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-83bc393a0599b429-0" n="c00cbbd9">
            <seg n="61fca17a">
              Fru talman! Jag tänkte börja med att titta lite historiskt, Morgan
              Johansson, med anledning av det här med starka majoriteter för
              regeringen. Om jag minns rätt stödde sig den socialdemokratiska
              regeringen 1998, utifrån sitt mandat i riksdagen, på endast 130
              ledamöter. Jag kan inte riktigt siffrorna på den borgerliga regeringen
              19911994, men jag tror att den hade stöd från fler än 130 ledamöter.
              I så fall var den borgerliga regeringen 19911994 starkare förankrad
              här i riksdagen. Sedan fanns det olika sätt att se på det samarbete
              som skedde med de stödpartier eller samarbetspartier som det var
              i det senare fallet 19982006.
            </seg>
            <seg n="f5b0b387">
              För mig är det märkligt att hävda att ett krisläge kan leda till
              att vi ska ha starka majoritetsregeringar och att vi ska ha ett
              valsystem som gynnar den utvecklingen. Svåra kriser är till för
              oss politiker att lösa. Just i ett sådant läge är det upp till
              oss partier att ta ansvar. Jag kan inte se något parti i den nuvarande
              riksdagen som inte skulle ta på sig det ansvaret, oavsett situation.
              Jag tror att vi är sådana partier och sådana politiker.
            </seg>
            <seg n="e57709c8">
              När det gäller skilda valdagar: Menar Socialdemokraterna att
              skilda valdagar skulle leda till att vi skulle få sämre möjligheter
              att engagera människor att delta i val? För mig är det en rimlig
              demokratisk tanke att hävda att vi faktiskt kan engagera de människor
              som berörs av besluten att koncentrera sig i en diskussion i en
              valrörelse kring kommunens verksamhet. Då får vi också upp frågorna
              på bordet mycket tydligare, och det kan också ge utslag i ett
              kommunalt val.
            </seg>
          </u>
          <note type="speaker" n="e934ec20">
            Anf. 5 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-0" n="d83e4edb">
            <seg n="da93d469">
              Fru talman! För att ta skilda valdagar först är det ett faktum
              att kommunalvalen hade, när vi hade skilda valdagar, ett mycket
              lägre valdeltagande. Det är bara att gå tillbaka och se. Man kan
              också åka till länder där man har skilt valdagarna för att se
              hur det ser ut i dag. Det är också mycket, mycket lägre deltagande,
              till exempel i Norge som ligger ganska nära vårt system.
            </seg>
            <seg n="d39a419c">
              Det är otvetydigt så att om man skiljer valdagarna tenderar man
              att få ett mycket lägre valdeltagande. Det i sig är skadligt,
              tycker jag, därför att högt valdeltagande har ett egenvärde för
              demokratin.
            </seg>
            <seg n="051a7670">
              Sedan är frågan om regeringen 1998 hade svagare stöd än vad den
              borgerliga regeringen hade 19911994. Ja, så var det naturligtvis.
              Vi hade ett samarbete då, men totalt sett i Sverige hade koalitionsregeringen
              19911994 ett mycket starkare stöd. Problemet var Ny demokrati
              som var vågmästare. Jag tror att det förmodligen inte var sista
              gången vi har en ekonomisk kris i Sverige. Det är förmodligen
              inte heller sista gången, om vi har kvar detta, som vi riskerar
              att få vågmästarpartier som inte behöver ta det ansvar som Miljöpartiet
              ju gjorde under de år då vi samarbetade. Det kan finnas partier
              som blir vågmästare i Sveriges riksdag som över huvud taget inte
              vill ta ett ansvar för landets ekonomi framöver. Då riskerar vårt
              land att hamna i en väldigt svår situation. Det var det jag pekade
              på. Det var det som inträffade 19911994.
            </seg>
            <seg n="5078ff84">
              Den strikta proportionaliteten kan också ha sina sidor när det
              gäller andra demokratiska synsätt. Vi har i Skåne nu en vågmästarsituation
              med Sverigedemokraterna, vilket innebar att Miljöpartiet fick
              göra upp med de borgerliga partierna. Det innebar att ni fick
              köpa till exempel avgifter i barnsjukvården och gå med på höjda
              avgifter för kollektivtrafiken. Vem av era väljare hade trott
              att en miljöpartistisk valsedel skulle innebära höjda avgifter
              på barnsjukvården och kollektivtrafiken? Där finns också ett demokratiskt
              problem.
            </seg>
          </u>
          <note type="speaker" n="6e02b6af">
            Anf. 6 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-83bc393a0599b429-1" n="c00cbbd9">
            <seg n="334185cc">
              Fru talman! Morgan Johansson uttalar sig om att köpa. Det kanske
              är lite slarvigt uttryckt, men jag kan gå med på den beskrivningen.
              Det är just det demokrati handlar om. Det handlar om att kompromissa,
              att komma fram till ett majoritetsbeslut. Vi kan inte ha en riksdag
              där vi bara har att välja mellan A och B. Det gynnar en utveckling
              av att vi har mängder av kompromisser. Stora sammanslutningar
              brukar leda till kompromisser. Om jag är själv kan jag bestämma
              helt och hållet. Men om vi är två blir det kompromisser med en
              gång. Det resonemanget funkar inte. Om vi har vågmästare som inte
              tar ansvar, om vi nu har en sådan bedömning av partierna i Sveriges
              riksdag oavsett vilka de är i framtiden, finns det rimligtvis
              andra partier som det går att samarbeta med. Skåne är ett sådant
              exempel. Det händer olika saker på grund av inträde av andra partier
              som har en så kallad vågmästarroll.
            </seg>
            <seg n="d578a9d9">
              Sedan det här med skilda valdagar. Jag tror att det hänger på
              oss som parti. Jag tror att vi inom Miljöpartiet och också en
              del av de andra partierna kan vara starka nog att kunna sköta
              valrörelser på kommunal nivå och landstingsnivå och ha dem vid
              olika tillfällen. Möjligtvis kan det vara så att Morgan Johansson
              upplever att Socialdemokraterna inte klarar rollen att gå ut i
              olika valrörelser. För mig är det naturligt och självklart att
              jag som politiker på riksnivå kan prata om riksgrejerna. Sedan
              finns det politiker på lokal nivå som har styrkan och självförtroendet
              att kunna sköta en lokal valrörelse vid ett senare tillfälle.
              De är inte beroende av att jag är där och pratar i aulan eller
              för en debatt. För mig handlar det om självförtroendet.
            </seg>
            <seg n="976a9a69">
              Det är möjligt att vi förr hade sämre valresultat, men i dag
              tror jag att vi är starkare.
            </seg>
          </u>
          <note type="speaker" n="3b0a8f16">
            Anf. 7 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-1" n="d83e4edb">
            <seg n="1e443cb2">
              Fru talman! Återigen: Det är inte bara det att det var sämre
              förr, utan också i andra länder med detta system är det fortfarande
              sämre. Jag tror att det med det systemet är mycket svårare att
              mobilisera väljarna i kommunalval. Det är bara så. Man får lägre
              valdeltagande och valresultat som inte alltid avspeglar de stämningar
              som finns.
            </seg>
            <seg n="4acce0b5">
              Valdeltagandet i sig har ett egenvärde för demokratin. Dessutom
              har det ett värde att vi när vi röstar får en helhetsbild av politiken,
              det vill säga ser den statliga, den regionala och den kommunala
              nivån i ett sammanhang. Då förstår vi kanske bättre hur det hänger
              samman.
            </seg>
            <seg n="22bb5cd8">
              När det gäller frågan om starka regeringar: Vad jag är rädd för
              är att vi någon gång i framtiden det behöver inte vara i en avlägsen
              framtid hamnar i en situation där vi har ett vågmästarparti som
              inte är så ansvarstagande som Miljöpartiet har varit, utan spelar
              ut olika sidor mot varandra och sedan försöker skaffa sig själv
              en mycket större roll än vad man har haft. Det kan ge Sverige
              väldigt stora bekymmer. Det är det som ligger bakom de valsystem
              som man har valt i en del andra länder, där man ser till att valutslaget
              faktiskt också kan innebära en stark parlamentarisk majoritet.
            </seg>
            <seg n="1e38e8e0">
              Men det är inte säkert att man ska göra några förändringar. Om
              man ska göra förändringar är det i vart fall inte i motsatt riktning,
              det vill säga att splittra upp riksdagen ytterligare. Det har
              ställts en del krav på det, bland annat när det gäller riksdagsspärrarna.
            </seg>
          </u>
          <note type="speaker" n="93cb74c1">
            Anf. 8 EVA BENGTSON SKOGSBERG (m):
          </note>
          <u who="eva_bengtson_skogsberg_fbef15" xml:id="i-550441afa08a7d42-0" n="7c6d441a">
            <seg n="46e98f30">
              Fru talman! Betänkande KU11 berör författningsfrågor. Ett 40-tal
              motionsyrkanden från den allmänna motionstiden 2006 har behandlats.
              Motionerna gäller bland annat avskaffandet av monarkin, kommunernas
              och landstingens roll samt olika valfrågor. Det bör påpekas att
              likalydande motioner har väckts många gånger tidigare år.
            </seg>
            <seg n="83e6679e">
              Utskottet avstyrker de motioner som handlar om att avskaffa monarkin
              och införa republik med hänvisning till tidigare ställningstagande.
              Den intresserade som läser hela betänkandet får sig en utförlig
              historielektion till livs. Den börjar redan på 500-talet och tidig
              vikingatid och sträcker sig fram till 1974 års regeringsform.
              Där beskrivs bland annat monarkins olika ställningar under tusen
              år, svaga som starka. Monarkin bestod efter Torekovskompromissen,
              men monarken fråntogs allt politiskt inflytande.
            </seg>
            <seg n="e64f315e">
              I dagens regeringsform sägs att all offentlig makt i Sverige
              utgår från folket, vidare att riksdagen är folkets främsta företrädare
              och att kungen eller drottningen är rikets statschef. Statschefens
              roll som rikets främste företrädare i förhållande till andra länder
              anses vara av särskilt intresse, och han röner stor uppskattning
              för detta. Även de inrikes representationsuppgifterna tycker jag
              att vår kung och hans ätt sköter på ett förträffligt sätt.
            </seg>
            <seg n="b5ba94c1">
              Monarkin har en lång kulturhistorisk tradition som ger trygghet
              i en föränderlig tid. Den är en symbol vi bör slå vakt om och
              som jag personligen föredrar framför en politiskt vald statschef
              som byts vart fjärde år.
            </seg>
            <seg n="a7fc7d4a">
              Bland de övriga motionerna finns många bra förslag, som bland
              annat berör personvalssystemet och skilda valdagar, men de avstyrks
              av utskottet med hänvisning till Grundlagsutredningens arbete.
              Utskottet vill inte föregripa den utredningen, som har till uppgift
              att göra en samlad översyn av regeringsformen och framför allt
              koncentrera och inrikta sig på att stärka och fördjupa den svenska
              folkstyrelsen, att öka medborgarnas förtroende för demokratins
              funktionssätt och att höja valdeltagandet. Vi hoppas här på en
              bred uppgörelse som kan vitalisera den svenska demokratin.
            </seg>
            <seg n="7afac381">
              Utskottet vill inte heller föregripa Ansvarskommitténs arbete,
              vars uppdrag är att undersöka den nuvarande samhällsorganisationens
              förutsättningar att klara de offentliga välfärdsåtagandena. De
              två motioner som handlar om landstingens avskaffande avstyrks
              därför också. Detta kan man utifrån ett moderat perspektiv beklaga,
              men jag har respekt för kommitténs arbete.
            </seg>
          </u>
          <note n="c99867a9">
            Fru talman! Jag avslutar med att yrka bifall till utskottets
            förslag.
          </note>
          <note type="speaker" n="8a21cb7e">
            Anf. 9 ANNIE JOHANSSON (c):
          </note>
          <u who="annie_johansson_9b42fa" xml:id="i-75e11952fd00b171-0" n="6d16a09d">
            <seg n="416d95b0">
              Fru talman! Det känns tämligen konstigt, för att inte säga anmärkningsvärt,
              att vi avstyrker självklara motioner som vi riksdagsledamöter
              har författat. Jag har i KU i egen hög person avstyrkt min egen
              motion om en kraftig reformering av det svenska personvalssystemet.
              Det kändes i höstas för mig som ett ganska osannolikt agerande.
              Men så har jag nu gjort av egen fri vilja.
            </seg>
            <seg n="6b9d8cff">
              I byråkratins tecken avvaktar vi, precis som så många andra har
              sagt tidigare, Grundlagsutredningens arbete. På ett föredömligt
              sätt väljer vi att inte föregripa den nu arbetande utredningen,
              något som känns väldigt logiskt och också konstitutionellt korrekt.
              I går hade Grundlagsutredningen möte om det svenska valsystemet.
              Det är med stor förväntan jag och Centerpartiet ser på dess arbete
              och resultat. Jag har stor förhoppning att man ser över den konstitutionella
              ordningen och har fokus på en tydlig maktdelning och att makten
              ska utgå underifrån, från väljarnas och medborgarnas perspektiv.
            </seg>
            <seg n="206dc4b4">
              Fru talman! Jag vill yrka bifall till förslaget i KU:s betänkande.
              Jag skulle också vilja uppehålla mig vid några saker som man som
              centerpartist känner någonting alldeles extra för: personvalet,
              statsråds valbarhet och skilda valdagar. Här finns motioner som
              vi behandlar och avstyrker i avvaktan på Grundlagsutredningen.
              Där har jag höga förväntningar på förändringar.
            </seg>
            <seg n="b9d8e2b4">
              1 383 är ett magiskt tal, i varje fall för Centerpartiet i Jönköpings
              län. Det var i valet 2006 vår magiska personvalsspärr. Att passera
              detta tal, som jag gjorde den 19 september, två dagar efter själva
              valdagen, är nog att jämföra med en förlossning. Det kan jag ärligt
              säga. Kryssräkningen fortsatte för min del till en bit över 2
              000. Men hade 7,99 procent valt att kryssa mig hade de väljare
              som kryssade mig i första hand för personen Annies skull slängt
              sina röster i sjön. Partiets förstanamn hade stått kvar, även
              med ett fåtal eller inga kryss, och fått representera Centerpartiet
              i Sveriges riksdag.
            </seg>
            <seg n="6b3f5d34">
              Vi lever i mellanmjölkens land. Lätt &amp; lagom kan man också säga
              för att fortsätta på mejeritemat. Jag har tidigare pratat om just
              de här Arlaprodukterna. Vi lever också i ett samhälle där vi gör
              allt för att vi är nöjda med de strukturer och de system som finns.
              Det har vi hört i kammaren i dag. Strukturerna läs eller hör:
              partierna ska bestämma vilka som slutligen ska representera medborgarna,
              inte medborgarna själva.
            </seg>
            <seg n="e2d927d9">
              Den kompromiss som nåddes vid den svenska personvalsreformen
              har en släng av denna gyllene medelväg. Om kandidaten lyckas samla
              ihop 8 procent av partiets totala röster får väljarna något att
              säga till om. Annars är det den interna partiordningen som gäller.
              I kommunvalen räcker det däremot med 5 procent. Det är min och
              Centerpartiets starka övertygelse att personvalssystemet måste
              ses över, reformeras och ge mer makt åt medborgarna. För vems
              skull finns egentligen politiken? För de enskilda partierna eller
              för medborgarna? Vem ska fälla den avgörande rösten? Detta är
              kärnfrågorna när man diskuterar det svenska personvalssystemet.
            </seg>
            <seg n="4c8f7b0e">
              Ett valsystem utan spärrar och utan inbördes rangordning mellan
              kandidaterna finns på Irland, precis som Morgan Johansson sade.
              Det heter single transferable vote . I detta system får väljarna
              rangordna kandidater och på Irland till och med välja kandidater
              från olika partier. Partierna får nominera kandidater som de har
              förtroende för, men rangordningen bestäms av väljarna.
            </seg>
            <seg n="0ab17bb9">
              Hela rösten går till förstanamnet på listan. Om förstanamnet
              inte får tillräckligt stöd och därför inte blir vald tillfaller
              rösten andranamnet och så vidare. Detsamma gäller om man har valt
              en mycket populär kandidat; den del av rösten som inte behövdes
              för att välja förstanamnet går då vidare till namn nummer två.
              På så sätt blir ingen röst bortkastad. Det handlar om en princip.
              Det handlar om att sätta människan framför systemet. Vi ska ha
              ett valsystem med ett tydligt medborgarfokus.
            </seg>
            <seg n="e1abafc9">
              Samtliga ledamöter i ett sådant valsystem skulle vara valda på
              ett personligt mandat och därmed känna ett större behov av att
              svara på sina väljares frågor och krav. Ett förtroendeansvarsförhållande
              skulle bli starkare mellan medborgarna och riksdagen i stället
              för ett valsystem, som andra talare nämner, som stärker banden
              upp till regeringen.
            </seg>
            <seg n="07134a9d">
              Det viktigaste är att det blir väljarna och ingen annan som bestämmer
              vem som representerar just dem.
            </seg>
            <seg n="8bbe2a00">
              Jag kan också försäkra Morgan att jag är en av de sex personkryssade.
              Det är varken företag eller fackorganisationer som har finansierat
              min valkampanj.
            </seg>
            <seg n="998a7ece">
              Jag drev min personvalskampanj från en hyresrätt på just Norra
              Fäladen i Lund. Det var intressant att du tog upp just det.
            </seg>
            <seg n="89fac0a9">
              Fru talman! Det är många frågor som jag skulle vilja belysa.
              De konstitutionella frågorna är grundläggande för att skapa ett
              mer nära och enkelt samhälle.
            </seg>
            <seg n="59073bf4">
              Den andra motionen som jag tycker är viktig och som jag kort
              vill nämna gäller just statsråds valbarhet.
            </seg>
            <seg n="4780e5bc">
              Om man inte har varit svensk medborgare i tio år får man inte
              sitta i regeringen. Inte inom något annat uppdrag finns ett liknande
              krav på tio år. Vad säger tio års medborgarskap om lämplighet
              och kunskap? Regeln är en diskriminering mot nysvenskar. Jag hoppas
              att Grundlagsutredningen ser över detta och att man ger statsministern
              full rätt att utse sina statsråd och själv bedöma lämpligheten
              i dessa val.
            </seg>
            <seg n="55f16b2b">
              Jag vill också säga något om skilda valdagar. Vi har i dag ett
              valsystem med ett internationellt sett väldigt högt valdeltagande.
              Vi har en valrörelse vart fjärde år som fokuserar på nationell
              politik. Lokal politik hamnar i skymundan. Centerpartiet menar
              att skilda valdagar skulle stimulera medborgarna att ta en större
              del i den lokala demokratiska processen. Det skulle tydliggöra
              ansvaret på respektive nivå och det skulle tydliggöra de reella
              skillnaderna mellan respektive nivåer.
            </seg>
            <seg n="c544a124">
              Ett liknande system som man har i Finland skapar tätare valdagar
              och således också tätare politikerkontakter. Jag kan bara hålla
              med i Mikael Johanssons resonemang i replikskiftet med Morgan
              Johansson.
            </seg>
            <seg n="ec0cf399">
              Vi ska ha ett samhälle som stärker demokratin. Demokratin stärks
              definitivt inte av att man lutar sig tillbaka och låter allting
              vara precis som det alltid har varit. Genom att utveckla och framför
              allt sätta människan i det centrala objektivet och lägga fokus
              här skapas en mer vital och aktiv demokrati.
            </seg>
          </u>
          <note type="speaker" n="2286e763">
            Anf. 10 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-2" n="d83e4edb">
            <seg n="7811684d">
              Fru talman! Jag undrar om jag verkligen hörde rätt. Sade Annie
              Johansson att om 7,99 procent hade röstat på Centern och kryssat
              Annie Johansson hade de rösterna varit bortkastade?
            </seg>
            <seg n="0dd095f5">
              Det var väl fortfarande Centerröster? Det kanske inte var så
              viktigt för Annie Johansson. Det viktigaste var om de var kryssade
              för henne eller om de var Centerröster. Det är en attitydfråga.
              Det handlar om vilken inställning man har till politiken.
            </seg>
            <seg n="8e1f03aa">
              För en del är politiken ett lagarbete, ett arbete som vi sköter
              tillsammans. Ibland delar vi upp uppgifter och ibland ser vi till
              att försöka stärka varandra. Det är ett kollektiv. Det är ett
              lagarbete.
            </seg>
            <seg n="4f53937a">
              För andra är det tydligen ett enmansarbete. Det är bara jag som
              räknas.
            </seg>
            <seg n="8d83cc3c">
              Jag tror att många medborgare känner sig ganska främmande inför
              den inställningen. Jag tror att det är därför som antalet personröster
              trendmässigt faller. Det var ju bara 22 procent av väljarna som
              valde att kryssa någon.
            </seg>
            <seg n="83ff27a6">
              Jag pekade på två risker med att driva personvalet alltför hårt.
              Den ena var frågan om kandidatfinansiering. Vi kommer att släppa
              loss krafter som jag inte är riktigt säker på att vi vet var de
              landar. Jag tror att om man skulle göra detta blir det en lagstiftning
              kring finansiering av partier och kandidater. Det blir den automatiska
              följden eftersom det måste regleras så att inte särintressen knyter
              upp enskilda politiker kring sig.
            </seg>
            <seg n="4e78869a">
              Den andra är risken för kupper. Det räckte, som sagt, med 175
              röster för att bli personvald om vi inte hade haft spärren det
              är släkten och lite till. Ser inte Annie Johansson de stora riskerna,
              både när det gäller finansieringen och 175 röster? Vi får en amerikanisering
              av politiken.
            </seg>
          </u>
          <note type="speaker" n="335886a4">
            Anf. 11 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-1" n="6d16a09d">
            <seg n="64604439">
              Fru talman! Där kom det på slutet: Vi får en amerikanisering
              av politiken. Det var den meningen jag väntade på. Det är alltid
              det argumentet man tar upp när man diskuterar sådant som känns
              främmande och som bryter mot hur det ser ut i dagens Sverige.
            </seg>
            <seg n="d48030b0">
              Inledningsvis vill jag säga att jag tyckte att det var intressant
              att lyssna på Morgan Johanssons huvudanförande där han tog upp
              vikten av att ha en stark regering. Jag skulle vilja se en mycket
              stark riksdag, och jag skulle vilja se en tydlig maktuppdelning
              mellan regering och riksdag. Det tror jag att vi får om vi har
              aktiva riksdagsledamöter mer aktiva riksdagsledamöter som är mer
              förankrade hemma i sina valkretsar, som har ett större personligt
              mandat och som känner att man måste uppfylla det man har gått
              till val på.
            </seg>
            <seg n="57ee7203">
              2 300 kryssade mig och Centerpartiet i valet. Jag ska följa min
              centerpartistiska agenda. Om de 2 300 människorna inte känner
              att jag har levt upp till de centerpartistiska idealen har de
              i ett renodlat personvalssystem möjlighet att avsätta mig 2010.
              Om partiet ändå vill hålla mig om ryggen och placera mig på lista
              1 och jag inte har några motkandidater får jag ju sitta kvar fyra
              år till eftersom ingen annan kandidat har lyckats komma upp till
              åttaprocentsspärren.
            </seg>
            <seg n="c34f70d9">
              Jag vill korrigera något som Morgan Johansson sade. Han sade
              att de röster som tillföll mig, men bara var 7,99 procent var
              bortkastade. Du missade mitt tillägg, nämligen att de rösterna
              lades på mig i första hand och Centerpartiet i andra hand. Det
              tycker jag är viktigt att framhäva.
            </seg>
            <seg n="29cef18e">
              När jag hör de här motargumenten vill jag fråga Morgan Johansson:
              Vem är politiken till för? Är det för medborgarna eller är det
              för att upprätthålla partistrukturer?
            </seg>
          </u>
          <note type="speaker" n="1c366606">
            Anf. 12 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-3" n="d83e4edb">
            <seg n="682287b7">
              Fru talman! Politiken är självklart till för medborgarna, för
              att utveckla samhället och för att se till att medborgarnas vilja
              får genomslag.
            </seg>
            <seg n="4799e3ed">
              Det jag noterade var attitydskillnaden mellan att se politiken
              som ett slags enmansjobb och ett lagarbete. Jag konstaterade att
              det nog var det som låg bakom felsägningen. Inte menade väl Annie
              Johansson att rösterna hade varit bortkastade om hon inte hade
              lyckats komma över åtta procent?
            </seg>
            <seg n="a4601011">
              Det var bra att hon klarade ut det.
            </seg>
            <seg n="dd59a285">
              Jag har inte fått några svar när det gäller mina farhågor. Hur
              ser Annie Johansson på riskerna med att släppa loss krafterna
              kring kandidatfinansieringen? Det är ju ett så stort bekymmer
              på många håll där man har ett hårt drivet personval. Hur ser Annie
              Johansson på riskerna för, som jag sade, en mer kuppartad utveckling?
              175 röster hade räckt för en person att kryssas in i Sveriges
              riksdag om man inte hade haft en spärr. Hur ser du på den risken?
            </seg>
            <seg n="03b93e8a">
              Hur ser du på valdeltagandet? I sitt huvudanförande exemplifierar
              Annie Johansson detta med Irland och Finland. Irland har ett valdeltagande
              på 62 procent. Finland har ett valdeltagande på 66 procent. Det
              är långt under det svenska valdeltagandet och långt under andra
              länder som har ett mer stabilt partivalssystem.
            </seg>
            <seg n="d4db44f0">
              Det kanske är dit Centern vill komma även med sitt förslag om
              skilda valdagar. Det kanske inte är så viktigt att ha ett brett
              politiskt deltagande. Det viktiga är att det är jag som kommer
              fram i politiken.
            </seg>
          </u>
          <note type="speaker" n="508c7544">
            Anf. 13 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-2" n="6d16a09d">
            <seg n="a8a44de1">
              Fru talman! Jag tycker i alla fall att det är viktigt att jag
              någon gång kommer fram i den svenska politiken.
            </seg>
            <seg n="9dd9282e">
              Det höga valdeltagandet i Sverige beror ju inte på att man har
              en gyllene medelväg inom personvalssystemet. Det har ju en lång
              tradition i att vi har ett engagerat folk som vill bestämma och
              gå till valurnorna och rösta på vem som ska representera dem.
            </seg>
            <seg n="425ae4b6">
              Att Irland och Finland har ett något lägre valdeltagande beror
              inte heller på att de har ett fullt och renodlat personvalssystem.
            </seg>
            <seg n="bf0184b3">
              Det handlar inte om någon attitydskillnad över huvud taget. Det
              handlar om att flytta makten från system och partier ned till
              väljarna. Det är de som ska ha den avgörande rösten när det gäller
              vem som ska representera dem i Sveriges riksdag.
            </seg>
            <seg n="a12ec4f8">
              Jag vill bemöta det du säger om kandidatfinansiering. Min kandidatur
              är helt och hållet internt finansierad. Jag skulle tro att din
              är betydligt mer externt finansierad än vad min har varit.
            </seg>
            <seg n="acf6f10c">
              Kuppartade metoder är också lite intressant. Vad menar du med
              kuppartat? Om väljarna i en valkrets väljer en viss kandidat och
              den kandidaten får flest kryss av dem som var på listan ser jag
              inget problem över huvud taget med att den personen också representerar
              väljarna i Sveriges riksdag. Det ska vara väljarna som fäller
              avgörandet och inte interna partistrukturer.
            </seg>
          </u>
          <note type="speaker" n="e21aeb61">
            Anf. 14 MAURICIO ROJAS (fp):
          </note>
          <u who="mauricio_rojas_02ffb5" xml:id="i-fea89ff15a90eb9b-0" n="359213af">
            <seg n="14af5198">
              Fru talman! Jag vill börja med att yrka bifall till utskottets
              förslag och avslag på samtliga reservationer.
            </seg>
            <seg n="551dd2ac">
              I betänkandet tas en hel rad mycket viktiga och intressanta frågor
              upp. Jag vill kommentera några av dem, och jag börjar med skilda
              valdagar som har diskuterats här. Det är en svår fråga, och jag
              är glad att vi har en utredning som tittar på den. Jag delar Morgan
              Johanssons bekymmer över att många val skulle kunna leda till
              valtrötthet. Vi skulle de facto få fyra olika val, det vill säga
              val varje år: till riksdag, landsting, kommun och Europaparlament.
              Det finns faktiskt en risk för att det skulle vara för mycket.
            </seg>
            <seg n="978cb98e">
              Morgan Johansson säger även att om vi går tillbaka i historien
              kan vi konstatera att många färre röstade kommunalt när vi hade
              skilda valdagar. Det stämmer däremot inte. Den bästa jämförelsen
              vi kan göra är med 1958. Det året hade vi två val vid olika tidpunkter.
              Den 1 juni var det riksdagsval. Då röstade 77,4 procent. Fyra
              månader senare var det kommunalval. Väljarna var inte trötta utan
              fler, 79,2 procent, röstade då. Jag delar alltså din oro, men
              vi ska vara lite försiktigare med påståenden om hur det har varit.
            </seg>
            <seg n="ba2ec09c">
              En annan viktig och för mig svår fråga är den om monarkin. Jag
              är en övertygad republikan. Samtidigt bejakar jag mitt partis
              ställningstagande att Torekovskompromissen fortfarande ska gälla.
              Jag delar de argument som republikanerna här har gett uttryck
              för, samtidigt som jag tycker att det skulle vara ganska meningslöst
              att göra detta till en dagsaktuell fråga. Vi vet att majoriteten
              gillar monarkin. Det finns enligt vad vi vet ett mycket starkt
              stöd för monarkin i vårt land. Man kan diskutera om det är monarken
              eller monarkin som har stöd, men det är inte så viktigt. Det skulle
              vara att göra fel fråga till en viktig fråga, och det var det
              som var Torekovskompromissens kärna. Vi har en majoritet republikaner
              här: socialdemokrater, vänsterpartister, liberaler och många andra.
              Samtidigt finns en övertygelse om att det vore att väcka fel fråga
              när det finns ett så starkt stöd. Jag tror att det är klokt tänkt
              även om det går emot många av mina principer.
            </seg>
            <seg n="8c3b44ad">
              Däremot håller det inte att säga att monarkin är odemokratisk.
              Vi har ju valt demokratiskt att ha det så. Vi kan ogilla det,
              och vi kan förändra det på demokratisk väg. Att det är odemokratiskt
              stämmer alltså inte.
            </seg>
            <seg n="aab5c1a2">
              Personval är en viktig fråga. Reformen har inte fungerat. Färre
              och färre använder möjligheten. I valet 2006 valdes som du påpekade
              bara sex personer in och ändrade på partiernas listor via det
              här systemet. Jag tror att reformen borde gå mot att underlätta
              personvalsinslaget, vilket också Folkpartiet har uttryckt. Däremot
              måste man noggrant diskutera om det ska finnas en spärr eller
              inte.
            </seg>
            <seg n="9fd8b4e3">
              Vilka konsekvenser skulle det få om vi inte hade någon spärr
              alls? Där är Morgan Johanssons invändningar giltiga i viss mån.
              Det skulle kunna leda till mycket märkliga saker. Det måste vi
              tänka på. Det är en svår fråga.
            </seg>
            <seg n="ec51eefc">
              Rösträtt för utlänningar bosatta i landet är också en viktig
              fråga. Där finns motioner från Vänsterpartiet och Miljöpartiet
              med förslag om att alla utlänningar bosatta i landet skulle få
              rösträtt i val till riksdagen. Jag och Folkpartiet tycker att
              det är fel. Vi tycker att medborgarskapet är viktigt och att det
              är medborgare som ska få denna unika rätt att välja riksdag och
              kunna bli vald till riksdagen.
            </seg>
            <seg n="bd414a27">
              Om man är konsekvent i den reform som föreslås skulle vi kunna
              ha utlänningar sittande i den här riksdagen. Rent teoretiskt skulle
              vi kunna välja en utlänning till statsminister. Det är en intressant
              tanke, men den är ännu oprövad. Jag känner inte till något land
              där icke-medborgare kan sitta i riksdagen. Man måste dra alla
              konsekvenser av detta. Är man beredd att säga det också från Vänsterpartiet
              och Miljöpartiet får vi en diskussion som är mycket intressant.
            </seg>
            <seg n="4224e5bf">
              Däremot tycker jag att kravet om att man ska ha varit medborgare
              i tio år för att få bli statsråd borde tas bort. Är man medborgare
              är man medborgare, och då ska det inte finnas några diskriminerande
              regler. Dessutom är detta statsministerns angelägenhet, och vi
              borde inte ha kvar dessa formella regler som ett arv från det
              gamla systemet, där det krävdes inte bara medborgarskap utan också
              att man skulle vara född i Sverige. Så var det i 1809 års författning.
            </seg>
            <seg n="1d97c5c1">
              Det finns också ett förslag om att utlänningar av alla sorter
              skulle likställas i kommunal- och landstingsval. Som vi vet görs
              i dag skillnad mellan å ena sidan EU-medborgare och nordiska medborgare
              och å andra sidan andra utlänningar. Jag tycker inte heller att
              en sådan likställning skulle vara rätt. Vi har samarbetsformer
              och reciprocitetsformer med EU-länder och nordiska länder som
              gör det befogat att det finns en skillnad. Inom EU är detta självklart.
              Även om vi inte bildar en gemensam stat är vi en union där det
              finns mycket starka ömsesidiga förpliktelser och motsvarande rättigheter
              som ger medborgare i andra EU-länder en speciell status. Det är
              en speciell typ av relation vi har med dessa stater. Det är likadant
              med de nordiska länderna. Där ska ingen ändring göras.
            </seg>
            <seg n="30a222fc">
              Den svåraste och intressantaste frågan är den om folkomröstning.
              Den pekar på ett problem som vi måste ta i, nämligen att den representativa
              demokratin har problem i dag. Det återspeglas inte i valdeltagandet,
              som är mycket högt, men det är tydligt när det gäller partiernas
              förmåga att rekrytera, mobilisera och som i gamla dagar representera
              folket. Det är allt färre som är med i politiken på det viset.
              Folkrörelserna, åtminstone de traditionella, drabbas av samma
              sak.
            </seg>
            <seg n="d5c39986">
              Det är klart att den representativa demokratin är i stort behov
              av modernisering. Däremot tror jag inte att svaret på problemet
              är direktdemokrati. Framför allt Miljöpartiet företräder ståndpunkten
              att vi ska gå in i direktdemokratiska former.
            </seg>
            <seg n="b09b97f5">
              Jag tror att den representativa demokratins grund håller, speciellt
              med tanke på helheten. Folkomröstningar tenderar att handla om
              speciella frågor där vi går till folket, men dessa frågor är en
              del av en helhet. En styrka med partisystemet och den representativa
              demokratin är att vi väljer en helhet inte delar av något.
            </seg>
            <seg n="9a70e9c4">
              Tänk om vi enligt Miljöpartiets vilja skulle få en folkomröstning
              om att lämna EU. Vem skulle administrera det? Var finns helheten
              för detta?
            </seg>
            <seg n="0aada328">
              Folkomröstningar är egentligen mycket väl lämpade för populism.
              Om vi verkligen skulle göra som miljöpartisterna vill och säga
              att om 5 procent av väljarna i en kommun, ett landsting eller
              i riket vill ha en folkomröstning ska vi ha en så skulle vi på
              nolltid få folkomröstningar i nästan varenda kommun i Sverige
              och i riket om till exempel invandringsfrågan.
            </seg>
            <seg n="928406d0">
              Det måste hanteras. Jag vet inte om ni har tänkt på detta. Vill
              ni ha Sjöbofolkomröstningen från 1988 överallt? Det skulle bli
              konsekvensen. Vapnet att gå till folket och kringgå den representativa
              demokratins tröghet har mycket stora risker. Trögheten är viktig
              i demokratin.
            </seg>
            <seg n="8c11a214">
              Direktdemokraterna vill inte ha tröghet utan snabba saker. Jag
              tror mycket på de gamla klassiska idéerna om att demokratin ska
              ha tröghet för att undvika populismen och mycket snabba kast i
              det politiska spelet.
            </seg>
            <seg n="26d365e4">
              De partier som tror på den representativa demokratin måste förbättra
              och modernisera den och ta de problem vi har på stort allvar men
              inte falla tillbaka på direktdemokratiska idéer.
            </seg>
          </u>
          <note type="speaker" n="10e74973">
            Anf. 15 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-83bc393a0599b429-2" n="c00cbbd9">
            <seg n="8681f6f7">
              Fru talman! Jag tänkte fortsätta där Mauricio Rojas slutade och
              tala om folkomröstningar. Mauricio Rojas talade om att det fanns
              en risk för snabba kast om man släppte folkomröstningsinstitutet
              loss ordentligt.
            </seg>
            <seg n="ca76988a">
              Jag tror inte att det kommer att bli så. Det är naturligtvis
              en bedömning. För mig känns det naturligt att om man folkomröstar
              om skattenivån i Kalix eller för den delen om utformning centrum
              i samma kommun är det inte snabba kast som man efterfrågar i den
              folkomröstningen.
            </seg>
            <seg n="a5c8cb89">
              Vi måste se vad det är vi kan folkomrösta om. Vad kan vi inte
              folkomrösta om? Mänskliga rättigheter kan vi knappast folkomrösta
              om. Det finns vissa grundläggande saker som vi måste reda ut och
              föra bort från vad som är möjligt att folkomrösta om.
            </seg>
            <seg n="084114a0">
              Mauricio Rojas talade också mycket om att det handlar om en helhet
              och att det är vi politiker som ser till att den hela tiden bibehålls
              och försvaras. Det fanns en risk att folkomröstningar ledde till
              att vi hela tiden skulle hålla på med små delar av någonting.
            </seg>
            <seg n="3ade639a">
              Jag tror att det är likadant där. Människor i en kommun som begär
              folkomröstning syftar till och har förmågan att se en helhet oavsett
              vad frågan gäller i en folkomröstning. Den helheten tar de ställning
              till vart fjärde år när de röstar på partierna och partiernas
              representanter på listan. Valmöjligheten har också ökat genom
              personvalsinslag.
            </seg>
            <seg n="9d16952e">
              Våra väljare och medborgare är vana vid att se till helheten
              och kan ta ansvar i ett antal folkomröstningar. Jag tror inte
              heller att det kommer att bli en drös folkomröstningar i en kommun,
              utan det blir några stycken i olika frågor. Det är ett mycket
              spännande inslag i en kommunal demokrati.
            </seg>
          </u>
          <note type="speaker" n="735b54cc">
            Anf. 16 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-1" n="359213af">
            <seg n="94f30b83">
              Fru talman! Jag skulle vilja ställa en fråga. Du säger: Vi ska
              ha den här möjligheten för folket att gå direkt och säga vad det
              tycker i olika frågor, men sedan ska vi välja vilka frågor det
              ska vara. Mänskliga rättigheter kan vi inte rösta om.
            </seg>
            <seg n="1b853ed0">
              Du kanske vill ha en lång lista med frågor som vi inte ska låta
              folket säga sitt om. Det är ett mycket märkligt ställningstagande
              för en direktdemokrat, som borde säga att folket har rätt att
              säga sitt också om de allra viktigaste frågorna precis därför
              att de är det.
            </seg>
            <seg n="6b9d0a39">
              Till exempel skulle Landskrona kommun och många andra få folkomröstningar
              om de ska ta emot flyktingar genom avtal med Migrationsverket,
              såsom man gjorde i Sjöbo. Det skulle direkt få den konsekvensen.
            </seg>
            <seg n="4a20c27d">
              Om man tittar på Sverigedemokraternas kommunala röstantal fick
              det ungefär 6 procent. Det fick mindre till riksdagen, men om
              man tittar kommunalt har det ungefär 67 procent. De skulle kunna
              få fram en riksomfattande folkomröstning om invandringen som de
              skulle kunna formulera på många olika sätt.
            </seg>
            <seg n="55fdedcf">
              På samma sätt skulle vi kunna få folkomröstningar i olika frågor
              som Estonia. Plötsligt dyker det upp en grupp som får mycket stort
              stöd hos folket om att nya utredningar om Estonia ska göras. Det
              går att hitta dessa frågor. Det skulle vara en oerhörd frestelse
              att just hitta dessa frågor.
            </seg>
            <seg n="76fc4688">
              För partierna skulle det så småningom också bli en frestelse.
              De skulle ta en fråga som verkar vara populär och så vidare och
              kasta fram den. Den möjligheten skulle fördärva det system vi
              har med helhet och ansvar för de beslut vi fattar.
            </seg>
            <seg n="42533871">
              I det avseendet tror jag att den representativa demokratin håller
              och är mycket bättre.
            </seg>
          </u>
          <note type="speaker" n="68d0f193">
            Anf. 17 MIKAEL JOHANSSON (mp) replik:
          </note>
          <u who="mikael_johansson_ede7e6" xml:id="i-83bc393a0599b429-3" n="c00cbbd9">
            <seg n="5fca7e74">
              Fru talman! Vi partier tar redan i dag ansvar utifrån vad folket
              vill och vad det vill ha för politisk framtid här i Sverige. Genom
              att det röstar på oss som partier tar vi sedan ansvar för att
              försöka genomdriva det vi har fått stöd för bakom oss. Det ansvaret
              är vi vana vid som politiker.
            </seg>
            <seg n="765991b8">
              På något sätt handlar frågan om: Vilket självförtroende har vi
              som partier och politiker att gå fram och ställa viktiga frågor?
              Det kan nästan gälla vad som helst. Det handlar också om att backa
              upp det och skapa opinion för det och säga vad vi tycker och tänker
              om de frågor som människor vill folkomrösta om.
            </seg>
            <seg n="cc51279f">
              Jag tror att vi inte ska backa som partier och försöka sluta
              oss och säga: Vi har kommit fram till det gemensamt på vår kongress,
              vår partistyrelse, i riksdagsgrupper och olika församlingar. Vi
              ska öppna oss och våga möta väljarna i vad de efterfrågar att
              vi ska tycka till om. Den opinionen och den styrkan ska vi kunna
              ha.
            </seg>
            <seg n="3f75acea">
              Då är det lite problematiskt ur demokratisynpunkt att inte kunna
              möta nästan vilken fråga som helst i en folkomröstning. Det gäller
              oavsett om det gäller kommande konstitution för EU eller om det
              är en kommunal fråga om skatten och så vidare.
            </seg>
            <seg n="be8379f1">
              Jag tror att vi kan möta det, och vi klarar det alldeles utmärkt.
              Det kommer att utveckla oss. Det kommer också att utveckla möjligheterna
              för människor så att de känner att de har ett inflytande.
            </seg>
            <seg n="74e11fae">
              Det är en brist i dag att människor kanske inte känner det riktiga
              förtroendet för oss politiker att vi tar tag i deras frågor och
              bestämmer i deras frågor, som de tycker att det är viktigt att
              vi gör.
            </seg>
            <seg n="b2adcc6b">
              Vi riskerar också att tappa väljarnas intresse i val. Det gäller
              oavsett om det är ett gemensamt val med alla val på samma dag
              eller om vi har skilda valdagar.
            </seg>
            <seg n="818c3319">
              Låt oss möta väljarna öga mot öga och säga: Vi står för den här
              åsikten. Tycker ni det, så rösta på mig eller oss som parti.
            </seg>
          </u>
          <note type="speaker" n="5bc68de3">
            Anf. 18 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-2" n="359213af">
            <seg n="7af05754">
              Fru talman! Mikael har undvikit att svara på frågan om de faktiska
              effekterna av det ni föreslår. Sverigedemokraterna skulle till
              exempel kunna genomdrivna folkomröstningar nästan överallt.
            </seg>
            <seg n="f05ae0bd">
              Jag frågar detta därför att det bland de teoretiker som finns
              bakom Sverigedemokraterna och andra finns en mycket väl utarbetad
              teori om att vi inte längre har någon demokrati. Vi har en demokratur,
              som de kallar det, det vill säga en demokratisk diktatur där vi
              inte frågar folket om invandringen. De tror att folket skulle
              vara på deras sida och inte på den andra sidan.
            </seg>
            <seg n="869085ca">
              Teorin om demokratur bygger på en typ av populistisk förenkling:
              Vi går till folket och frågar. Det är en förenkling från en politiker
              som sitter i riksdagen som förvånar mig. Vi vet hur komplicerade
              frågorna faktiskt är. Vi vet att det inte är enkelt med alla konsekvenser
              och allt det som måste överblickas.
            </seg>
            <seg n="1fec9c81">
              Därför skulle folkomröstningsförslaget leda till en förenkling
              som per definition skulle vara populistisk. Hur formulerar du
              en fråga? Man skriver inte ett betänkande. Man gör inte sådana
              saker, utan man måste fatta sig kort. Titta bara på våra folkomröstningar
              här i Helsingfors och hur förvirrande de egentligen är.
            </seg>
            <seg n="c16a012c">
              I det avseendet skulle ett sådant system som föreslås leda till
              att vi får partier och politiker som profilerar sig på detta enkla,
              populistiska sätt. Det är inte bra.
            </seg>
            <seg n="f3f4f374">
              När jag läste det ni föreslog tänkte jag på det gamla citatet
              av Churchill som säger: Den representativa demokratin är antagligen
              den sämsta regeringsformen, bortsett från alla andra.
            </seg>
            <seg n="e101cb3c">
              Den kritik som ni har är många gånger träffande. Men alternativen
              skulle inte bli bättre. Jag slutar mitt anförande med Churchills
              ord i min mun.
            </seg>
          </u>
          <note type="speaker" n="a51fcd06">
            Anf. 19 INGVAR SVENSSON (kd):
          </note>
          <u who="ingvar_svensson_4c39cd" xml:id="i-a9560cdff0b155d8-0" n="82cd8f4a">
            <seg n="7e9e4dd5">
              Fru talman! Vänsterpartiet och Miljöpartiet väljer att köra en
              traditionell republik- och monarkirunda. De ställer helt klart
              en mycket berättigad fråga: Ska man i en demokrati kunna ärva
              ett ämbete? Som huvudprincip bör man inte kunna det.
            </seg>
            <seg n="ac2eeda2">
              Kristdemokraterna vill ha fortsatt monarki i Sverige. Det finns
              republikaner i vårt parti, även i vår riksdagsgrupp, och kanske
              finns det också en och annan principiell rojalist inom partiet.
              De flesta är nog, liksom jag, pragmatiska i synen på frågeställningen.
              Jag är principiell republikan men pragmatisk monarkist.
            </seg>
            <seg n="07c8b724">
              Det handlar i hög grad om traditioner. Traditioner har betydelse,
              även för miljöpartister och vänsterpartister. Även Vänsterpartiet
              skulle förmodligen protestera om talmannen utlyste ett arbetsplenum
              på julafton. Det finns inga rationella skäl att säga nej till
              ett arbetsplenum på julafton, men det finns traditionella skäl.
            </seg>
            <seg n="ca30fa32">
              Det gör det även i detta sammanhang. Monarkin är en tradition
              och den har blivit en symbol för det svenska samhället. Den fungerar.
            </seg>
            <seg n="d849160b">
              Jag kan ta ett annat exempel: Vår svenska flagga. Om ni tittar
              noga på den ser ni ett kors på blå botten. Kan man verkligen ha
              ett kors på blå botten i ett sekulärt samhälle? Det är också tradition.
              Jag har inte hört någon som har yrkat på att vi ska slopa den
              svenska flaggan för att den har ett kors.
            </seg>
            <seg n="214638fc">
              Tradition har betydelse. Man måste göra en avvägning mellan rationella
              skäl och tradition.
            </seg>
            <seg n="b343a0df">
              Fru talman! Morgan Johansson förlängde den debatt om valsystemet
              som vi hade i Grundlagsutredningen i går. Vi har inte alls låsta
              positioner, men vi har förberett diskussionen om valsystemet,
              och det är ett intressant område.
            </seg>
            <seg n="30b81a37">
              Morgan fokuserade lite väl mycket på handlingskraftiga regeringar.
              Det är viktigt att valsystemet gynnar detta. Det är ett effektivitetsbegrepp.
              Men det är inte bara effektivitet som ska gälla i demokratin utan
              även representativitet, som är viktigt. Det är många komponenter
              som ska till, inte bara talet om handlingskraftiga regeringar.
            </seg>
            <seg n="7e057010">
              Jag kan föreställa mig att under den mandatperiod som vi befinner
              oss i kommer Socialdemokraterna att under många debatter säga
              att vi har en handlingsförlamad regering, trots att valsystemet
              har skapat en så kallad handlingskraftig regering. Det kan lätt
              gå troll i begreppet handlingskraftig.
            </seg>
            <seg n="456680bb">
              Det fördes också en diskussion om personvalet. För egen del har
              jag en mycket klar uppfattning. Personvalssystemet har havererat.
              När 22 procent av väljarna kryssar i riksdagsvalet har systemet
              havererat. Systemet förutsätter att åtminstone större delen av
              väljarkåren kryssar.
            </seg>
            <seg n="3f2d8583">
              Vi måste hitta ett nytt system. Man kan tänka sig olika lösningar
              på detta. Man kan gå försiktigt fram. Man kan också göra mer dramatiska
              förändringar, men det brukar inte vara tillrådigt att göra dramatiska
              förändringar i den svenska demokratin. Men någon förändring måste
              ske på den punkten.
            </seg>
            <seg n="b768857a">
              Det är också viktigt att komma ihåg att hela den konstitutionella
              kontexten, alltså sammanhanget i sin helhet, måste hänga ihop.
              Gör man en förändring i ena änden kan det puffa på i den andra,
              och så blir det problem där.
            </seg>
            <seg n="0d7aef05">
              Jag är fascinerad av grundlagsfrågor. Det är väl inte så många
              i kammaren som är det, men jag hoppas att konstitutionsutskottet
              är det i alla fall. Det är viktigt att man inser att systemen
              hänger ihop och att man ser komplexiteten och rättar sig efter
              det. Jag tror inte på några dramatiska förändringar, men successivt
              kanske vi via kompromisser för vi behöver breda överenskommelser
              kan komma en bit på väg. Det är bra att åtminstone tre av de ordinarie
              ledamöterna sitter i Grundlagsutredningen det hade egentligen
              behövt sitta fler för vi kommer kanske, vilket vi ännu inte vet,
              att behöva genomföra detta under våren 2010. Då behöver vi en
              god insikt i dessa frågor.
            </seg>
          </u>
          <note type="speaker" n="6db0ab70">
            Anf. 20 MARIANNE BERG (v) replik:
          </note>
          <u who="marianne_berg_93b5f2" xml:id="i-193ef7b716d86f5a-0" n="beb8511e">
            <seg n="7a43a564">
              Fru talman! Det var intressant att lyssna på Ingvars anförande.
            </seg>
            <seg n="35991917">
              Monarkin är en gammal historisk överenskommelse som glider mer
              och mer i takt med att kungen uttalar sig mer och mer.
            </seg>
            <seg n="c82c2807">
              Det var ett ganska klart och fint exempel att ta upp flaggan,
              men flaggan är i alla fall tyst.
            </seg>
            <seg n="692b40fa">
              Jag undrar om Ingvar Svensson tycker att det är helt okej att
              kungen uttalar sig mer och mer. Tycker Kristdemokraterna att det
              är okej att Sveriges högsta ämbete går i arv på ett så odemokratiskt
              sätt?
            </seg>
          </u>
          <note type="speaker" n="2503ad6a">
            Anf. 21 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-1" n="82cd8f4a">
            <seg n="6c24931c">
              Fru talman! När det gäller principen har jag redan sagt att man
              inte ska ärva ett ämbete. Men vi befinner oss i en traditionell
              kontext. Det får vi leva med och göra en avvägning. Den typen
              av avvägningar får alla partier och politiker göra i alla möjliga
              sammanhang.
            </seg>
            <seg n="4db33e96">
              När det gäller kungens politiska roll är den mycket liten. Som
              jag har uppfattat det har kungen hittills inte gjort några övertramp
              som har föranlett att vi skulle ifrågasätta honom som monark.
            </seg>
          </u>
          <note type="speaker" n="40515439">
            Anf. 22 MARIANNE BERG (v) replik:
          </note>
          <u who="marianne_berg_93b5f2" xml:id="i-193ef7b716d86f5a-1" n="beb8511e">
            <seg n="71380d40">
              Fru talman! Jag fick bara svar på den ena frågan. Jo, jag tycker
              att kungen har uttalat sig i många saker. Bland annat i miljöfrågorna
              har han uttalat sig mycket, där jag inte tycker att det har varit
              lämpligt.
            </seg>
            <seg n="d1c713d4">
              Ingvar Svensson! Du tog upp att du i grunden är republikan. Jag
              undrar hur du då kan stötta någonting så odemokratiskt som bevarandet
              av monarkin.
            </seg>
          </u>
          <note type="speaker" n="86669a50">
            Anf. 23 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-2" n="82cd8f4a">
            <seg n="0608b7e6">
              Fru talman! Jag vill inte påstå att det är odemokratiskt eftersom
              det faktiskt står i våra grundlagar att vi ska ha en monarki.
              Det är beslutat av Sveriges riksdag, såvitt jag vet, med mellanliggande
              val. Jag förmodar att Marianne Berg anser att riksdagen representerar
              demokratin.
            </seg>
            <seg n="8d8c4a87">
              Vi kan diskutera de här principerna. Jag har försökt anföra att
              det finns ett avvägningsskäl som har med traditioner och symboler
              att göra. Jag är som sagt var inte principiell rojalist. Det är
              väl bra om vi har en monark som är engagerad i olika frågor, men
              han måste ju känna till sina begränsningar. Såvitt jag vet har
              han inte överträtt sina befogenheter. Det fanns ett exempel för
              något år sedan som ledde till att vi granskade inte kungen men
              hur statsråden hade informerat kungen inför en resa. Men det visade
              sig att det uttalande som sedan väckte uppmärksamhet i den svenska
              debatten var det som fanns i det material som kungen hade fått
              från Utrikesdepartementet.
            </seg>
          </u>
          <note type="speaker" n="b83ed6f5">
            Anf. 24 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-4" n="d83e4edb">
            <seg n="ac4e9994">
              Fru talman! Låt mig först säga att jag uppskattar Ingvar Svenssons
              sätt att resonera om vikten av att vi är överens om stora förändringar
              och att vi slår vakt om den tradition vi har i Sverige. Vi hafsar
              inte fram författningsförändringar, och vi genomför inte stora
              förändringar utan att vi på det stora hela är överens. Det öppnar
              naturligtvis för kompromisser på olika områden, och jag tror att
              det är viktigt att vi gör så.
            </seg>
            <seg n="782c4cef">
              Ingvar Svensson tyckte att jag fäste för stor vikt vid detta
              att skapa handlingskraftiga regeringar. Men min poäng var att
              Sverige måste kunna regeras inte bara i tider av solsken utan
              också när det regnar. Då är det viktigt att man har en ordning
              som gör att regeringen verkligen kan regera landet.
            </seg>
            <seg n="ac9526b8">
              Handlingsförlamning kan inträda av åtminstone två olika skäl.
              Det ena skälet är om man har en koalitionsregering där man drar
              åt olika håll och inte kommer överens. Det kanske kommer att inträffa
              under den här mandatperioden; vad vet jag? Det andra skälet är
              om regeringen inte får stöd i riksdagen för sina förslag. Det
              är också en form av handlingsförlamning.
            </seg>
            <seg n="c0551796">
              Problemet 19911994 var att vi hade båda delarna. Vi hade en koalitionsregering
              som hade svårt att hålla ihop inbördes och som dessutom, ovanpå
              det, inte hade majoritet i riksdagen. Ny demokrati hade ju en
              vågmästarställning. När man lägger ihop de två effekterna blir
              det nästan mer än handlingsförlamning. Det var nästan likstelhet
              ibland, om man får säga på det sättet. Man kunde inte nå fram
              för att göra stora förändringar. Till slut fick man söka stöd
              hos oppositionen, det vill säga den socialdemokratiska oppositionen,
              som då gjorde två uppgörelser med regeringen.
            </seg>
            <seg n="0857dc83">
              Problemet är att vi helst inte vill hamna i den situationen igen.
              Det är därför jag lyfter fram detta så tydligt. Om vi nu ska göra
              någon reform är det snarare i den riktningen, det vill säga genom
              att skapa parlamentariska förutsättningar för starka regeringar.
            </seg>
          </u>
          <note type="speaker" n="fb0d59b4">
            Anf. 25 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-3" n="82cd8f4a">
            <seg n="ff13dbeb">
              Fru talman! Morgan Johansson drar upp koalitionsregeringen 19911994.
              Jag vill påminna om s-regeringarna inte heller har varit utan
              problem under årens lopp. Problemen är legio i den delen.
            </seg>
            <seg n="29542824">
              Sedan säger Morgan Johansson att det är viktigt att valsystemet
              stimulerar till handlingskraftiga regeringar, och han påstår att
              man måste ha en ordning för detta. Det låter väldigt fint. Men
              vad är det för ordning han vill ha för att få de här handlingskraftiga
              regeringarna? Det vore ganska intressant att se. Är det ett majoritetsvalsystem?
            </seg>
          </u>
          <note type="speaker" n="c4503b39">
            Anf. 26 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-5" n="d83e4edb">
            <seg n="a5f57bd4">
              Fru talman! Det är alldeles riktigt som Ingvar Svensson säger
              att också socialdemokratiska regeringar har haft bekymmer. Vi
              kan gå ännu längre tillbaka och se regeringskrisen 1990. Det var
              en minoritetsregering som inte fick stöd i riksdagen för det krisprogram
              som man då gick fram med. Sedan kom den borgerliga regeringen
              som hade sina bekymmer. Jag väljer inte att värdera det. Själva
              poängen är att oavsett vilken färg regeringen har ska den kunna
              regera landet också när man har problem. Det var min huvudpoäng.
              Det var inte min mening att peka finger på det sättet just åt
              borgerligheten.
            </seg>
            <seg n="0fa0e609">
              Annars kan man säga att just nu är det ju inte handlingsförlamning
              som den här regeringen präglas av. Det är snarare tvärtom att
              systemskiftet drivs på när det gäller arbetsmarknaden, bostadsmarknaden
              och sjukvården. Vi ser kraftigt ökade klyftor som är en följd
              av den politik som ni för. Det är inte handlingsförlamning vi
              ser. Jag ser en helt annan form av bekymmer.
            </seg>
            <seg n="62b633e4">
              Vad är jag ute efter? Det finns ju två extremer. Den ena extremen
              är att ha majoritetsval i enmansvalkretsar. Då tar det största
              partiet mandatet i en valkrets såsom sker i exempelvis Storbritannien.
            </seg>
            <seg n="5207c4fa">
              Den andra extremen är riksproportionalitet, som vi har i dag,
              med proportionella val där 20 procent av rösterna också ger 20
              procent av sätena.
            </seg>
            <seg n="0c0a76aa">
              Sedan kan man röra sig mellan dessa två extremer. Det finns några
              saker man kan röra i. Det ena är valkretsarnas storlek, det andra
              är antalet utjämningsmandat och det tredje är riksdagsspärren,
              alltså den fyraprocentsspärr som vi har.
            </seg>
            <seg n="d9d117b7">
              Jag vill inte ta ställning till vad man ska göra i det här läget.
              Det är alldeles för tidigt. Låt mig bara säga att jag inte vill
              ha en ordning där man driver proportionaliteten ännu längre, splittrar
              upp riksdagen ännu mer och försvagar regeringarna ännu mer.
            </seg>
          </u>
          <note type="speaker" n="ddbdd80a">
            Anf. 27 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-4" n="82cd8f4a">
            <seg n="1bec2d78">
              Fru talman! Angående alliansregeringens handlingskraft kan man
              väl säga att det är bra att det händer någonting. Det är bra att
              Morgan Johansson tycker att det är bra att det händer någonting.
            </seg>
            <seg n="d73100fb">
              Nu har Morgan Johansson ingen replikrätt, men jag förstår att
              det vore gefundenes Fressen att få en överrepresentation från
              de större partierna. Det är ganska intressant, och det kommer
              väl så småningom att nå offentligheten, att regeringen har gjort
              en simulering av vad ett majoritetsvalsystem av brittisk modell
              skulle innebära. Det skulle leda till att vi fick ungefär ett
              50-tal moderater och resten socialdemokrater i den här kammaren.
              Jag förstår att Morgan Johansson skulle tycka att det var väldigt
              roligt om det blev så, men vi kommer säkert att se till att det
              inte blir så.
            </seg>
          </u>
          <note type="speaker" n="66b4ca22">
            Anf. 28 HANS WALLMARK (m):
          </note>
          <u who="hans_wallmark_d27c95" xml:id="i-7b0199ae15f9c6d5-0" n="cce3c36b">
            <seg n="b5f1f019">
              Fru talman! Jag blir lite bekymrad över Ingvar Svensson. Först
              pratar han om en kammare som består av 50 moderater och resten
              socialdemokrater. Det låter rätt obehagligt.
            </seg>
            <seg n="2bc966e0">
              Sedan sätter han griller i huvudet på vänstermajoriteten genom
              att påpeka det självklara, nämligen att Sveriges flagga är en
              korsfana. Det gör mig lite orolig. Jag tror att det kan riskera
              att vi i framtiden får förlänga de här lite märkliga debatterna
              som ifrågasätter monarkin. Debatten om skolavslutningarnas icke-varande
              i kyrkorna kommer nu att kompletteras med attacker på den svenska
              och skandinaviska korsfanan.
            </seg>
            <seg n="833d8fe6">
              Fru talman! Alliansen gick till val på att Sverige behöver en
              politik som sätter jobben i centrum. Själv kompletterade jag detta
              med att Sverige behöver fantasi. Jag gjorde en liten innehållsförteckning
              så att man kunde jämföra vad de olika kandidaterna i min valkrets
              tyckte. Jag lovade att jag skulle se till att stopplagen avskaffades
              och startlagen infördes. Vad jag har förstått av tidningen, fru
              talman, kommer detta att ske genom ett regeringsbeslut i dag.
              Man kommer att lägga fram detta utmärkta förslag för kammaren.
            </seg>
            <seg n="c1cf91a3">
              Jag sade att vi inte ska ha någon flygskatt, och jag sade att
              jag ska arbeta för monarkins bibehållande. Det är i den sista
              egenskapen jag nu står här i talarstolen. Jag har märkt att det
              finns fiender till statsskicket här i kammaren. Vi lyssnade just
              till Marianne Berg. Hon påpekade detta med demokrati. Gör vi ett
              dåligt jobb, så avsätt oss. Jajamänsan, Marianne Berg, det var
              precis det som hände 2006. Ni gjorde ett dåligt jobb, och ni avsattes.
              Mot er stod en allians som pratade om jobb, mer pengar till dem
              som arbetar och ökad framtidstro i Sverige. Demokratin fungerar.
            </seg>
            <seg n="81ed24b2">
              Sedan undrade hon hur länge vi ska ha monarki. Då är mitt svar
              till henne att jag hoppas att det ska vara länge. Det är precis
              som Mauricio Rojas säger, att detta är djupt folkligt förankrat.
              Detta är en folkmajoritets uppfattning.
            </seg>
            <seg n="065709e7">
              Jag tycker också att man kan anföra ett rent praktiskt argument.
              Tittar man på var det finns monarkier är det stabila demokratier
              generellt, till exempel Sverige, Norge, Danmark, Holland, Spanien
              och Japan. Däremot kan jag räkna upp ett antal länder som har
              republik eller partisekreterare som styr, till exempel Nordkorea,
              Kuba och Zimbabwe. Jag tycker att det är ett gott praktiskt argument
              för monarkin. Monarki innebär stabilitet men också att det finns
              en förankring i traditioner. Kungalängden är den svenska historiens
              ledstång som vi kan hålla oss till i vardagen.
            </seg>
            <seg n="b8dc9ce2">
              Fru talman! Mikael Johansson från Miljöpartiet har gått. Det
              gör att jag kanske kan avslöja, om ingen berättar det för honom,
              att jag tyckte att alla hans argument mot Morgan Johansson i replikväxlingen
              var alldeles utmärkta. Jag funderade ett tag till med på att instämma
              i det, men jag tänkte att det kanske skulle väcka lite rabalder
              om en moderat höll med en miljöpartist, så jag gjorde inte det.
              Jag hoppas, fru talman, att ingen berättar detta för Mikael Johansson.
            </seg>
            <seg n="17fe7fef">
              Han sade en sak, nämligen att han inte ser de republikanska åsikterna
              som riktade mot personen kungen. Nej, de är riktade mot oss alla
              i folkmajoriteten som är för det svenska statsskicket. Jag tror
              att monarken, som saknar partitillhörighet, är en samlande och
              enande gestalt. Morgan Johansson har funderat en del kring stabilitet
              i regeringsbildningen. Jag tror att det är viktigt att fundera
              kring stabilitet i landet, och där tror jag att en monark som
              står bortom partipolitikens snävhet just i en kristid är en viktig
              samlande symbol.
            </seg>
            <seg n="4c898334">
              Jag skulle vilja ställa en fråga till er i Vänsterpartiet, Miljöpartiet
              och Socialdemokraterna. Vad gör ni tillsammans om ni nu mot förmodan
              skulle få makten 2010? Är det mp:s och v:s linje om nej till monarki
              som gäller? Mauricio Rojas visar att en alliansregering, även
              om det finns republikaner där, innebär en fortsättning för detta
              statsskick i Sverige.
            </seg>
          </u>
          <note type="speaker" n="7f23eddb">
            Anf. 29 MAX ANDERSSON (mp):
          </note>
          <u who="max_andersson_531f93" xml:id="i-550a293519ee76a9-0" n="954e22ce">
            <seg n="e018cbe8">
              Fru talman! I likhet med majoriteten av dem som uttalat sig i
              denna debatt, åtminstone i personlig egenskap, tillhör jag statsskickets
              fiender. Jag är motståndare till arvkungadömet, och det är naturligtvis
              Miljöpartiet. Däremot ser jag det inte som den viktigaste frågan
              att få det socialdemokratiska partiet att även i realpolitiken
              anta en rimlig ståndpunkt efter att vi har vunnit valet 2010.
              Det kan vänta till framtiden. Det är min personliga åsikt att
              det inte är den viktigaste frågan i Sverige just nu.
            </seg>
            <seg n="45d113aa">
              Vad gäller den svenska flaggan kan jag säga att jag tycker att
              det är helt okej med en skandinavisk korsflagga bara ni inte försöker
              sätta dit tolv stjärnor på den. Jag kommer inte att ifrågasätta
              att den ser ut som den gör.
            </seg>
            <seg n="d4fc585a">
              Det jag gick upp för att diskutera var frågan om personvalet.
              Jag tänkte nämligen göra någonting så otroligt som att hålla med
              alla som uttalat sig i frågan utan att hålla med mitt parti. Jag
              tillhör nämligen dem som är motståndare till personvalet såsom
              det ser ut i dag.
            </seg>
            <seg n="f7ae6927">
              Miljöpartiet är för någon form av personval. Det var vi redan
              från början. Vi var inte eniga då, men vi var för någon form av
              personval redan från början. Jag tillhör den del av Miljöpartiet
              som ser hur illa detta system fungerar och som ifrågasätter de
              personkryss som sätts. Det är trots allt fortfarande ett litet
              antal människor som faktiskt kryssar. Men på vilka grunder är
              det som människor kryssar? Är det verkligen de bästa grunder man
              skulle kunna tänka sig som personval genomförs på?
            </seg>
            <seg n="6fa3afdd">
              Vi ser att människor får kryss därför att de är fantastiskt bra
              kandidater. Jag tror att en av dem som fick kryss på den grunden
              precis har lämnat kammaren. Vi ser också att människor får kryss
              därför att de är kända från tv. Vi ser att människor får kryss
              därför att de har en stor släkt.
            </seg>
            <seg n="bcee0ba5">
              Man ska vara väldigt försiktig som politiker med att försöka
              tolka varför människor röstar som de gör. Vi vet nu att människor
              har röstat för en borgerlig regering, och då får man anta att
              de också har röstat för den borgerliga regeringens politik. Man
              måste anta det, i alla fall som huvudregel. Men man måste också
              ifrågasätta: Har väljarna verkligen fått den korrekta informationen
              för att kunna göra ett rationellt val, baserat på fakta? De sloganer
              som har förekommit i personvalskampanjerna har varit ganska intetsägande.
              Kan någon av er exempelvis gissa vilket parti det var som hade
              en kandidat i Göteborg med valsloganen En politiker som bryr sig
              och tar ansvar som var uppsatt överallt? Det kunde ha varit vilket
              parti som helst ja, utom Vänsterpartiet förstås, för de driver
              ju inte personvalskampanjer. Det är en bra slogan som alla skulle
              kunna använda.
            </seg>
            <seg n="e12fedf8">
              Det är problemet. Personvalet fokuserar inte på det som skiljer
              kandidaterna så mycket åt, som att de lyfter fram enstaka frågor.
              Det är personvalet när det är som bäst. När det är som sämst fokuserar
              det på vad som skiljer kandidaterna åt inom samma parti. Säg exempelvis
              att någon röstar på Mauricio därför att Mauricio är republikan.
              Det vore ju trevligt! Men tänk om han sedan inte röstar enligt
              den åsikten!
            </seg>
            <seg n="e337e813">
              Sveriges demokrati är en partidemokrati. Jag tror att vi måste
              ändra personvalssystemet på något sätt, eventuellt till det irländska
              valsystemet, för det är inte belastat med exakt de brister som
              vårt nuvarande system har.
            </seg>
          </u>
          <note type="speaker" n="806e05a2">
            Anf. 30 HILLEVI LARSSON (s):
          </note>
          <u who="hillevi_larsson_896639" xml:id="i-7a542f6c16c40042-0" n="befd08cd">
            <seg n="76927aef">
              Fru talman! Jag har begärt ordet på grund av att jag tycker att
              Grundlagsutredningen borde få lov att diskutera kungahusets vara
              eller icke vara. Jag är republikan, men jag tycker att även om
              man inte självklart är republikan så borde man tycka att det är
              en demokratisk rättighet för Grundlagsutredningen att diskutera
              den här frågan. Detta är i princip den enda begränsningen i Grundlagsutredningen
              man får inte diskutera kungahusets vara eller icke vara. Man får
              heller inte diskutera portalparagrafen att all offentlig makt
              utgår från folket, men det tror jag ingen ifrågasätter.
            </seg>
            <seg n="4c317726">
              Förutom att jag tycker att det är konstigt att utesluta frågan
              om kungahuset är det så att det finns en del demokratiska problem.
              Sedan kan man tycka vad man vill, men det är inte förenligt med
              de demokratiska principer som gäller för övrigt.
            </seg>
            <seg n="57f542be">
              Det första, självklara, är att kungen är statschef. Hade han
              bara varit kung så hade jag haft lite lättare att acceptera det,
              men han är statschef. Han är alltså Sveriges högste företrädare
              och står över den folkvalda riksdagen, över statsministern och
              riksdagens ledamöter. Han är inte vald, och det går inte heller
              att avsätta honom.
            </seg>
            <seg n="37d1d12a">
              Till råga på allt har han åtalsimmunitet. Det innebär att vilka
              brott han än kan komma att begå, grova eller mindre grova brott,
              så kan han inte åtalas, han kan inte straffas för brottet, och
              han kan inte heller skiljas från sitt uppdrag som statschef. Det
              här är ju rent medeltida regler. Allas likhet inför lagen är inte
              det en viktig demokratisk princip som Grundlagsutredningen åtminstone
              borde få lov att diskutera?
            </seg>
            <seg n="b0b78711">
              Det som är så vansinnigt är inte bara att Grundlagsutredningen
              inte har i uppdrag att diskutera kungahuset, dess utformning och
              dess vara eller icke vara utan att man dessutom har ett direkt
              förbud att diskutera denna fråga. Jag tycker att förbudet åtminstone
              bör hävas, så att utredningen får lov att diskutera den här frågan
              om man vill.
            </seg>
            <seg n="14df4669">
              Det finns ett par andra demokratiska problem. Ett av dem är religionsfriheten.
              Det är också en grundläggande demokratisk princip att alla svenska
              medborgare utan några som helst villkor ska få lov att bekänna
              sig till vilken religion man vill. Man kan uttala sig som ateist,
              muslim, katolik och så vidare. Men kungafamiljens medlemmar har
              inte denna rättighet. Det är till och med så att kungen skall
              skiljas från sitt uppdrag om han bekänner sig till något annat
              än den rena evangeliska läran, som den kallas det är alltså en
              väldigt gammal form av kristendom och detta gäller även den övriga
              familjen.
            </seg>
            <seg n="22ed1987">
              En annan absurd sak är att kungens barn och syskon måste fråga
              om lov när de vill gifta sig. Då är det regeringen tillsammans
              med kungen som beslutar om detta är acceptabelt och om den partner
              som man har valt är acceptabel. Kungen själv däremot behöver inte
              fråga om lov, och det gör ju det hela bara ännu mer motsägelsefullt.
            </seg>
            <seg n="c0005077">
              Allt det här sammantaget tycker jag pekar mot att det är dags
              att åtminstone diskutera de här uråldriga reglerna.
            </seg>
            <seg n="09f90f7c">
              När det gäller grundfrågan, om man över huvud taget ska vara
              statschef utan att vara vald och utan att kunna avsättas, kan
              man göra en liknelse med riksdagens ledamöter. Tänk om det var
              så att det var våra förstfödda barn som tog över våra riksdagsplatser
              och, om vi inte fick några barn fick våra närmaste släktingar
              ta över. Detta hade ju väckt ett ramaskri från svenska folket,
              och även bland riksdagens ledamöter är jag övertygad om, för det
              vore ju fullständigt uppåt väggarna vansinnigt. Och då är vi ändå
              valda en gång. Tänk om vi hade fötts till denna post sedan generationer
              tillbaka!
            </seg>
            <seg n="15729113">
              Allt detta talar för samma sak: Låt åtminstone Grundlagsutredningen
              diskutera de här frågorna! Det är det mest demokratiska.
            </seg>
          </u>
          <note n="4268b25e">
            I detta anförande instämde Marianne Berg och Pernilla Zethraeus
            (båda v) samt Max Andersson (mp).
          </note>
          <note type="speaker" n="e64084c8">
            Anf. 31 HANS WALLMARK (m) replik:
          </note>
          <u who="hans_wallmark_d27c95" xml:id="i-7b0199ae15f9c6d5-1" n="cce3c36b">
            <seg n="0542820e">
              Fru talman! Låt mig påminna om vad Morgan Johansson sade tidigare
              i den här debatten när det gällde förvaltningsfrågor. Han försvenskade
              då ett amerikanskt uttryck: Om det inte är sönder, varför fixa
              det?
            </seg>
            <seg n="81f78db5">
              Jag skulle vilja fråga Hillevi: Vad är det som är sönder? Vad
              är det du och ditt parti vill fixa? Jag tycker att du kan vara
              lite tydligare. Nu säger du att du tycker att man kunde ha breddat
              Grundlagsutredningen, men Hillevi, egentligen vill du mycket mer.
              Tror inte fru talman också att det är så att Hillevi inte tycker
              att det är tillräckligt med att Grundlagsutredningen får undersöka
              statsskickets fundament utan att hon i själva verket vill ifrågasätta
              det och skulle vilja ha ett annat statsskick än det vi har?
            </seg>
            <seg n="39c74e66">
              Då har jag en fråga till er. Ni är ju tre partier. Ni kanske
              till och med kan bilda regering om ni får makten efter 2010. Är
              ni intresserade av att seriöst pröva frågan och att avskaffa det
              befintliga statsskicket och ersätta det med ett annat? Miljöpartister,
              vänsterpartister och nu ett antal socialdemokrater har ju varit
              uppe och vittnat om det.
            </seg>
            <seg n="dac2bd63">
              Mauricio Rojas berättade tidigare här i debatten om den mognad
              som ändå finns inom alliansen och borgerligheten, där det finns
              principiella republikaner men där man ändå säger att det finns
              en så överväldigande folkmajoritet för monarkins bibehållande
              att det inte är en viktig fråga. Med en alliansregering så kommer
              det nuvarande statsskicket att bibehållas.
            </seg>
            <seg n="c2bb44da">
              Så Hillevi, var lite tydligare! Nog är det väl egentligen så
              att du vill ha mer än en breddning av Grundlagsutredningen? Du
              vill ha ett avskaffande av monarkin.
            </seg>
          </u>
          <note type="speaker" n="ce118c61">
            Anf. 32 HILLEVI LARSSON (s) replik:
          </note>
          <u who="hillevi_larsson_896639" xml:id="i-7a542f6c16c40042-1" n="befd08cd">
            <seg n="84d5d94b">
              Fru talman! Det låter nästan som om jag är anklagad för ett grovt
              brott när jag får höra det här.
            </seg>
            <seg n="318a7b3f">
              Det är helt riktigt att jag vill mycket mer än så här, men jag
              tycker att detta är ett väldigt viktigt första steg. För 30 år
              sedan hade vi en annan grundlagsutredning som också skulle se
              på grunderna i svensk demokrati och svenskt statsskick. Då vågade
              man komma fram till en kompromiss kallad Torekovskompromissen,
              där man avlövade kungen en del av hans maktbefogenheter i alla
              fall. Det var ett viktigt steg.
            </seg>
            <seg n="85f44296">
              Det har nu gått 30 år. Kan vi inte låta denna grundlagsutredning
              få samma rättighet som förra gången så att man åtminstone får
              lov att diskutera den här frågan?
            </seg>
            <seg n="487e66c4">
              Det är möjligt, om man gett uppdraget till utredningen, att de
              antingen inte skulle diskuterat frågan eller kommit fram till
              att vi på grund av folkmajoriteten inte gör någon dramatisk förändring.
              Kanske hade de uppnått en kompromiss och tagit bort en del av
              avarterna, till exempel bristen på religionsfrihet och åtalsimmunitet
              för kungen vad vet jag. Det hade i alla fall varit ett första
              steg.
            </seg>
            <seg n="d4eb51ba">
              Även om Grundlagsutredningen kom fram till att vi avskaffar kungahuset,
              att vi inte längre kan acceptera det, att det gått för långt och
              vi lever i ett modernt samhälle, att vi inte kan vänta längre,
              skulle frågan självklart föreläggas svenska folket för beslut,
              troligtvis genom en folkomröstning, eftersom den splittrar partierna
              och av många anses vara viktig. Då skulle folket få tycka till
              på ett demokratiskt sätt. Det är grunden för hela diskussionen.
            </seg>
            <seg n="a58c3482">
              Det demokratiska är att tillåta Grundlagsutredningen att diskutera
              frågan. Sedan kan vi fatta beslut i demokratisk ordning. Att svenska
              folket fick tycka till i frågan tror jag inte heller är något
              som skulle uppröra dem.
            </seg>
          </u>
          <note type="speaker" n="c413daa7">
            Anf. 33 HANS WALLMARK (m) replik:
          </note>
          <u who="hans_wallmark_d27c95" xml:id="i-7b0199ae15f9c6d5-2" n="cce3c36b">
            <seg n="fc8897cf">
              Fru talman! Precis som Hillevi säger är det här en fråga som
              möjligtvis splittrar och rister partierna, men den splittrar och
              rister inte folkflertalet. Jag är ganska övertygad om att det
              finns en rätt kompakt uppslutning bakom det svenska statsskicket
              såsom det ser ut i dag.
            </seg>
            <seg n="216b3ac0">
              Jag kan inte komma ifrån att Morgan Johanssons ord han var ju
              tidigare regeringsmedlem dallrar tungt i kammaren, fru talman.
              Han sade två saker, varav det första gällde just förvaltningsfrågor,
              nämligen: Om det inte är sönder, varför fixa det? Min fråga till
              Hillevi är därför: Vad är det som är sönder i det svenska statsskicket?
            </seg>
            <seg n="288a8a79">
              Det andra Morgan Johansson sade var att det är viktigt med stabilitet
              även om han då talade om en riksdagsmajoritet och somliga har
              pekat på vad han ursprungligen avsåg med det. Det handlar snarast
              om antalet partimandat i kammaren. Jag tycker att stabilitet är
              ett viktigt argument och vill därför peka på det.
            </seg>
            <seg n="b644fbfa">
              Om man ser på de länder som i dag har konstitutionell monarki
              låt mig, fru talman, nämna Spanien, Japan, Norge, Danmark, Sverige
              vill jag fråga Hillevi om hon inte delar åsikten att just de länderna
              utmärks av stabilitet och trygghet. Är inte Spanien ett gott exempel
              på det? De hade på 80-talet problem i kammaren, Cortes, med ett
              försök till militärkupp. Kung Juan Carlos blev då den enande symbol
              som kunde mota tillbaka kuppmakarna. Jag tror att monarkin är
              viktig för stabiliteten. Uppenbarligen är stabiliteten viktig
              också för Morgan Johansson och Socialdemokraterna.
            </seg>
          </u>
          <note type="speaker" n="258a04df">
            Anf. 34 HILLEVI LARSSON (s) replik:
          </note>
          <u who="hillevi_larsson_896639" xml:id="i-7a542f6c16c40042-2" n="befd08cd">
            <seg n="08afd2c6">
              Fru talman! När det gäller opinionen har det faktiskt skett en
              förskjutning. SOM-institutet i Göteborg mäter opinioner över en
              längre tid, alltså inte bara vid ett speciellt tillfälle. De mätte
              ganska nyligen hur stödet för kungahuset hade förändrats hos svenska
              folket över två år. De ställde frågan: Är republik en dålig eller
              en bra idé? Det visade sig att 60 procent numera tycker att det
              är en dålig idé medan 40 procent tycker att det är en bra idé.
              Det finns alltså fortfarande en tydlig majoritet för kungahuset.
            </seg>
            <seg n="c3991313">
              Det intressanta är att under de två år man mätte har förskjutningen
              varit 7 procent, det vill säga 7 procent fler tycker att republik
              är en bra idé jämfört med två år tidigare. Då är det ändå fråga
              om en väldigt kort tid. När man frågar ungdomar kan man se att
              stödet för republik, och därmed mot monarki, är ännu större. Det
              har alltså skett en mycket tydlig förskjutning.
            </seg>
            <seg n="41156536">
              Om man frågar om kungen som person är det naturligtvis fler som
              tycker att han väl verkar vara en trevlig prick. Om man däremot
              frågar om statsskicket, som ju är grundfrågan, ifrågasätter allt
              fler det som en självklar princip. Det vore ju absurt att säga
              att om en politiker är populär så ska vi ändra statsskicket så
              att den politikern kan sitta kvar på livstid och inte kunna avsättas.
              Det är det som diskussionen tenderar att sluta i, nämligen att
              man säger att de är trevliga som personer. Det handlar emellertid
              om mycket mer grundläggande demokratiska principer.
            </seg>
            <seg n="4332e9b5">
              Kungafamiljen är själva offer för systemet. De saknar grundläggande
              rättigheter. De har från tidig ålder hjärntvättats in i systemet.
              Det är en otrolig press på dem med hård massmediebevakning från
              det att barnen är små. Egentligen har vi ett omänskligt system
              i Sverige.
            </seg>
            <seg n="e61a9e8a">
              När det gäller de demokratiska länderna har vi bland annat Tyskland
              och Finland som är republiker. Vi har Brunei, och vi har Thailand,
              där för övrigt kungen deltog i en statskupp nyligen. Det är ganska
              absurt att tala om personliga egenskaper. Det är olika från land
              till land.
            </seg>
          </u>
          <note type="speaker" n="7da18c8f">
            Anf. 35 HENRIK VON SYDOW (m):
          </note>
          <u who="henrik_von_sydow_6987a0" xml:id="i-64699adf573fafb1-0" n="f0d72ee1">
            <seg n="f436a5c0">
              Fru talman! Låt mig tacka för en bitvis mycket spännande diskussion
              om författningsbetänkandet.
            </seg>
            <seg n="cdf45974">
              Jag skulle vilja bidra med ett par kommentarer till det som gäller
              Grundlagsutredningens arbete och börja med att påminna om grunderna
              för att utredningen och kommittén tillsattes. Den tillsattes ju
              på initiativ av den förre statsministern, Göran Persson, och motiverades
              bland annat med att det under de 30 år som gått sedan huvuddragen
              i vår nuvarande regeringsform togs fram skett ett par ganska grundläggande
              förändringar i den svenska demokratin.
            </seg>
            <seg n="541f0e3b">
              En av de uppenbart stora förändringarna i Sverige från 1970 till
              i dag är att partiernas medlemstal fallit rätt dramatiskt. Detta,
              fru talman, tror jag har bäring på den diskussion som varit om
              valsystem och personval. Det är nog så att när partiernas medlemstal
              faller och vi har ett valsystem som i praktiken, med några få
              undantag, ger partierna monopol på att utse vilka som ska vara
              riksdagsledamöter faller också legitimiteten för att ha ett så
              starkt system. Därmed ökar motivet för ett större inflytande för
              väljarna, det vill säga för mer personval. Det är en intressant
              observation som vi diskuterat mycket i Grundlagsutredningen, och
              jag anser att det är en förändring som våra förslag måste ta fasta
              på.
            </seg>
            <seg n="580680fd">
              Beträffande personval har vi haft flera forskningskonferenser
              och seminarier kring det och då särskilt tittat på våra nordiska
              grannländer. Vad gäller Finland slår man där fast och många forskare
              pekar också på det att personvalsreformen absolut stärkt banden
              mellan väljare och valda. Personvalet ökar kännedomen om vilka
              politiker som företräder en samtidigt som det ökar politikernas,
              parlamentarikernas, intresse för att ha en dialog med sina väljare.
              Man ser inget samband med att valdeltagandet i Finland är lågt.
            </seg>
            <seg n="47ed157c">
              Vad gäller ett annat grannland, Danmark, kan man där närmast
              se det motsatta förhållandet, nämligen att personval fungerar
              som ett verktyg för att hålla uppe valdeltagandet. Det är till
              och med så att personvalet i de grupper som i Danmark, liksom
              i Sverige, har ett lågt valdeltagande invandrare, nykomlingar
              i samhället fungerar som ett verktyg för att öka valdeltagandet
              i dessa grupper. Det blir ett verktyg mot utanförskap och för
              delaktighet i vår demokrati.
            </seg>
            <seg n="3280c2ac">
              Om vi ser till vår egen svenska historia menar flera forskare,
              just vad gäller valdeltagande, att betydelsen av hård konkurrens
              är helt essentiell. Hård konkurrens mellan partier, mellan politiska
              alternativ, driver upp valdeltagandet. Jag vill påminna om att
              all-time-high vad gäller svenskt valdeltagande nåddes 1976 när
              en borgerlig regering tog makten efter ett långvarigt socialdemokratiskt
              maktinnehav. Också 2006 ökade valdeltagandet utifrån ungefär samma
              utgångspunkter, efter ett långvarigt socialdemokratiskt regeringsinnehav.
            </seg>
            <seg n="6e899935">
              Jag tror att dessa erfarenheter, synpunkter och kommentarer är
              viktiga, och de ska vara vägledande i det arbete som Grundlagsutredningen
              har framför sig vad gäller att försöka vitalisera den svenska
              demokratin och det svenska valsystemet.
            </seg>
          </u>
          <note type="speaker" n="602aafb2">
            Anf. 36 MORGAN JOHANSSON (s):
          </note>
          <u who="morgan_johansson_c92f40" xml:id="i-60141f69736fffa4-1" n="d83e4edb" next="i-45b4bf58276fde08-1">
            <seg n="b96788f5">
              Fru talman! Låt mig bara i all korthet säga att Mauricio Rojas
              i sitt huvudinlägg förde ett ganska bra resonemang om folkomröstningar,
              om vikten av att vara noggrann med det instrumentet. Jag tyckte
              att det var bra.
            </seg>
            <seg n="4ec948c8">
              Sedan påstod han att jag skulle ha farit i väg när det gällde
              noteringen om valdeltagande och skilda valdagar och valde att
              nämna det enda undantaget under efterkrigstiden, det vill säga
              1958. Det är det enda undantaget där valdeltagandet i kommunalvalet
              var högre än i riksdagsvalet.
            </seg>
            <seg n="d64ad30a">
              Under debatten gick jag ut och hämtade statistik för att få noterat
              i riksdagens protokoll att valdeltagandet i kommunalvalet genomgående
              har varit mycket lägre under efterkrigstiden.
            </seg>
          </u>
          <note n="5dde6f56">
            I kommunalvalet 1938 var deltagandet 66 procent. I riksdagsvalet
            två år senare, 1940, var det 70 procent. I kommunalvalet 1942
            var deltagandet 66 procent, och i riksdagsvalet 1944 var det 72
            procent. Vi kan gå framåt några decennier till 1960-talet. 1960
            var deltagandet i riksdagsvalet 85 procent och 1962 var det 81
            procent. I 1964 års riksdagsval var det 84 procent, i kommunalvalet
            1966 var det 83 procent, och i riksdagsvalet 1968 var det 89 procent.
          </note>
          <u who="morgan_johansson_c92f40" xml:id="i-45b4bf58276fde08-1" n="d83e4edb" prev="i-60141f69736fffa4-1">
            <seg n="ac3c5ef9">
              Genomgående skiljer det 45 procentenheter mellan deltagandet
              i kommunalvalet och i riksdagsvalet.
            </seg>
            <seg n="e5081c0e">
              Ryck alltså inte bara ut det årtal som utgör det enda undantaget
              utan se till helheten! Det är mitt budskap i detta inlägg.
            </seg>
          </u>
          <note type="speaker" n="67a77b74">
            Anf. 37 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-3" n="359213af">
            <seg n="8bcbd25b">
              Fru talman! Vi kan alla hämta statistiken. Jag gjorde det i förväg,
              och du gjorde det efteråt.
            </seg>
            <seg n="b545a028">
              Det som du säger stämmer, men du sade att det var en väldigt
              stor skillnad. Så stor är den inte. Man kan välja år på olika
              sätt, till exempel 1964 och 1966 då skillnaden var 1,1 procent.
              Det är ingen dramatisk skillnad.
            </seg>
            <seg n="6f25de3a">
              År 1958 är viktigt, för det är det enda året där vi hade två
              val samma år och där kommunalvalet kom ungefär fyra månader efter
              riksdagsvalet. Då borde valtröttheten att det är för många val
              ha slagit in. Det är det enda fall vi har, för alla de andra valen
              är det två år emellan. Därför är 1958 relevant. Det är alltså
              inte bara ett undantag, utan det är det mest relevanta exempel
              vi har för att kontrollera om det finns något historiskt belägg
              för någon sådan trötthet.
            </seg>
            <seg n="8741fad5">
              Jag ville alltså att man inte skulle överdriva idén om jättestora
              skillnader och sedan ta hänsyn till just det här intressanta exemplet
              från 1958 där det som Henrik von Sydow pekade på uttrycks, nämligen
              att valdeltagandet ökar generellt när det är mobiliseringsval.
              Det är ett mycket intressant påpekande som kanske säger mer om
              valdeltagandet än om det är många eller få tillfällen.
            </seg>
            <seg n="fbbb47dc">
              Valet 1976 nämndes tidigare. Vid valet som kom efter, 1982, var
              det också regeringsbyte. Det handlar alltså kanske inte om vår
              förmåga att mobilisera. Däremot kan det inte förnekas att risken
              för valtrötthet kanske skulle vara stor om vi fick fyra olika
              val. Det var det jag menade.
            </seg>
          </u>
          <note type="speaker" n="acce37e4">
            Anf. 38 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-f218f837aad581f6-6" n="d83e4edb">
            <seg n="6c73abb9">
              Fru talman! Jag förstod vad Mauricio Rojas menade i sitt inlägg.
              Vad jag ville säga var bara att valdeltagandet i kommunalvalet
              genomgående var 45 procentenheter lägre.
            </seg>
            <seg n="31d97fc6">
              Man kan fundera på om skillnaden är liten eller stor. Om vi skulle
              ha en situation där valdeltagandet mellan två val plötsligt föll
              med 45 procentenheter skulle vi betrakta detta fall som mycket
              stort och mycket allvarligt. Man ska alltså inte förringa den
              effekten.
            </seg>
            <seg n="a7bd73e1">
              Sedan behöver man inte göra historiska jämförelser, utan man
              kan jämföra med andra länder. Där kan man se samma effekt. Där
              valdagarna är skilda åt har man i allmänhet lägre valdeltagande
              i kommunalvalen, såvida man inte har system med obligatoriska
              val det finns ju också länder som har det. Men det är alltså på
              det sättet.
            </seg>
            <seg n="4cdba057">
              Man kan resonera mycket kring valdeltagandet och vilka faktorer
              som finns bakom. Jag tror att klara och tydliga politiska alternativ
              är viktigt. Det är en del som mobiliserar. En annan faktor är
              den som ni har pekat på att det finns möjlighet att efter en lång
              tid få ta över makten igen. Så var det för oss 1982, och så var
              det för er 1976 och återigen 2006. Naturligtvis är det också viktigt.
            </seg>
            <seg n="1535bb52">
              Ser man dock på den långsiktiga trenden under efterkrigstiden
              är det de sociala skillnaderna, de sociala klyftorna, som är viktiga.
              Ju mindre marginaliseringen och de sociala klyftorna blir, desto
              mer ökar det politiska deltagandet.
            </seg>
            <seg n="1eb57e5f">
              Detta var ett av budskapen i mitt huvudanförande: Var på er vakt
              nu när ni ökar de sociala klyftorna så mycket! Fundera lite över
              vad det kommer att innebära för det politiska deltagandet! Jag
              tror att det finns mycket stora risker med detta.
            </seg>
          </u>
          <note type="speaker" n="07c77cb9">
            Anf. 39 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-4" n="359213af">
            <seg n="947b6ab8">
              Fru talman! Om man följer Morgan Johanssons logik kan man säga
              att ni ökade klyftorna mellan 2002 och 2006, och därför minskade
              valdeltagandet. Kanske var det så. Jag vet inte om man vetenskapligt
              kan belägga sådana saker.
            </seg>
            <seg n="e61a3d8f">
              Däremot har du rätt i den stora bilden: Ett mer socialt integrerat
              samhälle ger ett högre valdeltagande. I Sverige har vi stora problem
              med att grupper som är dåligt integrerade röstar för lite, så
              i det avseendet ger jag dig rätt: Vi måste sträva efter en social
              och kulturell integration så att vi får ett mycket bättre valdeltagande.
            </seg>
            <seg n="1578c0d1">
              Slutligen tror jag att det avgörande är om det är många val,
              inte om det är två olika. Det är i länder med många folkomröstningar
              och många val som man märker denna trötthet. Därför tycker jag
              att det var befogat när du pekade på att om vi får många val kan
              vi också få det här fenomenet.
            </seg>
          </u>
          <note type="speaker" n="dec3a1e3">
            Anf. 40 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-60141f69736fffa4-2" n="d83e4edb" next="i-45b4bf58276fde08-2">
            <seg n="ca772e14">
              Fru talman! Förutom valdeltagandet finns ju också risken, om
              vi skiljer valdagarna, att man tappar helheten i politiken, att
              man tappar de samband som finns mellan kommunerna, regionerna
              och landstingen samt riksnivån. Detta är egentligen de stora problemen
              med att skilja valdagarna åt.
            </seg>
            <seg n="0dfd8326">
              Vår inställning är att vi inte bör medverka till att genomföra
              sådana förändringar som tenderar att minska valdeltagandet eftersom
              valdeltagandet i sig har ett egenvärde. Det har varit mitt huvudbudskap
              i dag.
            </seg>
          </u>
          <note n="78d1d168">
            Överläggningen var härmed avslutad.
          </note>
          <note n="5915a9ff">
            Ajournering
          </note>
          <note n="4ef5af50">
            Kammaren beslutade kl. 13.56 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="morgan_johansson_c92f40" xml:id="i-45b4bf58276fde08-2" n="d83e4edb" prev="i-60141f69736fffa4-2">
            <seg n="fa0e6643">
              Återupptagna förhandlingar
            </seg>
            <seg n="cf46cb5a">
              Jag vill hälsa statsministern välkommen till frågestunden.
            </seg>
          </u>
          <note n="d1f1271f">
            Förhandlingarna återupptogs kl. 14.00.
          </note>
          <note n="97918e85">
            6 § Statsministerns frågestund
          </note>
          <note n="5a3b1912">
            Anf. 41 FÖRSTE VICE TALMANNEN:
          </note>
          <note n="03a3616c">
            Utbildning till vård- och omsorgsyrken
          </note>
          <note type="speaker" n="aeb17fc2">
            Anf. 42 BRITT BOHLIN OLSSON (s):
          </note>
          <u who="britt_bohlin_olsson_01dadc" xml:id="i-0554cff296761607-0" n="4fa7c517">
            <seg n="f9c2f289">
              Herr talman! Vi har alla på sista tiden kunnat läsa hur få det
              är inom äldreomsorgen som har en riktig grundutbildning för det
              viktiga yrke som de ska fungera i, fyra av tio enligt Socialstyrelsens
              rapport. Det är förstås väldigt oroande. Samtidigt gör nu regeringen
              allt man kan för att minska vård- och omsorgsutbildningen, i synnerhet
              för de vuxna som är beredda att gå in i omsorgsutbildning.
            </seg>
            <seg n="0dc9f268">
              Runt om i hela Sverige kan vi läsa om hur förtvivlade människor
              får avbryta den utbildning som redan är påbörjad eller att de
              får besked om att den helt enkelt ställs in. En av dem, Inger,
              blev arbetslös när industrin på orten lades ned, och efter många
              vikariat och korta anställningar tyckte hon att hon äntligen hade
              fått en ny chans i livet. Hon skulle gå en omvårdnadsutbildning.
              Men den utbildningen och tusentals andra lades ned.
            </seg>
            <seg n="818a0b17">
              Vad vill statsministern ge för besked till Inger och många andra
              i hennes situation? Är det för mycket begärt att få en sådan andra
              chans i livet?
            </seg>
          </u>
          <note type="speaker" n="dec8e622">
            Anf. 43 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-0" n="39adda2f">
            <seg n="97852354">
              Herr talman! Jag känner inte till de exakta förhållandena i det
              här fallet. Bra välfärd bygger på välutbildad personal. Det är
              vår uppfattning att vi snarare ska göra mycket för att förstärka
              kvaliteten i utbildningen de år vi har fått väljarnas mandat att
              genomföra förändringar i Sverige.
            </seg>
            <seg n="6029a93c">
              En del av de saker vi nu drar tillbaka anser vi är arbetsmarknadspolitiska
              åtgärder av en karaktär som mer har syftat till att dölja en verklig
              arbetslöshet i Sverige. Mot det har vi uttalat kritik och velat
              göra förändringar. Men det förhindrar inte vår ambition att det
              ska vara bra kvalitet i den utbildning som är grunden för att
              arbeta i de olika viktiga välfärdsverksamheterna.
            </seg>
          </u>
          <note type="speaker" n="70b80b19">
            Anf. 44 BRITT BOHLIN OLSSON (s):
          </note>
          <u who="britt_bohlin_olsson_01dadc" xml:id="i-0554cff296761607-1" n="4fa7c517">
            <seg n="31d47328">
              Herr talman! Ni har lagt ned det som kallas Kunskapsstegen, som
              var en fortbildning särskilt riktad till äldreomsorgens personal.
              Ni har tagit bort utbildningsvikariaten. Rekryteringsbidragen
              försvinner och komvux dras ned väldigt kraftigt. Det är tusentals
              utbildningsplatser som försvinner när vi nu vet att äldreomsorgen
              har stora behov av mer utbildning. Jag tror dessutom att vi vet
              allihop att vi behöver lära om och lära nytt under hela yrkeslivet.
              Det är inte bara grundutbildningen som är problemet.
            </seg>
            <seg n="e4460d06">
              Det som händer just nu är faktiskt skandalöst mot äldreomsorgen,
              och det är hjärtlöst och ganska oklokt mot Inger och alla de andra
              som har att välja mellan arbetslöshet och en bra utbildning som
              leder till ett jobb. Jag tycker nog att frågan kvarstår. Tror
              verkligen inte regeringen på allvar att det behövs en bra utbildning
              för att arbeta i äldreomsorgen? Varför, i så fall, tar man bort
              alla de möjligheterna?
            </seg>
          </u>
          <note type="speaker" n="2b1b8a22">
            Anf. 45 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-1" n="39adda2f">
            <seg n="dc640840">
              Herr talman! Jag tror att Britt Bohlin Olsson alldeles riktigt
              fångar att människor ogillar förändring. Har man varit inställd
              på att det ska vara på ett visst sätt, så kommer ett val, vi byter
              majoritet, byter inriktning, kan det för den enskilda innebära
              en förändring som man inte hade tänkt sig. Det förändrar inte
              att vi har varit tydliga med en kritik mot vad vi har uppfattat
              ibland vara åtgärder mer syftande till att dölja arbetslöshet
              än någonting annat.
            </seg>
            <seg n="ac5977ac">
              Vi har som en av faktorerna när vi pratat om utanförskap nämnt
              den stora grupp som är i olika utbildningar fast de egentligen
              söker jobb. De vill i grunden inte plugga, men de gör det i brist
              på möjligheter på arbetsmarknaden. Det är precis rätt tillfälle
              nu att dra ned på den typen av åtgärder, givet att vi är på väg
              mot en stor bristsituation inom stora delar av den svenska arbetsmarknaden.
            </seg>
            <seg n="8a93dc9e">
              När det gäller kvaliteten är vi helt överens. Det går inte att
              bedriva bra välfärdsverksamhet utan resurser olika utförare, skulle
              jag vilja tillägga och dessutom en i grunden bra utbildning för
              att kunna göra jobbet.
            </seg>
            <seg n="07bc816a">
              Barnfattigdomen i Sverige
            </seg>
          </u>
          <note type="speaker" n="101e2740">
            Anf. 46 LARS OHLY (v):
          </note>
          <u who="lars_ohly_6bb860" xml:id="i-6e214daeb292ea44-0" n="634a0309">
            <seg n="d85026e6">
              Herr talman! Min ena son har flera gånger skrivit uppsatser om
              påhittade semestrar när uppgiften har varit att beskriva vad han
              gjort på lovet. Så säger inte jag utan en mamma som ansöker om
              pengar hos Rädda Barnen. Det tar Rädda Barnen som utgångspunkt
              för ett resonemang om barnfattigdomen i Sverige. Ungefär 250 000
              barn beräknas leva under fattiga förhållanden i Sverige, en kvarts
              miljon som inte har det som många barn ser som självklart.
            </seg>
            <seg n="a8134e6f">
              Gemensamt för de barn som lever i fattiga förhållanden är att
              de ofta lever med en förälder som är ensamstående och ofta med
              en förälder med utländsk bakgrund. Många av dessa föräldrar är
              också arbetslösa eller sjuka.
            </seg>
            <seg n="57745c78">
              Mina frågor är därför: Är statsministern beredd att göra en konsekvensanalys
              av försämringarna i a-kassan och sjukförsäkringen? Är statsministern
              övertygad om att de här förändringarna inte påverkar barnfattigdomen
              i Sverige? Hur stämmer de här försämringarna överens med barnkonventionen
              som Sverige skrivit under?
            </seg>
          </u>
          <note type="speaker" n="2159616a">
            Anf. 47 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-2" n="39adda2f">
            <seg n="999cd7ce">
              Herr talman! Det kanske hade varit klädsamt att inleda med en
              ursäkt för att du har medverkat till de förhållanden som du nu
              beskriver, som din del i en tidigare majoritet. Eftersom det aldrig
              hävdas att vi kan ta åt oss äran av de jobb som kommer är det
              svårt att hävda att vi skulle ha äran för annat, som inte är lika
              ärofullt och som det här är ett bra exempel på.
            </seg>
            <seg n="b03845a5">
              Vi har bland annat pekat just på ensamförsörjande föräldrar som
              en grupp som extremt mycket ser effekterna av att det inte lönar
              sig att arbeta i Sverige, just detta att de kanske ofta har ett
              deltidsarbete och samtidigt är beroende av flera inkomstrelaterade
              ersättningssystem som förändras med förändrad inkomst. Det är
              bland annat det vi försöker åtgärda genom att säga att det ska
              vara mer tydligt att det lönar sig att arbeta. Man ska ha större
              möjlighet att påverka sin egen situation.
            </seg>
            <seg n="b1ddfab2">
              Vi uppmuntrar en politik som gör att jobben blir fler. Det ger
              en möjlighet för flera att träda in. Vi har riktade åtgärder just
              för människor i utanförskap, som ofta kommit från andra länder,
              för att kunna göra något åt detta. Men det är inte något trollslag
              som kommer att förändra detta. Det är viktigt att se den här situationen.
              Det är viktigt att ha hjärtat på rätt ställe och att vilja göra
              något åt det. Vi för en politik som bryter med mycket av detta.
            </seg>
          </u>
          <note type="speaker" n="e0c5f529">
            Anf. 48 LARS OHLY (v):
          </note>
          <u who="lars_ohly_6bb860" xml:id="i-6e214daeb292ea44-1" n="634a0309">
            <seg n="bfeeb97a">
              Herr talman! Det här är ett misslyckande för politiken, och det
              ska ingen av oss smita ifrån. Men frågan var ju: Påverkar försämringarna
              av arbetslöshetsersättningen och sjukersättningen andelen fattiga
              barn i Sverige och dessa fattiga barns förhållanden?
            </seg>
            <seg n="55a2de2c">
              Mitt svar är ja. Ni driver en politik som gör än fler barn fattiga.
              Ni driver en politik som gör de fattiga barnen än fattigare. Det
              är resultatet av er politik, och det kommer att leda till att
              ännu fler barn tvingas att skriva uppsatser om påhittade semestrar
              när uppgiften är att beskriva vad de har gjort på lovet. Det är
              er cyniska klasspolitik, Fredrik Reinfeldt.
            </seg>
          </u>
          <note type="speaker" n="8eb74eb6">
            Anf. 49 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-3" n="39adda2f">
            <seg n="0470cc5a">
              Herr talman! Vi får se vad vår politik leder till. Nystartsjobben
              ger nu hopp åt människor som har varit långt utanför arbetsmarknaden.
              Varje vecka, varje dag kommer faktiskt människor in i arbete och
              får en egen försörjning. De märker att det lönar sig att arbeta.
              Det handlar delvis om de människor du pratar om.
            </seg>
            <seg n="13bb33ef">
              Beskedet hemma är att nu har mamma eller pappa fått ett jobb
              efter att länge ha stått utanför. Nu kan vi ha råd med den där
              semestern. Det är klart att ju mer av de berättelserna vi får
              in i de svenska hushållen, desto mer kan vi tränga detta tillbaka.
            </seg>
            <seg n="88925500">
              Sedan vet både jag och Lars Ohly att det är svårt att nå fram.
              Det handlar om decennier av misslyckande med integration. Det
              handlar också om stora grupper som av olika skäl, även med åtgärder
              som försöker nå fram, har svårt att hävda sig på arbetsmarknaden.
              Men det handlar naturligtvis också om vilken form av stödsystem
              som är mest träffsäker när det gäller att nå fram till grupper
              som har det allra svårast. Det tycker jag att vi också hela tiden
              ska vara öppna för att titta närmare på. Finns de systemen som
              verkligen når fram? Det är inte alltid de diskussioner vi för
              om a-kassa eller annat som är det exakta svaret. Det behövs ibland
              mer riktade stödformer för att verkligen stödja de människor vi
              talar om.
            </seg>
            <seg n="d430ccc8">
              Regeringens inställning i Irakfrågan
            </seg>
          </u>
          <note type="speaker" n="9f1c02b1">
            Anf. 50 PETER ERIKSSON (mp):
          </note>
          <u who="peter_eriksson_83518c" xml:id="i-67a1216cb5976566-0" n="223566de">
            <seg n="34b75148">
              Herr talman! Carl Bildt blir alltmer en belastning för den borgerliga
              regeringen. På område efter område går det att ifrågasätta den
              svenska utrikesministerns trovärdighet på grund av kopplingar
              till personliga intressen och på grund av ett engagemang som står
              i bjärt kontrast till den svenska politiken. Det handlar om olja
              i Sudan, om Ryssland, om Putins maktbolag och om den omdiskuterade
              gasledningen genom Östersjön. Det handlar också om kopplingar
              till generalerna i Turkiet och nu krigsförbrytare i Serbien. Kanske
              ännu mer problematiskt är det för den svenska politiken i Mellanöstern
              efter avslöjandet att Carl Bildt satt i ledningen för en internationell
              lobbyorganisation som agerade för att invadera Irak.
            </seg>
            <seg n="6aa5dcc3">
              Det är av stor betydelse att se hur Carl Bildt och hans engagemang
              successivt förändrar den svenska utrikespolitiken. Är det fortfarande
              så att den svenska regeringens uppfattning i Irakfrågan är att
              invasionen av Irak 2003 genomfördes i strid med folkrätten och
              mot FN-stadgan?
            </seg>
          </u>
          <note type="speaker" n="9f0339e7">
            Anf. 51 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-4" n="39adda2f">
            <seg n="d9e1dd55">
              Herr talman! Carl Bildt svarar väl för sig själv på sin blogg.
              Där bemöter han de utkastade anklagelserna. De följer ofta tekniken
              att om anklagelser riktas tillräckligt många gånger fäster en
              del. Det är samma sak som om jag ett femtontal gånger skulle upprepa
              att Peter Eriksson är ohederlig. Den 15:e gången skulle jag säga
              till Peter Eriksson att jag nu har sagt detta så många gånger
              att han måste ta konsekvenserna av hur ofta jag har nämnt detta.
            </seg>
            <seg n="7cda1d11">
              Det finns naturligtvis en risk att man sedan kommer att använda
              dessa anklagelser som grund för ett ifrågasättande av utrikespolitiken
              såsom den utformas. Det var en stor utrikespolitisk debatt häromveckan
              baserad på en utrikesdeklaration som inte på något sätt kunde
              ligga till grund för den typen av ifrågasättande av Carl Bildt
              som nu görs.
            </seg>
          </u>
          <note type="speaker" n="7b34a501">
            Anf. 52 PETER ERIKSSON (mp):
          </note>
          <u who="peter_eriksson_83518c" xml:id="i-67a1216cb5976566-1" n="223566de">
            <seg n="d4e08572">
              Herr talman! Man kan ju också välja att svara på frågan.
            </seg>
            <seg n="3b6336af">
              Låt mig påminna om frågan. Är det fortfarande så att den svenska
              regeringens uppfattning i Irakfrågan är att invasionen 2003 av
              Irak genomfördes i strid med folkrätten och FN-stadgan?
            </seg>
          </u>
          <note type="speaker" n="e24cc5eb">
            Anf. 53 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-5" n="39adda2f">
            <seg n="c534a1b0">
              Herr talman! Vid tillfället satt en annan regering. Det är väl
              känt att partierna och de ledare som fanns då uttryckte delvis
              olika uppfattningar i den frågan. Någon längre diskussion om hur
              man ska förhålla sig till synen på krigsutbrottet har mig veterligen
              inte regeringen gett uttryck för. Däremot uttrycker vi vilket
              alla gör att detta krig inte har förts med någon större framgång
              annat än att man i den första fasen vann själva kriget. Men grunden
              för att skapa fred, grunden för långsiktig möjlighet att leva
              sida vid sida, har det inte funnits tillräckligt mycket förberedd
              politik för. För detta får man berättigad kritik.
            </seg>
            <seg n="af6aa868">
              Regelbördan för enskilda och småföretagare
            </seg>
          </u>
          <note type="speaker" n="898355f5">
            Anf. 54 FINN BENGTSSON (m):
          </note>
          <u who="anders_bengtsson_84bcf7" xml:id="i-c1050feafd857af1-0" n="ae2e8b6e">
            <seg n="fe2701c9">
              Herr talman! Som ny i denna kammare slås man av den ypperliga
              effektivitet och serviceanda som kammarkansli och administration
              visar oss valda ledamöter.
            </seg>
            <seg n="f5a40434">
              Med över 30 års erfarenhet från yrkeslivet utanför dessa väggar
              kan jag vittna om att denna hjälp sällan står att få för den arbetande
              befolkningen i övrigt. Ändringar och nytillskott av lagar i strid
              ström från riksdag och regering medför ofta risk för ökad byråkrati
              och därmed administrativa pålagor. Det kan slå hårt mot enskilda
              människor, mot familjer, småföretag och därmed småföretagare.
            </seg>
            <seg n="5d64324a">
              Hur ser statsministern och alliansregeringen på konflikter mellan
              å ena sidan att stifta nödvändiga lagar och å andra sidan att
              ha respekt för vanliga medborgare som inte har tillgång till sin
              egen administrationsapparat? Ser statsministern rent av någon
              ideologisk skiljelinje mellan vår regering och tidigare regeringar
              på den punkten, främst i synen på hur regelbördor lätt försätter
              vanliga människor i vanmakt när tiden inte räcker till för det
              som verkligen är viktigt för dem?
            </seg>
          </u>
          <note type="speaker" n="b20a2432">
            Anf. 55 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-6" n="39adda2f">
            <seg n="b3814774">
              Herr talman! Jag har varit ledamot av denna kammare sedan 1991.
              Det har slagit mig att mycket av argumenteringen för varje enskilt
              lagförslag oftast har varit grundad i säkert ärliga avsikter.
              Det finns ett samhällsproblem, och vi tror att det vi nu gör löser
              det. Det som sällan överblickas är den enorma omfattning med vilken
              den nya lagstiftningen växer fram. Sällan sätter man sig i motsatt
              ställning som småföretagare eller enskild individ och frågar sig
              hur alla dessa nya beslut som kommer år efter år påverkar den
              enskilde.
            </seg>
            <seg n="cf2eab2c">
              Vår slutsats har varit att det har kommit att bli för mycket.
              Även om intentionerna har varit goda har ingen tagit ansvar för
              helheten. Det upplevs som stuprör och godtyckligt. Därför bedriver
              vi ett målinriktat regelförenklingsarbete som säger att vi måste
              minska regelbördan. Kostnaderna för småföretagarna för denna regelbörda
              innebär att det måste göras enklare för enskilda att få ett eget
              beslutsutrymme. Det är en i grunden mycket djup ideologisk fråga.
            </seg>
            <seg n="0c9519b2">
              Demokrati handlar förvisso om att bära sina väljares mandat men
              också om att ge människor ett stort eget beslutsutrymme därför
              att de har möjlighet att bära det ansvaret själva.
            </seg>
            <seg n="2e49b871">
              Skadestånd till brottsoffer
            </seg>
          </u>
          <note type="speaker" n="ecfb7d4e">
            Anf. 56 PETER ALTHIN (kd):
          </note>
          <u who="peter_althin_598452" xml:id="i-8968d051625b1f14-0" n="7e981b1c">
            <seg n="e42d4bc3">
              Herr talman! Det är i dag en speciell dag. Jag tänker inte i
              första hand på att statsministern är här och besöker riksdagen
              det är trevligt i sig utan att det är Internationella brottsofferdagen.
            </seg>
            <seg n="a43da9e5">
              Det är inte mycket att fira i sig. För den som har varit utsatt
              för brott är det en kränkning att gå genom livet som ett brottsoffer.
              Men det upphör inte där, utan det fortsätter ofta genom rättskedjan,
              rättsprocessen, där många upplever det som ett ytterligare övergrepp
              att vara en del av rättegången.
            </seg>
            <seg n="a73d42e8">
              Inte i så få fall fortsätter detta genom att den dömda gärningsmannen
              inte kan betala det utdömda skadeståndet. Och Brottsoffermyndigheten
              har möjlighet att sänka det sakprövade skadeståndet till brottsoffret.
            </seg>
            <seg n="ba3ba30d">
              Min fråga till statsministern på Internationella brottsofferdagen
              är följande: Vad vill statsministern göra för att brottsoffren
              ska slippa att ytterligare en gång känna sig kränkta på grund
              av att myndigheten överprövar tingsrättens och hovrättens beslut
              i skadeståndsdelen när det gäller sakprövade skadestånd?
            </seg>
          </u>
          <note type="speaker" n="fa33aa3d">
            Anf. 57 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-7" n="39adda2f">
            <seg n="5bc5e4a8">
              Herr talman! Den som någon gång har fått stryk eller har känt
              sig hotad vet hur snabbt man tar på sig skulden själv, hur snabbt
              man resonerar att man borde ha gjort på ett annat sätt. Det är
              en form av kränkning, press man lägger på sig själv, som blir
              värre i ett läge när man märker att inget görs åt allvarliga brottsliga
              gärningar eller, som Peter Althin nämner, den form av kränkning
              det oftast innebär för ett brottsoffer att genomgå en lång rättsprocess.
            </seg>
            <seg n="405e2a2f">
              Det absolut bästa vi kan göra är att synliggöra att detta är
              en regering som står på brottsoffrens sida genom att se till att
              i högre utsträckning lagföra begångna brott och att utredningar
              genomförs. Kan vi på olika sätt underlätta för brottsoffret i
              rättegångssituationen? En del har gjorts, även om mer säkert behöver
              göras.
            </seg>
            <seg n="9d43c83e">
              Sedan var det frågan om själva skadeståndet. Statens resurser
              har vuxit i omfång på området. Det hör hemma där. Det blir en
              budgetfråga att se om det finns utrymme för det.
            </seg>
            <seg n="332b1eb8">
              Rysslands attityd till svensk debatt om gasledning
            </seg>
          </u>
          <note type="speaker" n="57173faa">
            Anf. 58 CARL B HAMILTON (fp):
          </note>
          <u who="carl_b_hamilton_b4f697" xml:id="i-bf9c6705a7e21278-0" n="45e720bb">
            <seg n="617b53e5">
              Herr talman! För ungefär tio dagar sedan intervjuades i radion
              den ryska ambassadören i Helsingfors om bland annat hanteringen
              och beredningen av frågan om den rysk-tyska gasledningen som ska
              gå öster om Gotland i svensk ekonomisk zon.
            </seg>
            <seg n="8da8493a">
              Ambassadören talade då om den svenska hanteringen och debatten
              som idioti. Bland annat betecknade han de svenska statstjänstemän
              som sysslar med eventuella militära och säkerhetspolitiska aspekter
              som idioter.
            </seg>
            <seg n="758fe5d5">
              I går fortsatte det ryska maktspråket. Enligt TT gjorde sig Gazproms
              vice verkställande direktör Medvedev lustig över Carl Bildts hållning
              och den svenska kritiken och kallade den absurd. Detta fick Medvedev
              att tänka på en Bondfilm.
            </seg>
            <seg n="b564b85c">
              Då blir min fråga till statsministern naturlig: Vad är statsministerns
              kommentar till detta arroganta ryska maktspråk?
            </seg>
          </u>
          <note type="speaker" n="d65b0d03">
            Anf. 59 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-8" n="39adda2f">
            <seg n="74530c6f">
              Herr talman! Det är tre saker. För det första har jag inga som
              helst intentioner att trappa upp någon sorts orddiskussion med
              Ryssland. Vi har väldigt goda relationer med Ryssland.
            </seg>
            <seg n="5fba5426">
              För det andra har vi återkommande givit besked när det gäller
              denna gasledning, att när det verkligen finns ett ärende att förhålla
              sig till ska vi pröva det i enlighet med internationella konventioner
              och svensk rätt. Vi kommer att se särskilt till miljöhänsyn i
              det sammanhanget.
            </seg>
            <seg n="d6bfb5ff">
              För det tredje kan noteras att tidigare nämnde Carl Bildt här
              alltså får skäll för att han inte tillräckligt förstår behovet
              av denna gasledning utan uttalar kritik. För detta blir han, som
              sagt, hårt ansatt.
            </seg>
            <seg n="e0ef0386">
              Utbildningspolitiken
            </seg>
          </u>
          <note type="speaker" n="8b8a4f8d">
            Anf. 60 MARIE GRANLUND (s):
          </note>
          <u who="marie_granlund_2a02ae" xml:id="i-e07734b3cd7de2d4-0" n="3d9b241a">
            <seg n="e4183575">
              Herr talman! Jag skulle vilja fråga statsministern om utbildning.
            </seg>
            <seg n="e31c13a0">
              Ni moderater var emot Kunskapslyftet, något som gav tusentals
              människor en ytterligare chans att i vuxen ålder skaffa sig gymnasiekompetens.
              Ni sade att Kunskapslyftet är utbildning som hälls över människor
              som saknar personliga motiv att vidga sitt kunnande. Ni ansåg
              att tiotusentals vuxna människor i skolbänkarna har väldigt lite
              att göra med Sveriges utveckling som kunskapsnation.
            </seg>
            <seg n="3950c0f4">
              Men det är inte nog med det. Till detta kommer att ni är emot
              de satsningar som vi har gjort på högskolan. Ni säger att det
              är symbolhandlingar och kallar bland annat högskolan i min stad
              Malmö bygdehögskola. Ni tycker att det är okej att ungdomar på
              de mest praktiska programmen på gymnasiet inte får ta del av kärnämnena,
              och nu tar ni också bort 25:4-regeln på universitet och högskolor.
            </seg>
            <seg n="3e4fe4eb">
              Min fråga är därför: Varför är det så viktigt att minska på utbildningen
              när Sverige blir mer och mer konkurrensutsatt?
            </seg>
          </u>
          <note type="speaker" n="ef937ace">
            Anf. 61 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-9" n="39adda2f">
            <seg n="c9bf9c2f">
              Herr talman! Den verkliga konflikten mellan socialdemokrater
              och borgerliga ligger i att socialdemokratin verkar så väldigt
              intresserad av utbildning när man väl blivit vuxen men har så
              lite intresse av kvalitet och hur det går för barn eller ungdomar.
              Jag har alltid haft svårt att förstå det där. Varför inte lite
              större resurser och större uppföljning av att det blir rätt från
              början, finnas till stöd för elever som har svårt att klara sig
              i sjuåtta-årsåldern och se till att viktiga ämneskunskaper finns
              på plats både hos elever och hos lärare? I den delen har vi börjat
              en mycket ambitiös förändring av svensk skola, helt enkelt därför
              att för få lär sig det de ska i den svenska skolan.
            </seg>
            <seg n="4b70589d">
              Det kommer förvisso även i framtiden att finnas behov av att
              kunna reparera brister i sitt kunnande, och vi motsätter oss inte
              det. Men det kan inte vara huvudinriktningen på politiken, efter
              att man slappt konstaterat att 2025 procent av eleverna i varje
              årskull inte når godkänt. Nej, då måste vi i stället rätta till
              det från början. Det är det vi gör. Att ni är emot det tycker
              jag är lite märkligt, men det får ni förklara för väljarna inför
              nästa val.
            </seg>
            <seg n="f28c52cb">
              Alkoholpolitiken
            </seg>
          </u>
          <note type="speaker" n="5d61d24b">
            Anf. 62 SOLVEIG ZANDER (c):
          </note>
          <u who="solveig_zander_510ef4" xml:id="i-cc94921d51127f25-0" n="8be25632">
            <seg n="195cb32f">
              Herr talman! Jag tänker ta upp en fråga som gäller alkoläsk och
              skattehöjning på alkoläsk.
            </seg>
            <seg n="d7221e47">
              Vi vill ju tillsammans motverka att ungdomar dricker alkohol,
              och vi vet att alkoläsk i smak och utformning vänder sig till
              just ungdomar, framför allt till flickor. Dessvärre har flickornas
              konsumtion av alkohol ökat, och det är oroande.
            </seg>
            <seg n="af094d13">
              Regeringen har vid olika tillfällen ställt sig positiv just till
              att höja skatten på alkoläsk. I Tyskland, som är ett bra exempel,
              har man genom att göra det minskat konsumtionen hos ungdomar.
              En tredjedel har dessutom helt slutat dricka det. Det här handlar
              om att vi vill rädda våra ungdomar från alkohol. Det är en viktig
              fråga, och vi bör agera nu.
            </seg>
            <seg n="50f6dc10">
              Då är min fråga till statsministern: Avser du att göra någonting
              i det här sammanhanget?
            </seg>
          </u>
          <note type="speaker" n="71f67c8c">
            Anf. 63 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-10" n="39adda2f">
            <seg n="42b5b8fd">
              Herr talman! Jag tror att jag känner mig ungefär som varje tonårsförälder,
              att detta är någonting som man är väldigt bekymrad över. Väldigt
              många ungdomar kommer in i en miljö där det erbjuds olika former
              av droger, och vi som föräldrar hoppas att de ska kunna stå emot.
              Om jag trodde att det fanns ett enkelt sätt att med trollspöet
              få ungdomar att säga nej och förändra sitt beteende skulle jag
              definitivt vara beredd att diskutera det.
            </seg>
            <seg n="e78822f9">
              Det är typiskt att vi när vi ibland diskuterar ungdomars drickande
              säger att Systembolagets åldersgräns är 20 år och att vi inte
              tillåter att man dricker före 18 år. Det illustrerar lite grann
              problemet. Det är alltså inte bara regelverket, inte bara det
              vi styr med skatter, utan det handlar om information, om föräldranärvaro,
              om förståelse och en känsla hos ungdomarna själva av att det här
              kan vara farligt.
            </seg>
            <seg n="2c5ac1f1">
              Jag är definitivt beredd att medverka och i alla delar se vad
              vi kan göra. Men jag ifrågasätter om det alltid är just alkoholskatterna
              som är svaret.
            </seg>
            <seg n="6126a311">
              Konsekvenser för kommunerna av regeringens arbetsmarknadspolitik
            </seg>
          </u>
          <note type="speaker" n="f932d772">
            Anf. 64 SVEN-ERIK ÖSTERBERG (s):
          </note>
          <u who="sven-erik_osterberg_bd1a4d" xml:id="i-2126d79fe40ac856-0" n="feef923e">
            <seg n="302cd93b">
              Herr talman! Många kommunala företrädare ute i vårt land står
              nu i valet och kvalet mellan att skjuta till egna kommunala pengar
              eller, genom att avstå, helt enkelt se hur nyttiga arbetsmarknadsprojekt
              måste läggas ned därför att staten på många områden har retirerat
              från arbetsmarknadspolitiken genom att Ams har fått mindre budgetpengar
              till sin verksamhet. Det handlar oftast om dem som står allra
              längst från arbetsmarknaden. Alternativet är oftast inte att kunna
              ta ett jobb, utan man går ut i öppen arbetslöshet. Det är alltså
              en kommunal belastning.
            </seg>
            <seg n="fa6d6f23">
              Som lök på laxen fattade regeringen för någon vecka sedan ett
              beslut om att ta bort 600 miljoner kronor från den kommunala sektorn,
              genom att ta bort de administrativa medel som skulle vara med
              och ge bra arbetsledningsfunktioner till de så kallade plusjobben.
              Jag vet att regeringen inte gillar plusjobben.
            </seg>
            <seg n="1f06bddf">
              Min första fråga till statsministern är: Är det medveten politik
              att föra över arbetsmarknadsinsatser från staten och lägga det
              som en börda på kommunerna?
            </seg>
            <seg n="9d34c26d">
              Min andra fråga blir: Är det här en ny ändring beträffande finansieringsprincipen?
              Jag vet hur den dåvarande oppositionen drev den här frågan under
              förra mandatperioden. Är det ett nytt ställningstagande under
              den här mandatperioden beträffande finansieringsprincipen?
            </seg>
          </u>
          <note type="speaker" n="243704ca">
            Anf. 65 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-11" n="39adda2f">
            <seg n="286f98f1">
              Herr talman! Plusjobben beviljades i mycket stor utsträckning
              när det var klart för alla att den borgerliga regeringen skulle
              träda till och hade fattat beslut om att dessa skulle avskaffas.
              Vi tar bort en del av den merkostnadsersättning som har givits
              till kommunerna. Vi uppfattar att det snarare är så att man får
              mer ersättning än vad den faktiska kostnaden är, och vi drar ned
              något på detta. Vi gör det just för att kunna freda andra insatser
              i arbetsmarknadspolitiken som är riktade till precis de grupper
              som står längst ifrån. Annars finns nämligen risken, med det budgetansvar
              vi alltid känner, att det snarare blir den typen av resurser vi
              måste dra tillbaka.
            </seg>
            <seg n="6d26287d">
              Vårt syfte är mycket tydligt: Vi vill att folk ska gå ut ur arbetsmarknadspolitiska
              åtgärder och in på arbetsmarknaden. Därför har vi växlat bort
              plusjobb och annat, saker som vi mer uppfattade var ett sätt att
              få det att se ut som att folk inte är arbetslösa men ändå inte
              får plats i en reguljär arbetsmarknad. I stället växlar vi in
              nystartsjobb och andra sätt att sänka trösklarna för att folk
              ska kunna etablera sig i den verkliga, riktiga arbetsmarknaden.
              Det är ett skifte, bort från socialdemokratins sätt att se det
              till en politik för jobb.
            </seg>
            <seg n="dd9fc57a">
              Deltidsarbetande kvinnor
            </seg>
          </u>
          <note type="speaker" n="4664e9fe">
            Anf. 66 HILLEVI LARSSON (s):
          </note>
          <u who="hillevi_larsson_896639" xml:id="i-7a542f6c16c40042-3" n="befd08cd">
            <seg n="7503c8a0">
              Herr talman! Jag skulle vilja ställa en fråga till statsministern
              angående jämställdheten.
            </seg>
            <seg n="487abe1f">
              EU-kommissionen har jämfört EU:s länder och kommit fram till
              att vi i Sverige ligger väldigt långt fram, inte minst när det
              gäller jämställdheten på arbetsmarknaden. Det gäller möjligheterna
              att förena familjeliv och arbetsliv, och det gäller kvinnors deltagande
              på arbetsmarknaden.
            </seg>
            <seg n="c4f9ecdf">
              Det finns dock två problem. Det ena är segregering på arbetsmarknaden
              som drabbar kvinnor, och det andra är deltidsarbetslösheten bland
              kvinnor. Det finns egentligen inga logiska förklaringar till det
              här. Det kan ju vara en man som jobbar i en sportaffär som har
              fast anställning, heltid och högre lön. Och så har vi snabbköpskassörskan,
              som har betydligt sämre arbetstider, inte fast anställning, deltid
              och låg lön. Det visar att lösningen inte är enkel och att det
              inte bara handlar om att man har jobb eller inte.
            </seg>
            <seg n="b2ea6de8">
              Regeringen har avvisat Socialdemokraternas förslag att stärka
              rätten till heltid. Då är min fråga: Vad vill man i stället göra
              för kvinnorna som jobbar deltid?
            </seg>
          </u>
          <note type="speaker" n="93e79a58">
            Anf. 67 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-12" n="39adda2f">
            <seg n="2a1772d3">
              Herr talman! Vi var oroliga för att om vi i lag ger detta en
              form av rättigheter skulle det snarast förstärka orättvisorna
              och göra det ännu svårare för en del kvinnor att hävda sig. Vad
              har vi i stället gjort? Ja, vi har genomfört en mycket stor förändring
              av drivkrafterna för att arbeta, inte minst för deltidsarbetande
              kvinnor, som nu märker att man får mer över i plånboken när man
              jobbar. Det finns en tydligare drivkraft för arbete och för att
              därmed kunna påverka sin egen situation.
            </seg>
            <seg n="678f3e58">
              Vi har också i en alliansöverenskommelse som vi ännu inte har
              funnit finansiering för att genomföra bland annat uppmärksammat
              detta med den fortsatt ojämlika fördelningen av hur vi tar hand
              om våra barn, samtidigt som vi försöker förena detta med arbete.
              Vi hoppas kunna åtgärda detta bland annat i form av en jämställdhetsbonus,
              som också kan bidra till att förstärka kvinnors etablerande i
              arbetslivet.
            </seg>
            <seg n="3d595f60">
              Om det är några som den här politiken har ett verkligt bra syfte
              för är det just deltidsarbetande kvinnor och att de känner en
              drivkraft för att kunna känna att det lönar sig bättre att arbeta.
            </seg>
            <seg n="c030db9b">
              Läkarbristen
            </seg>
          </u>
          <note type="speaker" n="12525df0">
            Anf. 68 KATARINA BRÄNNSTRÖM (m):
          </note>
          <u who="katarina_brannstrom_7b844b" xml:id="i-a5a3d159262f1d61-0" n="e0e21bf2">
            <seg n="aefe323c">
              Herr talman! Det finns ett stort problem i Sverige sedan många
              år, nämligen bristen på läkare. Det innebär ett stort lidande
              för många människor, och det ökar vårdköerna. Människor får inte
              vård i tid, och man tvingas till och med att stänga vissa avdelningar
              på sjukhus. Detta är ett stort problem. Den tidigare regeringen
              verkar inte ha tagit detta riktigt på allvar, och man har vant
              sig vid att det ser ut så här i Sverige.
            </seg>
            <seg n="7b46374c">
              I mitt län, Kronobergs län, är Ljungby BB hotat därför att ett
              problem är att man har svårt att få tag i barnläkare.
            </seg>
            <seg n="261dde9a">
              Många landsting har hämtat läkare från Polen och andra länder
              för att försöka lösa problemen, och det har framförts krav på
              att snabbt utöka läkarutbildningen för att få fram fler läkare.
            </seg>
            <seg n="a1ff496a">
              Det vore intressant att få höra hur statsministern och regeringen
              ser på detta. Den tidigare regeringen har ju inte tagit detta
              problem på riktigt stort allvar, och därför har vi nu en kris.
            </seg>
          </u>
          <note type="speaker" n="a4284bd7">
            Anf. 69 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-13" n="39adda2f">
            <seg n="48139e5b">
              Herr talman! Som alla förstår är detta inte ett problem som är
              alldeles lätt att lösa i det hänseendet att det tar mycket lång
              tid att utbilda läkare, framför allt specialistläkare.
            </seg>
            <seg n="7e123eec">
              Det som man snabbt kan göra är precis det som Katarina Brännström
              själv antyder, nämligen att göra det attraktivt för läkare från
              andra länder att komma hit. Det kan vara inom EU-systemet, och
              man kan vidga möjligheterna för arbetskraftsinvandring. Man kan
              se till att en del av dem som har läkarkompetens också får använda
              den här i Sverige.
            </seg>
            <seg n="f075aea9">
              Man kan definitivt ställa sig frågan om de läkare som vi har
              verkligen får ägna sina dagar åt patienter, eller om de får ägna
              sig åt blanketter. Och ju färre blanketter de behöver ägna sig
              åt, desto fler patienter kan de ägna sig åt. Man ska också försöka
              pröva hur man verkligen ser till att läkarna i sin profession
              har många och omfattande patientkontakter.
            </seg>
            <seg n="41e27567">
              Jag noterar att det rasar en diskussion i Danmark om att många
              svenskar utbildar sig till läkare där. Det har gjort att danskarna
              har frågat oss om inte vi i stället borde utvidga vår egen läkarutbildning.
            </seg>
            <seg n="419e8db5">
              Det finns alltså mycket berättigade skäl att titta på detta.
              Men de andra saker som jag nämnde är nog svar på frågan hur man
              ska kunna göra något snabbt.
            </seg>
            <seg n="26770cfd">
              Målsättningen på klimatområdet
            </seg>
          </u>
          <note type="speaker" n="9f0f88a2">
            Anf. 70 PER BOLUND (mp):
          </note>
          <u who="per_bolund_0a9708" xml:id="i-bea1b71f056e526a-0" n="334f3d6a">
            <seg n="7764ec79">
              Herr talman! Statsministern har vid flera tillfällen uttalat
              att regeringens insatser för att hejda klimatpåverkan kommer att
              göras på det internationella planet och att man kommer att sätta
              internationellt klimatarbete framför egna insatser för att minska
              Sveriges klimatpåverkan.
            </seg>
            <seg n="0f026e5f">
              Vi har nu sett vilka resultat som regeringens politik har fått
              inom EU, där två ministerråd på kort tid har beslutat att urholka
              målsättningarna på klimatområdet. Det handlar bland annat om målet
              för utsläpp från nya bilar som sänktes från det tidigare målet
              på 120 gram koldioxid per kilometer till 130 gram. Dessutom senarelades
              detta mål till 2012. Vidare handlar det om EU:s övergripande klimatmål
              för 2020 som drogs ned från en minskning av utsläppen med 30 procent,
              som bland annat EU-parlamentet har ställt sig bakom, till en minskning
              med bara 20 procent, vilket en i stort sett enig forskarkår och
              miljörörelse dömer ut som helt otillräckligt.
            </seg>
            <seg n="705dc1a1">
              Vi från partier som under tidigare mandatperioder har bedrivit
              ett samarbete i majoritet vet av egna erfarenheter att det är
              väldigt svårt att komma fram till långtgående internationella
              klimatåtaganden, men att det är ännu svårare om man inte först
              har städat framför egen dörr genom att vidta åtgärder för att
              minska de egna utsläppen av växthusgaser.
            </seg>
            <seg n="2fb240ff">
              Jag vill därför fråga statsministern om han har lärt sig någonting
              av de nämnda misslyckanden och om han därför tänker förändra regeringens
              arbetsmetoder på klimatområdet och börja städa framför egen dörr.
            </seg>
          </u>
          <note type="speaker" n="4929423e">
            Anf. 71 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-14" n="39adda2f">
            <seg n="5b2743e5">
              Herr talman! Menar alltså Miljöpartiet att man har suttit med
              i en majoritet där man inte har utverkat olika åtgärder för att
              minska klimatpåverkan? Jag åker runt och berättar för alla att
              vi har kommit en bit på väg. Men det är alltså inte Miljöpartiets
              uppfattning. Då kan man ju undra vad ni har ägnat er åt under
              alla de år som ni har släppt fram socialdemokratiska statsministrar
              här i Sverige.
            </seg>
            <seg n="894f15f7">
              Låt mig sedan säga att det är en fantastisk beskrivning att vi
              alltså skulle ha en debatt här i Sverige som sedan får alla i
              26 länder att häpna och byta åsikt. Det är ju inte med sanningen
              överensstämmande. Det som har hänt är att vi tillsammans med bland
              andra Tyskland är pådrivande för att vi ska gå längre. Men det
              finns i väldigt många länder en oro för att stora ambitioner när
              det gäller att minska klimatpåverkan ska få effekter på jobb och
              välfärd. Jag tycker inte att det är en ointressant diskussion.
              Vi kommer att vara fortsatt pådrivande, men vi inser också att
              svaret inte finns i EU allena. Svaret finns globalt, där man också
              tar med framför allt USA men naturligtvis också Indien och Kina.
              Det är först när världen i dess helhet samlas som vi kan säga
              till våra väljare att vi nu är på väg att göra någonting åt klimathotet.
            </seg>
          </u>
          <note n="09aec578">
            Kvinnors underordning
          </note>
          <note type="speaker" n="6d8cfc8a">
            Anf. 72 MONICA GREEN (s):
          </note>
          <u who="monica_green_30ca1b" xml:id="i-7b6f2a29eb1026b2-0" n="a271c270">
            <seg n="6b148b09">
              Herr talman! Vi hade för en tid sedan en debatt med jämställdhetsministern
              här i kammaren. Hon ville inte se att det finns strukturella förhållanden
              i samhället som gör att kvinnor är underordnade män. Och jag hade
              tänkt ställa frågan om du, Fredrik Reinfeldt, delar den uppfattningen.
              Jag hoppas att du inte gör det utan att du faktiskt ser att det
              finns sådana strukturella förhållanden.
            </seg>
            <seg n="97770aeb">
              Men jag har lyssnat till dig här i dag när Britt Bohlin Olsson
              ställde frågan om kvinnor ska få möjlighet att vidareutbilda sig
              inom vården. Då svarade du något kryptiskt om att de arbetslösa
              studerar trots att de inte vill det och att de gör det i brist
              på något annat. Så du svarade inte på hennes fråga. När Hillevi
              Larsson ställde en fråga om de deltidsarbetande kvinnorna svarade
              du att ni nu har ändrat drivkrafterna, alltså sänkt a-kassan,
              och att de nu kommer att vilja jobba igen.
            </seg>
            <seg n="c47a8f82">
              Jag tycker att det är synd att ni lägger skulden på kvinnorna
              och säger att det är kvinnornas fel att de inte får heltidsarbeten
              trots att de vill ha det och att det är kvinnornas fel att de
              inte får vidareutbilda sig. Jag tycker att det är trist att vi
              har en statsminister som inte vill erkänna att det finns en underordning
              av kvinnor i samhället.
            </seg>
          </u>
          <note type="speaker" n="dc2027fa">
            Anf. 73 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-15" n="39adda2f">
            <seg n="0199501a">
              Herr talman! Jag beskrev hur jag anser att vi för en politik
              som ökar drivkrafterna för kvinnor att känna att det lönar sig
              att arbeta. Jag tog också upp andra åtgärder som vi avser att
              vidta som ska förstärka kvinnors möjligheter att fatta sina egna
              beslut.
            </seg>
            <seg n="3a358b2b">
              Jag tycker att väldigt mycket av familjepolitiken i Sverige har
              utformats utifrån någon sorts föreställning om att alla lever
              gifta under ett helt liv, när sanningen är att väldigt många bryter
              upp och att detta väldigt många gånger landar i att kvinnor blir
              ensamstående och oftast med ett större ansvar för barn. Många
              gånger är detta svårt att förena med annat än deltidsarbete. Därför
              måste drivkrafterna för eget arbete och drivkrafterna för att
              säkerställa en bättre jämställdhet i relationer helt enkelt förbättras.
              För det har vi bland annat en jämställdhetsbonus som vi hoppas
              kunna genomföra.
            </seg>
            <seg n="d8c2d5d9">
              Hur Monica Green kan dra sina slutsatser utifrån dessa besked
              är något svårt för mig att följa och förstå. Det är väl helt enkelt
              så att det är en socialdemokrat som frågar en moderat och som
              misstycker när jag svarar. Och det kan bero på att vi helt enkelt
              har lite skillnader i politiska synsätt och att det snarare handlar
              om det än om att vi är man och kvinna.
            </seg>
          </u>
          <note n="91cab4bb">
            Statsministerns deltagande i interpellationsdebatter
          </note>
          <note type="speaker" n="90f833b0">
            Anf. 74 BERIT ANDNOR (s):
          </note>
          <u who="berit_andnor_e7c6b5" xml:id="i-f861a12e204b12cd-0" n="706bcd3b">
            <seg n="a4ca3651">
              Herr talman! Jag har en kommentar till denna dialog. Det är ändå
              så att de flesta kvinnor som arbetar deltid och som önskar jobba
              heltid förvägras den rätten. Det var det som vi socialdemokrater
              tänkte rätta till.
            </seg>
            <seg n="8f4984a1">
              Den här dialogen oss emellan är naturligtvis väldigt viktig.
              Frågestunden, men också interpellationsdebatterna, är ju ett sätt
              för riksdagsledamöter att få en dialog med ministrar och med statsministern.
            </seg>
            <seg n="27b67ac5">
              Vi socialdemokrater har skrivit åtta interpellationer riktade
              till Fredrik Reinfeldt. Han har avstått från att ta en debatt
              med oss om dessa interpellationer i mycket angelägna och aktuella
              frågor. Det har handlat om sådana saker som statsministerns syn
              på utrikesministerns engagemang i företag. Det har handlat om
              beredningen av, eller bristen på beredning av, regeringsärenden.
              Det har handlat om statsministerns ansvar just för jämställdheten
              i regeringen, som Monica Green lyfte fram. Alla dessa interpellationer
              har Fredrik Reinfeldt valt att lämna över till andra ministrar.
              Han vill uppenbarligen inte ha en debatt med oss. Varför, Fredrik
              Reinfeldt, vill du inte debattera med oss här i riksdagen?
            </seg>
          </u>
          <note type="speaker" n="a05f4fe4">
            Anf. 75 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-16" n="39adda2f">
            <seg n="036fc806">
              Herr talman! Det kanske inte är någon poäng att ta upp detta
              den dag då jag är här och debatterar. Men låt mig säga att flera
              av de frågor som väcks kommer att bli föremål för granskning i
              konstitutionsutskottet under överinseende av dess ordförande.
              Så vi kommer att återkomma till detta.
            </seg>
            <seg n="7d3c96a5">
              Låt mig ställa en följdfråga: Hur många interpellationer svarade
              Göran Persson på i denna riksdag under tio och ett halvt år som
              statsminister?
            </seg>
          </u>
          <note type="speaker" n="66f311f8">
            Anf. 76 BERIT ANDNOR (s):
          </note>
          <u who="berit_andnor_e7c6b5" xml:id="i-f861a12e204b12cd-1" n="706bcd3b">
            <seg n="e212382f">
              Herr talman! Nu ställde jag en fråga till Fredrik Reinfeldt om
              varför han som statsminister väljer att avstå från att diskutera
              aktuella och angelägna frågor med oss här i riksdagen. Det är
              Fredrik Reinfeldt som ska svara på detta. Det är Fredrik Reinfeldt
              som nu leder en regering. Det är Fredrik Reinfeldt som är statsminister.
              Och det är Fredrik Reinfeldt och hans regering som är ansvariga
              för att regera detta land.
            </seg>
            <seg n="61d69fa7">
              För att få till en debatt är interpellationerna en väldigt viktig
              del. Min fråga riktar sig till Fredrik Reinfeldt. Jag har inte
              fått något svar.
            </seg>
          </u>
          <note type="speaker" n="768b70dd">
            Anf. 77 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-17" n="39adda2f">
            <seg n="1633c897">
              Herr talman! Jag tror inte att någon annan i denna kammare eller
              svenska folket tror att tideräkningen började med att jag tillträdde
              som statsminister. Det har viss relevans, Berit Andnor, vad som
              har gällt tidigare. Och det var väl bekant för oss som slet under
              många år i riksdagen att Göran Persson aldrig svarade på några
              interpellationer. Och jag hörde aldrig vid något tillfälle Berit
              Andnor beklaga detta faktum.
            </seg>
            <seg n="94372b55">
              Utförsäljning av Vattenfall
            </seg>
          </u>
          <note type="speaker" n="b1005bfd">
            Anf. 78 KRISTINA ZAKRISSON (s):
          </note>
          <u who="kristina_zakrisson_80934a" xml:id="i-af06782563b846dd-0" n="9e987834">
            <seg n="e4110f4f">
              Herr talman! Vattenfalls dotterbolag Eldistribution AB planerar
              att flytta 90 jobb från norra Sverige till Helsingfors och Trollhättan.
              Jobb försvinner från till exempel Pajala och Jokkmokk som redan
              i dag har en väldigt svår arbetsmarknadssituation.
            </seg>
            <seg n="9f21d6e2">
              De borgerliga partierna gick ju ut väldigt hårt i valrörelsen
              och lovade nya jobb. Att flytta jobb från ett område med hög arbetslöshet
              och därmed ställa ännu fler utan jobb måste väl ändå, kan man
              tycka, vara ett steg i fel riktning.
            </seg>
            <seg n="3c6bf52e">
              Jag tycker att statliga bolag bör föregå med gott exempel när
              det gäller effektivisering och rationalisering och visa att detta
              med att effektivisera inte är samma sak som att flytta till storstäderna.
              Det är faktiskt kostnadseffektivt att göra tvärtom.
            </seg>
            <seg n="25c3837b">
              Jag anser att det är viktigt att staten genom sitt ägande är
              med och påverkar arbetsmarknadsläget i ett regionalpolitiskt perspektiv.
              Därför vill jag fråga om statsministern avser att fullfölja de
              utförsäljningsplaner beträffande Vattenfall som de olika regeringspartierna
              har framfört.
            </seg>
          </u>
          <note type="speaker" n="118a9720">
            Anf. 79 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-18" n="39adda2f">
            <seg n="dac8f89c">
              Herr talman! Alliansens besked är att inte sälja Vattenfall.
              Det har vi mycket tydligt framfört vid flera tillfällen. Vi ser
              ett fortsatt huvudägaransvar, som vi har kallat det, för Vattenfall
              som är angeläget, det vill säga: Det är vi som ska styra över
              Vattenfall under de år som följer, av det enkla skälet att vi
              inte ser framför oss att en utförsäljning skulle vara bra för
              vare sig sysselsättning eller utveckling inom denna inte tillräckligt
              väl fungerande marknad där Vattenfall är en aktör.
            </seg>
            <seg n="946dbf4a">
              Sedan måste jag säga att den här beskrivningen av hur statligt
              ägande ska styras via bolag ställer i grunden inte Kristina Zakrissons
              eget parti upp på. Det är renodlad planhushållning att vi i stat
              och regering ska sitta och styra över statliga bolagsstyrelser
              och berätta för dem var de ska förlägga olika former av sysselsättning.
              Det trodde jag inte att ens socialdemokrater stod för i dag, utan
              det räknar jag till partier ännu längre vänsterut.
            </seg>
            <seg n="bf0ed79e">
              Dessutom bör man notera att det i Norrbotten nu är en mycket
              glädjande konjunktur och goda förutsättningar för att jobben ska
              kunna bli fler, bland annat i statliga företag.
            </seg>
            <seg n="28d1c1d6">
              Myndighetssamverkan på Gotland
            </seg>
          </u>
          <note type="speaker" n="c9ed5693">
            Anf. 80 CHRISTER ENGELHARDT (s):
          </note>
          <u who="christer_engelhardt_7339c0" xml:id="i-db3cefabe6584ed2-0" n="569df69f">
            <seg n="3c70172d">
              Herr talman! För ett par veckor sedan besökte statsministern
              Gotland. En del i programmet var ett besök hos Gotsam.
            </seg>
            <seg n="50df014e">
              Gotsam är ett mycket lyckat och väl fungerande samarbete mellan
              polisen, försvaret, Kustbevakningen, Sjöfartsverket, länsstyrelsen
              och kommunen för att hantera frågor och samverka i händelse av
              allvarliga olyckor och samhällskriser.
            </seg>
            <seg n="690bc868">
              Riksdagen har beslutat att pröva denna samordning på Gotland
              som går under just namnet Gotsam. Berörda myndigheter på Gotland
              är mycket positiva till resultatet av försöksverksamheten. Men
              nu finns risken att Gotsam kan komma att läggas ned då de centrala
              myndigheterna i det här fallet ägnar sig åt revirtänkande. Det
              vore mycket olyckligt. Jag anser att vi inte har råd att lägga
              ned den här typen av viktig myndighetssamverkan.
            </seg>
            <seg n="8c30dd07">
              Jag vill därför fråga statsministern om han är beredd att jobba
              för en permanentning av denna verksamhet på Gotland som alltså
              är en mycket väl fungerande samverkan mellan myndigheter.
            </seg>
          </u>
          <note type="speaker" n="a325d00a">
            Anf. 81 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-19" n="39adda2f">
            <seg n="4d7c236a">
              Herr talman! Något sådant konkret besked på den nivån har jag
              inte att ge i dag.
            </seg>
            <seg n="75bcdbda">
              Det är riktigt att jag har fått en föredragning. En återkommande
              diskussion som vi har är den om hur vi ska få en bättre samverkan
              mellan olika myndigheter. Där bör vi vara lyhörda för att det
              kan se lite olika ut i olika delar av landet.
            </seg>
            <seg n="4ab84066">
              Huvudparten av mitt besök på Gotland syftade till att förbereda
              det arbete i Hållbarhetskommissionen som regeringen är i färd
              med att sätta upp och att också komma nära de havsmiljöfrågor
              som naturligen är mycket kopplade till Gotland.
            </seg>
            <seg n="03a90143">
              I det enskilda fallet kan jag säga: Ja, på plats på Gotland finns
              det en känsla av att detta har fungerat väl. Men jag har ingen
              möjlighet att här i dag döma av eller hävda att detta ska fortsätta
              i någon särskild form.
            </seg>
            <seg n="70c68290">
              Hållbarhetskommissionen
            </seg>
          </u>
          <note type="speaker" n="1b3a5773">
            Anf. 82 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-cc9f89dfeb2df63a-0" n="bfbcd123">
            <seg n="0a19b0c8">
              Herr talman! Jag skulle vilja ställa en fråga till statsministern
              om den kommande Hållbarhetskommissionen. Hans företrädare, Göran
              Persson, drog i gång och genomförde Oljekommissionen på ett förtjänstfullt
              sätt. Jag tycker att det är bra att den kom till stånd. Där lyftes
              bland annat skogsråvarans möjligheter fram en del, något som skulle
              kunna vara en lösning.
            </seg>
            <seg n="bab5da86">
              Jag tror att Hållbarhetskommissionen har sin början den 7 mars.
              Det finns kvalificerade bedömningar om att man skulle kunna öka
              den svenska skogstillväxten med kanske uppemot 40 procent. Då
              är min fråga: Är statsministern beredd att lyfta in detta som
              en prioriterad del i Hållbarhetskommissionens arbete för att därigenom,
              genom en förnybar råvara, kunna tillgodose Sveriges välfärd även
              i framtiden?
            </seg>
          </u>
          <note type="speaker" n="67c15c9e">
            Anf. 83 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-174faf336b90f408-20" n="39adda2f">
            <seg n="02a65639">
              Herr talman! Jag är övertygad om att lantbrukets grödor kommer
              att vara en del av lösningen för att möta både klimathot och framtida
              möjligheter att driva bilar och lastbilar. Det ser ut som att
              vi nu har ett teknikskifte som lägger grunden för denna lösning.
              Detta har vi all anledning att vara positiva inför.
            </seg>
            <seg n="8af8fd91">
              Rimligen kommer det att vara en del av arbetet med den kommande
              miljöpropositionen inför år 2008. Det gäller också det parlamentariska
              arbete som ska föregå den propositionen. Det är inte alldeles
              säkert att detta, såsom vi kommer att välja att presentera det,
              i alla delar kommer att ligga bara i Hållbarhetskommissionen,
              men den typen av aspekter handlar det absolut om.
            </seg>
            <seg n="6163f56f">
              Jag har själv på resor runt om i landet träffat andra som jobbar
              med biogas och med RME och som nu faktiskt lägger en grund för
              ett visst hopp när det gäller att vi är på väg att hitta lösningarna
              för det som ska ersätta olja och för det som driver på klimateffekterna.
            </seg>
            <seg n="d51dcd52">
              Barntillsyn på obekväm arbetstid
            </seg>
          </u>
          <note type="speaker" n="bfd3d29f">
            Anf. 84 HELENA FRISK (s):
          </note>
          <u who="helena_frisk_ee5d8e" xml:id="i-f4bc68eab46e6ee8-0" n="1f147f85">
            <seg n="13cded14">
              Herr talman! För att enligt dagens regelsystem kunna stå till
              arbetsmarknadens förfogande krävs det att man har barntillsynen
              ordnad. Blir man erbjuden ett jobb på dagtid löser det sig oftast.
              Men det gäller inte för alla dem som är i behov av barntillsyn
              kvällar, nätter och helger. I ett nyligen uppmärksammat mål i
              Regeringsrätten fastslås att det inte åligger kommunerna att tillgodose
              det behovet.
            </seg>
            <seg n="a0fdcce4">
              Det finns också, tyvärr, exempel på att man tvingats att tacka
              nej till jobb just därför att man inte har lyckats lösa barntillsynen.
              Hur ställer det sig i förhållande till regeringens vilja att hävda
              arbetslinjen?
            </seg>
            <seg n="a9460ff6">
              Både Fredrik Reinfeldt och jag som föräldrar vet mycket väl vad
              det innebär att ha oregelbunden arbetstid. I min hemkommun, Karlskoga,
              har vi tack och lov! gjort den politiska prioriteringen, så där
              finns nattis.
            </seg>
            <seg n="f65214c5">
              Frågan till statsministern är vilka åtgärder han tänker vidta
              för att trygga barntillsyn för alla, även för dem med oregelbunden
              arbetstid.
            </seg>
          </u>
          <note type="speaker" n="4991b162">
            Anf. 85 Statsminister FREDRIK REINFELDT (m):
          </note>
          <u who="fredrik_reinfeldt_4bc499" xml:id="i-31939ac5d38683d0-0" n="39adda2f" next="i-fc29415ad81f26fe-0">
            <seg n="061f30e1">
              Herr talman! Detta är en fråga som vi har brottats med i många
              år och där den tidigare majoriteten hade stora möjligheter att
              göra förändringar om de ansåg att detta var viktigt.
            </seg>
            <seg n="4c2fc2b4">
              Vi tycker att det i grunden ska finnas en pedagogisk förskola
              som möter barns vilja till lärande under pedagogiskt riktiga och
              bra former men som också erbjuder en omsorg för barnen som möjliggör
              föräldrars arbete.
            </seg>
            <seg n="3a81bde8">
              Jag kan bara returnera just detta med att vi som är småbarnsföräldrar
              naturligtvis vet mycket om detta. Det är svårt vid övergångar
              på kvällar. Det kan också gälla tidiga morgnar. Vi har pratat
              om att föra till också andra delar när det gäller flexibiliteten
              möjligheter till avdrag som i dag inte existerar. Till och med
              det vårdnadsbidrag som ofta kritiseras av socialdemokrater ska
              komma in i det sammanhanget. Allt det där ger föräldrar fler möjligheter
              att skapa en egen flexibilitet, något som Socialdemokraterna oftast
              förvägrar. De säger: Det enda svar vi vill se är den enda lösning
              vi tror på, nämligen dygnet runt.
            </seg>
            <seg n="e50e840c">
              Jag tror att det helt enkelt är fel svar. Jag tror att vi genom
              mer av det här med att skapa flera möjligheter till flexibilitet
              kan komma runt många av de problem som småbarnsföräldrar upplever
              i Sverige i dag.
            </seg>
          </u>
          <note n="daebcb97">
            Anf. 86 FÖRSTE VICE TALMANNEN:
          </note>
          <u who="fredrik_reinfeldt_4bc499" xml:id="i-fc29415ad81f26fe-0" n="39adda2f" prev="i-31939ac5d38683d0-0">
            <seg n="ba995ae8">
              Tack för det! Det blir slutkommentaren i denna frågestund.
            </seg>
            <seg n="05edd87a">
              Vi säger tack till statsministern och till övriga deltagare i
              frågestunden.
            </seg>
          </u>
          <note n="fc3d0cc9">
            7 § EU-frågor
          </note>
          <note n="d1b06167">
            Föredrogs
          </note>
          <note type="speaker" n="8610e319">
            Anf. 87 PERNILLA ZETHRAEUS (v):
          </note>
          <u who="unknown" xml:id="i-3fa20a25d928fb1c-0" n="822d5889">
            <seg n="64875e63">
              Herr talman! Gång på gång har förslag om ökad överstatlighet
              avvisats av EU-ländernas befolkningar. Det skedde bland annat
              i den danska folkomröstningen om Maastrichtfördraget för många
              år sedan. Några år senare skedde det i en irländsk folkomröstning
              i samband med det svenska ordförandeskapet som handlade om Nicefördraget.
              Det skedde också i den svenska omröstningen om EMU-medlemskapet
              och nu senast i Frankrike och Holland som i folkomröstningar avvisade
              förslaget till EU-konstitution.
            </seg>
            <seg n="95e52044">
              Det förslag som avvisades av Frankrike och Holland hade inneburit
              ännu mer maktöverföring till EU från medlemsländerna och flera
              grundbultar i ett förbundsstatsbygge om det hade genomförts. Det
              är tal om en gemensam värdegrund, flagga, nationalhymn, något
              som kan liknas vid en regering, utrikesminister och den sista
              pusselbiten den gemensamma utrikes- och säkerhetspolitiken, ett
              EU med muskler, med ambitioner att spela en roll i omvärlden,
              att bekämpa internationell terrorism och att tala med en röst
              i alla utrikespolitiska frågor.
            </seg>
            <seg n="d29ddf39">
              Det paradoxala är också att det fallna unionsfördraget sades
              göra EU mer demokratiskt. Det skulle föra det närmare medborgarna,
              sades det. Ändå fanns det aldrig en tanke på att ta hänsyn till
              vad medborgarna tyckte om förslaget. När Frankrike och Holland
              sade nej togs det egentligen inte på allvar. Det talades aldrig
              om att skrota konstitutionsförslaget, trots att det är ogiltigt
              om inte samtliga länder har skrivit under. Ändå tolkades inte
              det franska och holländska nejet som man tolkade exempelvis det
              spanska jaet till samma konstitution. I stället för att skrota
              förslaget talades det om en tankepaus innan processen skulle ta
              fart på nytt, som om inget hade hänt. Fransmän och holländare
              hade helt enkelt röstat fel.
            </seg>
            <seg n="74f8a841">
              Det mönstret går igen. När danskarna röstade nej till Maastrichtfördraget
              många år tidigare sade man att de nog egentligen menade ja, att
              det borde utlysas en ny folkomröstning. Den dåvarande EU-parlamentsordföranden
              sade att vi inte kan låta några tusen danskar avgöra EU:s framtid.
              På invändningen om det inte var demokrati att låta folket bestämma
              svarade han: Det är inte demokrati det här handlar om, det är
              politik.
            </seg>
            <seg n="f18458d3">
              Samma tongångar har hörts senare och finns än i dag, utom i de
              fall där opinionen är tillräckligt stark så att EU:s makthavare
              inte rår på den. Det gäller det svenska opinionsläget efter EMU-omröstningen
              och den EU-kritiska opinionen i Norge.
            </seg>
            <seg n="73f74c70">
              Nu tycks tankepausen redan vara över som om folkomröstningarna
              aldrig hade ägt rum. Samma förslag håller på att dammas av. Samma
              förbundsstat växer fram. Det tycks vara som den gamle EU-pampen
              sade: Det är inte demokrati det här handlar om, det är politik.
            </seg>
            <seg n="35edc383">
              I Sverige har moderater och även socialdemokrater traditionellt
              och konsekvent varit ovilliga till folkomröstningar i EU-frågor.
              Det har hävdats att EU-konstitutionen är för komplicerad för att
              kunna folkomröstas om. Det tycker jag är ett märkligt och lite
              olustigt argument. Det svenska folket ansågs ju kapabla att rösta
              om kärnkraftsfrågan. Man klarade uppenbarligen av att rösta om
              Maastrichtfördraget. Man klarade av att rösta om EMU-frågan, en
              folkomröstning som hade ett rekordhögt valdeltagande, och man
              anses kapabel att ta ställning till det frågekomplex som är uppe
              till avgörande i de allmänna valen.
            </seg>
            <seg n="cbb19c06">
              EU-konstitutionen var på väg att underställas folkomröstningar
              i en rad länder innan den föll. Är svenskarna dummare än dessa
              folk? undrar man. Nej, är man demokrat bör man akta sig för den
              sortens argument, och man bör passa sig för att värdera vad folk
              är kapabla till att fatta för avgöranden. Nej, det är bättre att
              ta bladet från munnen och säga som det är, att man är rädd för
              debatten, att man är rädd för ett nej, man vill inte ha den här
              debatten därför att man vet att det finns en utbredd kritik i
              Sverige mot EU och den utveckling unionen är inne i. Svenska folket
              är besviket på vad svenskt EU-medlemskap faktiskt har inneburit
              mätsticka för jordgubbar, flygfotograferade åkertegar för att
              kolla om arealen inklusive uppmätta stenrösen stämmer på millimetern,
              ett ändlöst antal blanketter som bönder måste fylla i, en stelbent
              och hänsynslös fiskeripolitik, plågsamma djurtransporter och inhuman
              asylpolitik, gränsöverskridande människohandel, stora klassklyftor
              och sociala spänningar.
            </seg>
            <seg n="fe37ce49">
              Människor vill inte föra över mer makt till EU, och det finns
              goda skäl för det. Människorna i Sverige vill inte ha ett gemensamt
              valutasamarbete eller ett polissamarbete och inte heller att Sverige
              ska bli en del av en militärallians.
            </seg>
            <seg n="9da5f1e1">
              Förslaget till EU-konstitution borde nu inte smygstartas i det
              tysta igen i en ny process, utan det borde hamna i papperskorgen
              för gott. Man borde ändra kurs helt och börja om från noll i en
              dialog med medborgarna i riktning mot mindre överstatlighet, mer
              mellanstatlighet, samt montera ned politikområden där unionen
              har misslyckats, föra över makt från unionen till medlemsländernas
              parlament och dess medborgare.
            </seg>
            <seg n="098688b9">
              I stället tycks regeringen faktiskt vara beredd att smygförhandla
              fram en ny EU-konstitution, tona ned dess betydelse, låtsas som
              att den inte innebär så stora förändringar och klubba igenom den
              i riksdagen utan en föregående folkomröstning. Det skulle öka
              den demokratiska klyftan ännu mer i Sverige. Människors tilltro
              till möjligheten att påverka politikerna och samhällsutvecklingen
              skulle få sig ännu en knäck. Sverige har inte råd med det, demokratin
              har inte råd med det. Frågan diskuterades knappt i valrörelsen,
              och den nuvarande riksdagen borde ge ett tydligt besked om att
              man inte tänker medverka till att vare sig hela eller delar av
              den fallna konstitutionen antas och att det inte kan bli fråga
              om att skriva under en omförhandlad konstitution för EU utan vägledning
              av en föregående folkomröstning.
            </seg>
            <seg n="911edced">
              Det skulle vara intressant att höra varför majoriteten i riksdagen
              tydligen inte är beredd att tillmötesgå Vänsterpartiet när det
              gäller detta grundläggande demokratiska krav. Men det kanske är
              som den gamle EU-pampen sade: Det är inte demokrati det här handlar
              om, det är politik.
            </seg>
          </u>
          <note n="7ec7340a">
            Därmed yrkar jag bifall till Vänsterpartiets och Miljöpartiets
            gemensamma reservation nr 3.
          </note>
          <note type="speaker" n="1b2d2502">
            Anf. 88 MAX ANDERSSON (mp):
          </note>
          <u who="max_andersson_531f93" xml:id="i-550a293519ee76a9-1" n="954e22ce">
            <seg n="fbf2e61d">
              Herr talman! För tydlighets skull skulle jag vilja börja, så
              att jag inte glömmer bort det, med att yrka bifall till reservation
              3, som är Miljöpartiets och Vänsterpartiets gemensamma reservation
              för en folkomröstning om EU-konstitutionen. Vi står naturligtvis
              bakom de övriga reservationerna också, men för tids vinnande,
              för att det inte ska bli alltför många voteringar och för att
              några ledamöter inte ska missa sina tåg nöjer jag mig med att
              yrka bifall till bara en.
            </seg>
            <seg n="7d8a1b10">
              Det är nu mer än elva år sedan Sverige gick med i EU. Saker och
              ting har förändrats en hel del. Nu har vi sett hur det blev. Löftena
              som ja-sidan gav kan nu jämföras med verkligheten så som den blev.
            </seg>
            <seg n="c5ac59c0">
              I onsdags var det en ledamot från Folkpartiet som talade om att
              vi behöver en ny folkomröstning om EMU därför att så mycket har
              förändrats sedan den förra folkomröstningen om EMU år 2003. Man
              kan argumentera för att det är en och annan sak som har förändrats
              sedan 2003, men det är mycket mer som har förändrats sedan 1994.
              Argumenten för en ny folkomröstning blir starkare för varje år.
              Varje år kommer det 100 000 nya röstberättigade som inte har fått
              chansen att välja. Förr eller senare kommer Sverige att ha en
              ny folkomröstning i den här frågan, det är min fasta övertygelse.
            </seg>
            <seg n="2abb8146">
              Vi ser också effekterna, och de har inte varit positiva. I utrikespolitiken
              har Sveriges röst i världen blivit betydligt tystare. Sverige
              har slutat att stå på den fattiga världens sida och i stället
              rättat in sig i ledet och börjat stämma in i den kör vars ton
              anges av de stora makterna i Västeuropa.
            </seg>
            <seg n="03e56d35">
              På miljöområdet ser vi att Sverige inte längre i samma utsträckning
              är en föregångare, därför att vi inte får gå före när EU väl har
              fastställt den gemensamma politiken. EU-medlemskapet är en black
              om foten för svensk miljöpolitik.
            </seg>
            <seg n="bf4a9c18">
              De senaste månaderna har vi sett ännu en nackdel med EU på miljöpolitikens
              område, något som faktiskt är helt nytt och som jag aldrig hade
              kunnat föreställa mig, vilket visar min brist på fantasi. Vi ser
              att EU-medlemskapet har blivit en ursäkt för en regering som inte
              prioriterar miljöfrågorna som man var mycket tydlig med före valet,
              i alla fall från Moderaternas sida för att inte göra någonting.
              I stället säger man: Det där ska hanteras på EU-nivå. Vi i Sverige
              behöver inte göra någonting. Som sagt: Man lär så länge man lever.
            </seg>
            <seg n="01cde280">
              Det finns naturligtvis fördelar på vissa områden, men den övervägande
              bilden är ändå att EU-medlemskapet har varit till klar och tydlig
              nackdel för Sverige och för världen. Vi tror att Sverige kommer
              att spela en mycket mer aktiv och positiv roll om vi lämnar EU,
              och det är det jag hoppas att vi ska göra.
            </seg>
            <seg n="1e237f3a">
              Den andra motionen som vi har är delvis överspelad. Det är ett
              förslag om att vi ska ta initiativ till en ny debatt om hur samarbetet
              mellan Europas länder ska se ut. När vi skrev motionen var det
              knäpptyst. Tankepausen gällde. Det var väldigt mycket paus det
              fanns ingen debatt alls.
            </seg>
            <seg n="201dc7d3">
              Nu har debatten börjat, men det är inte Sverige som har tagit
              initiativ till den. Och de initiativ som har tagits är ganska
              små. Vi tror att man behöver tänka nytt och tänka stort. Vår motion
              innehåller en hel del kanske något visionära krav, som att EU
              ska omvandlas till ett samarbete, att EU-fördraget ska tvättas
              rent från alla angivelser om vilken politik som ska föras, att
              det skrivs in i grundlagen att så här ska det vara. Man borde
              tvätta bort det, för det känns inte som ett vettigt sätt att styra
              ett land att skriva in i grundlagen att de militära resurserna
              ska öka. Jag har svårt att förstå hur någon svensk politiker,
              oavsett om man gillar nedrustning eller ej, kan tycka att det
              passar i en grundlag. Det finns mycket av den sortens saker i
              EU-fördraget, och det borde tvättas bort.
            </seg>
            <seg n="a52807c2">
              Sedan finns det andra saker som man borde ha med. Jag tycker
              att man borde göra någonting åt tanken som finns hos många, att
              det ska vara lika för alla överallt. Vi förespråkar någon form
              av samarbete i flera rum, det vill säga att man inte ska ha som
              mål att allt som några länder samarbetar om ska förr eller senare
              alla andra länder tvingas vara med och samarbeta om. Det sägs
              inte alltid öppet, men det är ändå en tanke som genomsyrar mycket
              av det arbetet. Jag tycker att det skulle vara bra om de länder
              som har problem med sina ekonomier på grund av att de är med i
              EMU hade rätt att lämna EMU. Det vore bra om länder hade rätt
              att lämna den gemensamma fiskeripolitiken, hade rätt att ställa
              sig utanför EU:s tullunion som är så skadlig både för dem som
              ligger innanför murarna och för dem som står utanför. Det behövs
              den sortens saker som flexibilitet, inte bara i riktning mot mer
              integration utan också i riktning mot mindre.
            </seg>
            <seg n="4c5fccae">
              Så till huvudfrågan, och det är kravet på folkomröstning om EU-konstitutionen.
              Konstitutionen innebär stora förändringar. Den innebär en utrikesminister,
              en EU-president och att man flyttar makt inte bara till EU från
              medlemsstaterna utan också inom EU, från små länder till stora.
              Det innebär en risk för att de största länderna upprättar vad
              som kallas ett styrande direktorat där det mesta av det största
              kommer att avgöras av Tyskland, Frankrike, Storbritannien och
              kanske något land till i slutna rum, utanför de formella kanalerna.
            </seg>
            <seg n="be4fbba8">
              Vi har ett förslag, kanske inte det ultimata men i alla fall
              ett konkret förslag om hur röstfördelningen borde se ut i stället.
              Det kan vara värt att fundera över.
            </seg>
            <seg n="92e87add">
              Framför allt innebär det här stora förändringar. Rent juridiskt
              sett lägger man faktiskt ned EU och upprättar en helt ny organisation,
              som också ska heta Europeiska unionen, i och med fördraget om
              en konstitution för Europa, som det formellt heter. Denna förändring
              är så stor att det vore otillständigt att inte fråga folket vad
              de tycker. Om ni som har majoritet i riksdagen tror att ni har
              stöd av folket för ett fördrag i ungefär den form som gäller,
              då borde ni väl ändå våga fråga folket vad de tycker.
            </seg>
          </u>
          <note type="speaker" n="e5dceccf">
            Anf. 89 BILLY GUSTAFSSON (s):
          </note>
          <u who="billy_gustafsson_4c6193" xml:id="i-73d98d434f7484ef-0" n="0fb33e99">
            <seg n="dcdeb383">
              Herr talman! Det är mindre än ett år sedan kammaren debatterade
              yrkanden som i princip motsvarar dem vi har i detta betänkande.
              I sak har vi socialdemokrater samma uppfattning i dag som vi hade
              våren 2006, när frågorna senast debatterades. Det är det som är
              bakgrunden till att vi inte har några reservationer i betänkandet.
              Trots det känns det angeläget att göra några små korta reflexioner.
            </seg>
            <seg n="09bbee55">
              Jag har länge tyckt att det är beklagligt att debatten så ofta
              blir polariserad när vi diskuterar EU. Det blir antingen svart
              eller vitt. Vi lever och ser på världen olika, men i min värld
              är det sällan en fråga är kristallklar, sällan det är antingen
              himmel eller helvete. För mig finns det nästan alltid både plus
              och minus. Det gäller att väga plus och minus mot varandra och
              inse att ett val som innebär fördelar också kan innebära nackdelar;
              det är sällan bara det ena eller det andra. Jag påstod i förra
              årets debatt att jag betraktade mig själv som kritiskt positiv
              till EU. Jag försöker göra konststycket att vara för EU och inse
              dess fördelar men samtidigt vara kritisk. Jag kan faktiskt vara
              bådeoch.
            </seg>
            <seg n="bfb48f9a">
              Herr talman! Mot den bakgrunden är det för mig mer konstruktivt
              att diskutera hur EU-medlemskapet kan utvecklas än hur det ska
              avvecklas. Vår grundinställning är att vi möter framtiden tillsammans.
              För att komma framåt kan vi inte gå baklänges. Men en förutsättning
              för att kunna utveckla EU tror jag är att vi får ett nytt konstitutionellt
              fördrag.
            </seg>
            <seg n="2c5c7c47">
              Jag har några frågor som jag utgår från att vi kan få svar på
              i dag. Det har varit en kaotisk situation den senaste tiden, med
              hemliga brev, uteblivna samråd och därmed en otydlighet om vad
              den svenska regeringen vill. Den rimliga frågan att få svar på
              är just nu vad regeringen vill beträffande innehållet i ett nytt
              fördrag. Vi har kunnat ta del av uttalanden i medierna och i samband
              med samråd med statsministern inför EU-toppmöten om att det konstitutionella
              fördraget sannolikt inte kommer att se ut som det förslag som
              nu ligger. Det har kommit upp och förts fram idéer om innehållet,
              till exempel om komplettering med ett socialt protokoll och om
              ett smalare fördrag, eller hur man har uttryckt det.
            </seg>
            <seg n="985423b8">
              Då ställer jag mig frågan: Vad betyder det? Om man företräder
              Sveriges intressen och är övertygad om att det inte blir det förslag
              som finns, men att det ändå ska bli något, undrar jag: Betyder
              det att Sverige ska avvakta vad andra kommer fram till och sedan
              passivt ansluta sig till det? Eller ska Sverige aktivt driva de
              förändringar som bör komma till stånd?
            </seg>
            <seg n="3523ba2c">
              Det sistnämnda vore väl det mest logiska, sett mot den utrikespolitiska
              deklarationen som presenterades förra veckan. Där står det att
              regeringens önskan är att Sverige ska tillhöra kärnan i det europeiska
              samarbetet. Då borde vi väl också ta någon form av ledande roll
              i hur vi vill att fördragsförslaget ska förändras.
            </seg>
            <seg n="8e956f28">
              Jag återkommer då till frågan: Vad vill regeringen i sak?
            </seg>
            <seg n="8e9952d2">
              Mina frågor till utskottskollegerna från alliansen blir: Vad
              vill regeringen innehållsmässigt med ett nytt fördrag? Vilket
              förhållningssätt har Sverige i den nystartade processen?
            </seg>
          </u>
          <note n="b5ca7f40">
            Avslutningsvis, herr talman, yrkar jag bifall till utskottets
            förslag i KU:s betänkande nr 14.
          </note>
          <note type="speaker" n="f1914f4d">
            Anf. 90 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-1" n="822d5889">
            <seg n="1b31a700">
              Herr talman! Billy Gustafsson inledde med att säga att en fråga
              sällan är kristallklar. Jag hajade till när jag hörde det. Jag
              menar att Socialdemokraterna och andra partier har gjort ett kristallklart
              ställningstagande, nämligen att man redan nu, när arbetet med
              att få fram en ny konstitution är i sin linda, är beredd att avvisa
              förslaget till folkomröstning. Det kallar jag ett kristallklart
              ställningstagande.
            </seg>
            <seg n="428d3aed">
              Jag vill fråga Billy Gustafsson: Varför är man så kategorisk
              på den här punkten? Anser Billy Gustafsson att den nuvarande riksdagen
              kan anses ha mandat att fatta beslut och föra processen framåt
              i de här frågorna efter en valrörelse då EU-frågan och frågan
              om EU:s framtid fullständigt lyste med sin frånvaro?
            </seg>
            <seg n="7801ef01">
              Vad vill regeringen med EU, frågade Billy. Jag vill ställa samma
              fråga till Socialdemokraterna. Vad vill Socialdemokraterna med
              Europeiska unionen? Vill man ha ett mer överstatligt EU som går
              i riktning mot ett Europas förenta stater där man för över ännu
              mer makt från medlemsländerna till EU? Vill man bygga vidare på
              det gemensamma polissamarbetet? Vill man ha en gemensam utrikesminister
              och ta det sista steget i arbetet för att skapa en gemensam utrikes-
              och säkerhetspolitik?
            </seg>
          </u>
          <note type="speaker" n="47e45887">
            Anf. 91 BILLY GUSTAFSSON (s) replik:
          </note>
          <u who="billy_gustafsson_4c6193" xml:id="i-73d98d434f7484ef-1" n="0fb33e99">
            <seg n="73bea2c1">
              Herr talman! När jag sade att en fråga sällan är så kristallklar
              att den är antingen svart eller vit var det mer ett exempel på
              komplexiteten i frågor över huvud taget och att det sällan är
              det ena eller det andra.
            </seg>
            <seg n="8d87c11d">
              Jag fick en mängd frågor som jag inte hann skriva upp. Jag ska
              försöka kommentera dem ur minnet.
            </seg>
            <seg n="96228371">
              Var står vi i frågan om konstitutionellt fördrag? Sveriges socialdemokrater
              anser att Sverige borde kunna ratificera det förslag som finns
              till konstitutionellt fördrag.
            </seg>
            <seg n="642bb5b2">
              När det gäller om vi behöver en folkomröstning eller inte kan
              jag säga att om det gäller det förslag som nu ligger anser vi
              att det inte behövs någon folkomröstning av flera skäl. Vi menar
              att det förslag till fördrag som finns i dag till stora delar
              är att samla ihop de regler som redan finns. De finns spridda
              på en mängd områden och är väldigt svåra att överblicka för de
              flesta. Det är ett av motiven.
            </seg>
            <seg n="5fee8510">
              Jag köper inte riktigt att man säger att EU tar makt från medlemsländerna.
              Det är inte så. Medlemsländerna delegerar beslutsbefogenheter
              till EU. EU kommer inte hit och tar makt.
            </seg>
            <seg n="6a4fc441">
              Skyll inte på andra om det inte blir debatt, Pernilla. Det är
              ju du och jag som bestämmer vad vi debatterar. Det är du som har
              ansvaret att se till att frågorna kommer upp till debatt och diskussion.
            </seg>
            <seg n="10dd2fc0">
              Peka på när ni har utmanat oss till debatt och vi har sagt att
              vi inte vill debattera med er.
            </seg>
          </u>
          <note type="speaker" n="dd9e7839">
            Anf. 92 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-2" n="822d5889">
            <seg n="1414daf4">
              Herr talman! Vi försökte lyfta fram frågan både i den här valrörelsen
              och i andra valrörelser. Vi försökte också lyfta fram vad förslaget
              till konstitution faktiskt innebär.
            </seg>
            <seg n="e49761c9">
              Det generalfel som jag tycker att Socialdemokraterna gör är att
              man försöker tona ned fördragets betydelse och låtsas som om det
              är något annat än vad det är. Det är inte en sammanställning av
              befintliga regler. Då hade man inte kallat det för konstitution.
              Det är en grundlag. Det är ett förbundsstatsbygge. Man bygger
              vidare på den gemensamma utrikes- och säkerhetspolitiken. Man
              vill tillsätta en utrikesminister som slutgiltigt släcker ned
              den självständiga röst i utrikespolitiska frågor som Sverige åtskilliga
              gånger framgångsrikt har utgjort.
            </seg>
            <seg n="c040e45a">
              Jag har hittills inte hört Socialdemokraterna offentligt våga
              debattera den frågan och till människor ställa frågan: Är det
              i den här riktningen vi bör gå? Bör vi närma oss en militärallians
              i den europeiska unionen, eller bör man bygga vidare på tankegångar
              kring neutralitet och alliansfrihet som tidigare har haft mycket
              stor betydelse i Sverige?
            </seg>
            <seg n="3eb0161a">
              Ge en politisk fingervisning om vad Socialdemokraterna vill med
              den europeiska unionen och tala om varför man är så rädd för att
              utlysa en folkomröstning eller ge besked om att om det kommer
              en framförhandlad konstitution så ska den underställas svenska
              folket i en folkomröstning. Det är ett grundläggande demokratikrav
              att det blir så, anser jag.
            </seg>
          </u>
          <note type="speaker" n="62a427fd">
            Anf. 93 BILLY GUSTAFSSON (s) replik:
          </note>
          <u who="billy_gustafsson_4c6193" xml:id="i-73d98d434f7484ef-2" n="0fb33e99">
            <seg n="c70202e8">
              Herr talman! Det finns situationer i livet när man diskuterar
              och måste dra slutsatsen att man aldrig kommer att bli överens.
              Nu är det en sådan situation. Oavsett hur länge du och jag diskuterar
              kommer vi aldrig att bli överens, Pernilla Zethraeus, men jag
              ska försöka kommentera det du tog upp.
            </seg>
            <seg n="e7c6720c">
              Vi vill inte tona ned betydelsen. Jag sade ju att jag tycker
              att det, för att vi ska kunna utveckla EU, är oerhört viktigt
              att vi får ett nytt fördrag. Det är väl motsatsen till att det
              skulle vara betydelselöst. Jag säger ju att det är oerhört betydelsefullt.
            </seg>
            <seg n="f1898117">
              Jag antar att vi är överens om att det är viktigt att ett land
              som exempelvis Turkiet också kan komma med i EU. Förutsättningen
              för att de ska kunna göra det är att vi får ett nytt fördrag.
              Dagens fördrag sätter en gräns vid 27 medlemsstater.
            </seg>
            <seg n="04e7ae82">
              Nästa vecka, om jag inte har missförstått det, kommer det att
              vara en EU-debatt här i kammaren. Jag kan inte dra mig till minnes
              att vi har sagt till er: Nej tack, vi vill inte diskutera det
              här.
            </seg>
            <seg n="7cf67958">
              Däremot uppfattade jag att mycket av valrörelsen kom att handla
              om om vi ska ha ett inrikespolitiskt systemskifte eller inte.
              Det kom att dominera debatten i valrörelsen. Där tror jag att
              du och jag hade ganska lika åsikter.
            </seg>
            <seg n="cf8c8548">
              Ni tar ofta upp frågan om att ni vill ha en annan typ av samarbete
              än konstruktionen med EU. Om man först går ur EU och vänder 26
              andra länder ryggen, och dagen efter säger förmodligen till samma
              länder att vi vill ha ett nytt samarbete med dem, hur sannolikt
              är det att de säger: Det är klart att vi hoppar ur EU allihop
              och skapar något nytt. Att vi inte har tänkt på det själva!
            </seg>
            <seg n="174c5c89">
              Den utvecklingen är högst osannolik.
            </seg>
          </u>
          <note type="speaker" n="d1a4e7e2">
            Anf. 94 KARL SIGFRID (m):
          </note>
          <u who="karl_sigfrid_dfd9b0" xml:id="i-37bbc75a76648e8e-0" n="4b336fe6">
            <seg n="feb35067">
              Herr talman! Vi har ju många gånger sagt att EU-frågorna måste
              lyftas fram bättre här i riksdagen. Låt mig därför börja med att
              tacka de motionärer som har initierat den här diskussionen.
            </seg>
            <seg n="8e5ff6d4">
              Det finns inte tid att diskutera alla motioner, men jag vill
              kommentera några av dem speciellt.
            </seg>
            <seg n="ec3d345d">
              Det handlar för det första om motioner som föreslår att vi ska
              folkomrösta om ett eventuellt nytt EU-fördrag. Jag vill instämma
              i det som Billy Gustafsson har sagt, nämligen att man måste se
              både plus och minus med medlemskapet och att fokus måste ligga
              på hur vi ska förbättra organisationen.
            </seg>
            <seg n="602d9235">
              Fördragsfrågan är naturligtvis i sig av stor betydelse eftersom
              ett EU-fördrag lägger grunden både för maktdelningen mellan EU:s
              institutioner och för maktdelningen mellan EU och medlemsländerna.
            </seg>
            <seg n="c1c34027">
              Frågan har behandlats tidigare i konstitutionsutskottet. Det
              är framför allt med hänvisning till de tidigare betänkandena som
              vi avstyrker motionerna.
            </seg>
            <seg n="49884c27">
              Huvudregeln i svensk politik är att vi har en representativ demokrati,
              vilket innebär att riksdagsledamöter fattar beslut med utgångspunkt
              i de mandat de fått av väljarna.
            </seg>
            <seg n="89c17e48">
              I vissa frågor av särskild betydelse händer det att vi har rådgivande
              folkomröstningar. Det har på senare tid till exempel gällt EU-medlemskapet
              och införandet av euron som valuta. Däremot har vi inte röstat
              om varje nytt EU-fördrag.
            </seg>
            <seg n="cc9aff17">
              I betänkandet säger vi att lämpligheten i att folkomrösta styrs
              av innehållet i det förslag som riksdagen har att ta ställning
              till. Den fråga som framför allt är intressant är huruvida det
              sker en överlåtelse av beslutanderätt till ett överstatligt organ
              och, om så är fallet, i vilken utsträckning.
            </seg>
            <seg n="3af1ff48">
              Vad riksdagen kommer att ta ställning till i det här fallet vet
              vi inte. Därför är det inte heller i nuläget möjligt att säga
              om det kommer att betyda en överföring av maktbefogenheter som
              är av stor betydelse eller inte.
            </seg>
            <seg n="f0a41b62">
              En annan motion som jag vill nämna är Rolf Gunnarssons motion
              om EU:s slöseri med skattemedel. Vi delar i den frågan helt motionärens
              uppfattning att det måste bli ett slut på Europaparlamentets kostsamma
              resor mellan Bryssel och Strasbourg. I vårt betänkande säger vi
              att vi förutsätter att den svenska regeringen även fortsättningsvis
              kommer att driva linjen att Europaparlamentet ska ha ett och samma
              säte.
            </seg>
            <seg n="a1f60cbd">
              Att EU ska vara budgetrestriktivt är en svensk ståndpunkt som
              jag tror att vi är överens om över blockgränserna. I EU-nämnden
              har det rått enighet om att Sverige ska vara en återhållande kraft
              i budgetdiskussionerna och att vi under inga omständigheter vill
              se en stigande medlemsavgift, framför allt inte med tanke på hur
              stor del av pengarna som används till jordbruksstöd och andra
              typer av strukturstöd som gör större skada än nytta. Även på det
              här området förutsätter vi att regeringen fortsätter att arbeta
              enligt samma linje som tidigare.
            </seg>
            <seg n="39d6a5fd">
              En tredje motion som jag vill kommentera handlar om insynen i
              arbetet i rådets arbetsgrupper. Den uppfattning som motionärerna
              uttrycker, att de folkvalda i Sverige alldeles för sent får insyn
              i vilka frågor som bereds, är väldigt utbredd, inte bara i riksdagen
              utan också bland många Europaparlamentariker som har noterat att
              riksdagsledamöter väldigt sent får kännedom om vilka ärenden som
              är på väg upp.
            </seg>
            <seg n="0f2fda11">
              Förbättringar på den punkten kräver dels att riksdagen utvecklar
              sin förmåga att söka upp information, dels att vi har fri tillgång
              till de relevanta dokumenten. Tillgång till dokument och annat
              som rör EU:s öppenhet kommer att diskuteras av regeringarna i
              rådet under 2007. Från utskottets sida utgår vi ifrån att den
              svenska regeringen kommer att driva på för att öka offentligheten,
              öppenheten och insynen, både till förmån för riksdagen och till
              förmån för intresserade medborgare.
            </seg>
            <seg n="0745e58a">
              Med dessa kommentarer vill jag yrka bifall till förslagen i utskottets
              betänkande.
            </seg>
          </u>
          <note type="speaker" n="602a132d">
            Anf. 95 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-2" n="954e22ce">
            <seg n="34eeed1f">
              Herr talman! Det är bra att vi debatterar EU-frågorna, och jag
              tackar för de vänliga orden om vår motion.
            </seg>
            <seg n="1135f63d">
              I motionen har vi lagt fram ett antal tämligen konkreta förslag
              om hur EU borde se ut. Man kan se det som en första skiss till
              ett smalare men vassare EU, och inte bara smalare och vassare
              utan dessutom betydligt mindre pyramidformat och toppstyrt än
              vad det är i dag. Om regeringen behöver inspiration till hur man
              kan få ett smalare och vassare EU rekommenderar jag dem att läsa
              vår motion.
            </seg>
            <seg n="804d675e">
              Vi har funderat på frågan om man verkligen kan säga att vi ska
              ha en folkomröstning redan nu, innan förhandlingarna är färdiga.
              Det är en av aspekterna. Den andra frågan är: Skulle man inte
              kraftigt förstärka sitt förhandlingsmandat om man redan nu flaggade
              för att vi går till folkomröstning om resultatet av förhandlingarna
              inte blir bra?
            </seg>
          </u>
          <note type="speaker" n="7db82a0f">
            Anf. 96 KARL SIGFRID (m) replik:
          </note>
          <u who="karl_sigfrid_dfd9b0" xml:id="i-37bbc75a76648e8e-1" n="4b336fe6">
            <seg n="59e6e14e">
              Herr talman! Fördragsprocessen är ganska komplicerad, inte minst
              sedan vi fått två nej-röster, i Frankrike och Nederländerna. Samtidigt
              har vi ett Storbritannien där åtminstone allmänheten är rätt skeptisk,
              ett Tjeckien med en president som tycker att vi ska gå tillbaka
              till Maastrichtfördraget och ett Polen, där man skriver sin egen
              version av fördraget. Nu håller tydligen också Miljöpartiet på
              och skriver på en egen version. Jag vet inte om det är riktigt
              rätt väg att gå om då även alliansregeringen ska skriva en egen
              version av fördraget, även om jag naturligtvis med stort intresse
              ska läsa Miljöpartiets konstitutionella fördrag så att vi kan
              ta ställning till det.
            </seg>
            <seg n="828d3684">
              När det gäller Sveriges ståndpunkt i sak är det klart att vi
              måste ha en uppfattning av substans. Det är den processen som
              nu ska starta. Vi ska snart ha en stor EU-debatt i riksdagen,
              och jag kan hänvisa till den. Då kommer vi att ta upp mer substantiella
              punkter. Då har vi självklart också en ambition att det ska finnas
              en bred enighet. Det brukar vi eftersträva i frågor av grundlagskaraktär,
              och det får man väl säga att den här frågan är.
            </seg>
          </u>
          <note type="speaker" n="693f4cd9">
            Anf. 97 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-3" n="954e22ce">
            <seg n="12f33f0c">
              Herr talman! Detta med bred enighet låter trevligt. Jag hoppas
              att den enigheten även kommer att innefatta de partier som är
              av åsikten att EU har alldeles för mycket att säga till om redan
              i dag. Det är faktiskt en åsikt som svenska folket omfattar i
              tämligen bred enighet.
            </seg>
          </u>
          <note type="speaker" n="1807916d">
            Anf. 98 KARL SIGFRID (m) replik:
          </note>
          <u who="karl_sigfrid_dfd9b0" xml:id="i-37bbc75a76648e8e-2" n="4b336fe6">
            <seg n="93299b8c">
              Herr talman! Självklart beaktar vi alla uppfattningar. Sedan
              är det kanske inte möjligt att komma överens i sak med alla partier.
              Det är ju väldigt sällan som man når den typen av bred enighet.
              Men, det är klart: Ju fler desto bättre.
            </seg>
          </u>
          <note type="speaker" n="40b099b3">
            Anf. 99 BILLY GUSTAFSSON (s) replik:
          </note>
          <u who="billy_gustafsson_4c6193" xml:id="i-73d98d434f7484ef-3" n="0fb33e99">
            <seg n="4ab97531">
              Herr talman! Jag tycker att det är naturligt att ställa åtminstone
              några frågor till Karl Sigfrid i hans egenskap av ledande moderat
              företrädare när vi nu har en moderatledd regering.
            </seg>
            <seg n="223fd056">
              Som jag sade i mitt anförande har det varit en kaotisk situation
              med hemligstämplade brev, uteblivna samråd och en otydlighet om
              vad regeringen vill. Därför har jag två frågor: Tycker Karl Sigfrid
              att detta har varit bra? Är du nöjd med hur processen har skötts?
            </seg>
            <seg n="f4796720">
              Jag ställde också en fråga i mitt anförande: Kan inte Karl Sigfrid
              tala om för oss vad regeringen vill att ett nytt fördrag ska innehålla,
              och vilket förhållningssätt Sverige har i den nystartade processen?
            </seg>
          </u>
          <note type="speaker" n="0883fe83">
            Anf. 100 KARL SIGFRID (m) replik:
          </note>
          <u who="karl_sigfrid_dfd9b0" xml:id="i-37bbc75a76648e8e-3" n="4b336fe6">
            <seg n="cd137b7f">
              Herr talman! Som jag redan sade till Max Andersson är ambitionen
              att Sverige ska driva en tydlig linje och att det ska råda bred
              enighet om denna linje i riksdagen. Men det är svårt att gå processen
              i förväg. Någon gång måste vi starta, och det är det vi gör nu
              genom att regeringen samtalar inte bara med allianspartier utan
              även med Socialdemokraterna i riksdagen.
            </seg>
            <seg n="e33d2d1b">
              Kritiken tycks gå ut på att regeringen ännu inte har samrått.
              Skulle det inte ha varit att förhasta sig lite? Reflexionsperioden
              är knappt ens slut. Nu är det tid att forma en svensk ståndpunkt,
              och det är vad vi ska göra.
            </seg>
          </u>
          <note type="speaker" n="78573e76">
            Anf. 101 BILLY GUSTAFSSON (s) replik:
          </note>
          <u who="billy_gustafsson_4c6193" xml:id="i-73d98d434f7484ef-4" n="0fb33e99">
            <seg n="da47a79b">
              Herr talman! Det är positivt med en strävan efter bred enighet.
              Jag var inte i första hand ute efter att kritisera, även om jag
              i och för sig är kritisk mot hur en del av processen har skötts.
              Karl Sigfrid tycker uppenbarligen att det har varit bra att samråden
              har uteblivit, att brev som inte borde ha hemligstämplats har
              blivit hemligstämplade och att det har skapats en otydlighet om
              vad detta egentligen handlar om.
            </seg>
            <seg n="6f6f22ec">
              Men nu är det faktiskt ni som leder landet. Oppositionens roll
              är att förhålla sig till de positioner regeringen föreslår. Det
              var därför jag undrade om vi kunde få något besked. Jag förstår
              nu att vi inte får det, men jag kommer att återupprepa frågan:
              Vad vill egentligen regeringen? Eller är det så som jag sade i
              mitt anförande, att man passivt ska avvakta vad andra kommer fram
              till och sedan säga okej till det?
            </seg>
          </u>
          <note type="speaker" n="fbe52c89">
            Anf. 102 KARL SIGFRID (m) replik:
          </note>
          <u who="karl_sigfrid_dfd9b0" xml:id="i-37bbc75a76648e8e-4" n="4b336fe6">
            <seg n="2db424de">
              Herr talman! Jag har väldigt svårt att dela verklighetsbeskrivningen
              att regeringen inte har samrått med riksdagen. Tvärtom hörde regeringen
              av sig till riksdagen i god tid. Riksdagen valde i det fallet,
              som jag antar att Billy Gustafsson refererar till, att ta samrådet
              strax efter mötet i Tyskland. På den punkten är det lite trist
              att vi i medierna har fått en något felaktig bild av vad som skedde.
            </seg>
          </u>
          <note type="speaker" n="11e2950d">
            Anf. 103 ANNIE JOHANSSON (c):
          </note>
          <u who="annie_johansson_9b42fa" xml:id="i-5f28a244b74f69f7-0" n="6d16a09d" next="i-d01bed1f671ec546-0">
            <seg n="6f087032">
              Herr talman! Förslaget till det konstitutionella fördraget kommer
              under våren med stor sannolikhet att komma på skrivbordet. Det
              skvallrar både den formella processen om men också debatten i
              kammaren i dag.
            </seg>
            <seg n="55d5271d">
              Det konstitutionella fördraget kommer att vara föremål för en
              diskussion på den politiska arenan. Det ser både jag och Centerpartiet
              med stor tillförsikt fram emot.
            </seg>
            <seg n="c296658f">
              50-årsbarnet Romstadgan kommer under våren också att gratuleras
              genom att tankar byts ut till förnyad kreativitet genom att man
              återupplivar diskussionen på nytt. Jag skulle vilja kalla det
              ett slags återfödelse i politisk skepnad.
            </seg>
            <seg n="4768ebc0">
              För att klara utvidgningen och för att fördjupa demokratin inom
              unionen krävs ett nytt fördrag. Jag har tidigare stått här och
              berättat om Centerpartiets syn på EU. Det är ett samhällsbygge
              enligt federalistisk modell där EU blir smalare men vassare, där
              EU har betydligt färre områden än vad det har i dag och där samarbetet
              byggs på ett underifrånperspektiv.
            </seg>
            <seg n="7ed71489">
              Det är en modell med en tydlig maktdelning och med ett konstitutionellt
              fördrag som beskriver vad varje nivå har för kompetensområden
              och där allt byggs från människan och uppåt. Mer om den visionen
              kommer i nästa veckas EU-debatt.
            </seg>
            <seg n="85a05a9e">
              Jag är glad att vi nu diskuterar EU-frågor. Jag är också glad
              för de kloka ord som Billy Gustafsson tidigare sade i sitt huvudanförande.
              Även jag är kritiskt positiv. Jag är för ett samarbete och jag
              ser oerhört positivt på ett europeiskt sådant. Men jag vill också
              se stora förändringar för att skapa ett bättre EU.
            </seg>
            <seg n="32c168f9">
              Det behövs en bredare EU-debatt i Sverige, en EU-debatt som berör
              och engagerar inte bara oss heltidspolitiker. Vi måste få i gång
              en debatt som sträcker sig längre än att enbart diskutera ja eller
              nej till Europeiska unionen.
            </seg>
            <seg n="48419ed4">
              Dagens KU-betänkande behandlar en rad motioner med anknytning
              till EU. De behandlade motionerna föranleder inte någon djupare
              diskussion från min sida, förutom när det gäller det helt orimliga
              flyttkalaset inom den europeiska unionen.
            </seg>
          </u>
          <note n="a75c05a9">
            EU-parlamentet existerar både i Frankrike och i Belgien. Amsterdamfördraget
            anger att lokaliseringen av sätet för budgetsammanträdet liksom
            för övriga plenisammanträden är i Strasbourg. Extra plenisammanträden
            och utskottsarbete är i Bryssel.
          </note>
          <u who="annie_johansson_9b42fa" xml:id="i-d01bed1f671ec546-0" n="6d16a09d" prev="i-5f28a244b74f69f7-0">
            <seg n="5f06e550">
              Osannolika 3 000 personer åker varje månad till Strasbourg. Sex
              långtradare med kontorsmateriel åker också från Bryssel ned till
              Strasbourg. Detta flyttkalas kostar Europas skattebetalare ca
              200 miljoner euro varje år.
            </seg>
            <seg n="65fc5fdf">
              Jag förutsätter att regeringen stöder alla strävanden att parlamentets
              kostsamma flyttning mellan två orter ska upphöra. Det kan inte
              vara rimligt att allmänna medel ska användas till detta.
            </seg>
            <seg n="c34c368e">
              Slutligen vill jag också göra en kommentar till motionerna om
              en folkomröstning gällande det konstitutionella fördraget. I dagsläget
              är det en ganska icke-aktuell fråga. Det är en fråga som blir
              mer aktuell om vi har ett förslag att utgå ifrån.
            </seg>
            <seg n="18de1ea9">
              Karl Sigfrid presenterade på ett utmärkt sätt utskottsmajoritetens
              åsikt i frågan om en eventuell folkomröstning. Jag ska därför
              inte närmare beröra detta.
            </seg>
            <seg n="5dc6e488">
              Tydligt är i varje fall att vi aldrig tidigare har tagit ställning
              till ett EG-fördrag genom en folkomröstning. Då vi inte har ett
              förslag på ett konstitutionellt fördrag i dag blir det också svårt
              att ta ställning för en framtida folkomröstning i just denna fråga.
            </seg>
          </u>
          <note n="78aa8cc8">
            Med dessa kommentarer yrkar jag bifall till utskottets förslag
            i konstitutionsutskottets betänkande.
          </note>
          <note type="speaker" n="70304886">
            Anf. 104 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-3" n="822d5889">
            <seg n="3f58d837">
              Herr talman! Jag tolkar beskedet som att Annie Johansson ändå
              är lite öppen för en folkomröstning. Men betänkandet tolkar jag
              som att man redan nu är beredd att låsa sig för att det inte behövs
              någon folkomröstning om en omförhandlad konstitution. Det är ett
              märkligt för att inte säga förhastat ställningstagande.
            </seg>
            <seg n="d1fd0d37">
              Det är det också med tanke på att när frågan var uppe till behandling
              förra gången var lagrådsremissen, Justitiekanslern, Regeringsrätten
              och Högsta domstolen inne på att ett nytt konstitutionellt fördrag
              möjligen stred mot Sveriges grundlag. Det är en ganska omfattande
              förändring och en omfattande maktöverföring vi står inför.
            </seg>
            <seg n="457d4566">
              S gav tidigare inte särskilt mycket besked om utrikes- och säkerhetspolitiken.
              Den återkommer förhoppningsvis i debatten om en vecka här i riksdagen.
              Jag skulle ändå vilja fråga allianspartierna och då i första hand
              Annie Johansson, eftersom hon står i talarstolen, om detta.
            </seg>
            <seg n="bd059c33">
              Varför tror Annie Johansson att det är en bra väg att gå att
              inrätta en gemensam utrikesminister och en gemensam utrikes- och
              säkerhetspolitik, i praktiken byggt av en militärallians? Är det
              en väg till fred och avspänning i världen?
            </seg>
          </u>
          <note type="speaker" n="66925326">
            Anf. 105 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-3" n="6d16a09d">
            <seg n="d1708f00">
              Herr talman! Tack så mycket för frågorna, Pernilla.
            </seg>
            <seg n="b329c208">
              Vi har en representativ demokrati i Sverige i dag där vi har
              val vart fjärde år och där vi också väljer våra representanter.
              I tidigare diskussioner tog Pernilla Zethraeus upp att vi inte
              hade haft en EU-debatt under valrörelsen, och därför kan vi heller
              inte ta upp detta. Vi har inte haft någon debatt om plastiska
              sprängämnen heller i valrörelsen. Trots detta sitter vi folkvalda
              här och trycker på knapparna när det är votering.
            </seg>
            <seg n="ebcbd8f3">
              Det är ganska viktigt att påpeka att vi inte har haft folkomröstning
              så väldigt många gånger i den svenska historien. Folkomröstningar
              ska användas sparsamt. Det är också därför som jag i mitt huvudanförande
              menade på att det är först när vi ser vad det är för förändringar
              som det konstitutionella fördraget innebär som vi kan ta en diskussion
              om vi ska ha en folkomröstning eller inte.
            </seg>
            <seg n="334ba756">
              Det är också viktigt nu när vi ser över det konstitutionella
              fördraget och tittar på detta att vi får en bred samsyn. Det är
              då beklagligt att både Miljöpartiet och Vänsterpartiet fortfarande
              är kvar i den harvande diskussionen om det ska vara ett ja eller
              nej till den europeiska unionen.
            </seg>
            <seg n="c90b5c7e">
              Nu är vi med, och nu ska vi också försöka utveckla det på bästa
              sätt. Vi ska forma en konstitution som välkomnar de nya länderna
              och gör det möjligt för dem att vara med i den demokratiska processen.
            </seg>
            <seg n="f82fdaec">
              Du hade också en fråga om säkerhetspolitiken och utrikespolitiken.
              Ska jag vara riktigt ärlig sitter vi i dag i FN:s säkerhetsråd
              på en stol där EU-länderna cirkulerar. Där har man en någorlunda
              samordnad utrikes- och säkerhetspolitik inom FN-området.
            </seg>
            <seg n="58ce49c8">
              Jag tror att vi tjänar på att verka med en kraftfull röst för
              fredsskapande åtgärder och vara ute i världen och skapa fred.
              Är vi flera länder som jobbar för detta kommer vi också att uppnå
              resultat.
            </seg>
          </u>
          <note type="speaker" n="e6cdb2a4">
            Anf. 106 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-4" n="822d5889">
            <seg n="65295b17">
              Herr talman! Tack för svaren. Jag tror att det är klokare att
              gå i motsatt riktning. Jag tror att en väg mot fred och avspänning
              snarare är att bejaka EU-ländernas olikhet i utrikes- och säkerhetspolitiska
              frågor.
            </seg>
            <seg n="6101267d">
              Sverige har exempelvis historiskt spelat en viktig roll inför
              störtandet av apartheidregimen i Sydafrika. Det gjorde Sverige
              i kraft av sin dåvarande neutralitet och alliansfrihet som gjorde
              att man kunde gå i spetsen i den frågan.
            </seg>
            <seg n="a069860a">
              Det här är en av många frågor som uteblev till debatt i valrörelsen.
              Frågan om ett konstitutionellt fördrag i EU är lite större än
              de sakfrågor som du relaterade till.
            </seg>
            <seg n="ca694166">
              Den frågan har uteblivit i debatten. Det gamla konstitutionsfördraget
              hamnade i papperskorgen, och man var inne i något som man kallar
              för en tankepaus. Nu nystas processen i gång på nytt med målet
              inställt på ett nytt konstitutionellt fördrag.
            </seg>
            <seg n="3d8a9a3b">
              Då borde den självklara ståndpunkten vara att när ett sådant
              fördrag är framförhandlat, om det blir framförhandlat, måste det
              underställas det svenska folket i en folkomröstning.
            </seg>
            <seg n="0248e862">
              Annie Johansson talade om att allt byggs från människan och uppåt.
              Gå från ord till handling! Bejaka idén om en folkomröstning om
              en ny EU-konstitution!
            </seg>
          </u>
          <note type="speaker" n="a776948a">
            Anf. 107 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-4" n="6d16a09d">
            <seg n="16cece92">
              Herr talman! Precis som du säger går allt från människan och
              uppåt. Vi har en representativ demokrati med fasta demokratiska
              grundvalar. Jag tycker att frågan om en sammanbuntning av tidigare
              fördrag faktiskt kan lösas i Sveriges riksdag.
            </seg>
            <seg n="1da28e14">
              Vi lever också i en föränderlig värld där vi måste se till att
              EU är en global aktör. Det ska vara en global aktör som kan verka
              för frihet, fred och demokrati runt om i världen. Då behöver vi
              vara en samlad röst just för detta.
            </seg>
            <seg n="f48d2e61">
              Jag får ofta frågan hur jag vill skapa ett framtida EU. Jag vill
              skapa ett framtida EU som börjar med människan och inte börjar
              med att diskutera strukturer och system, som inte börjar med att
              tala om unionen utan som börjar där.
            </seg>
            <seg n="5f37b5f5">
              För mig betyder det att EU har hand om ett fåtal frågor. Jag
              kan tänka mig fem sex områden. Där har det spetskompetens, och
              det är där det ska vara vasst.
            </seg>
            <seg n="f9367e13">
              Ett av de områdena är just utrikes- och säkerhetspolitik. Jag
              tycker att det är jätteviktigt att EU verkar och talar med en
              kraftfull röst i världen för att minska fattigdomen, för att stärka
              demokratin och för att lyfta människor från en ganska trist vardag
              i u-länder så att de kan vara med och skapa demokrati i sina länder.
              Där fyller EU en viktig funktion.
            </seg>
          </u>
          <note type="speaker" n="113b61fd">
            Anf. 108 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-4" n="954e22ce">
            <seg n="9f69dc49">
              Herr talman! Om man nu menar allvar med att man vill skapa ett
              smalare men vassare EU så kräver det fördragsändringar. Fördraget
              diskuteras nu , kanske inte så mycket här i Sveriges riksdag där
              vi mest diskuterar om vi ska ha en diskussion om fördraget eller
              inte men i EU. Där diskuterar man fördraget och fördragsändringar
              nu.
            </seg>
            <seg n="cd6807a0">
              Min bild av majoritetens inställning är att just nu ska vi inte
              försöka göra någonting för att försöka få till stånd ett smalare
              men vassare EU. Det får bli någon annan gång, tycker man, vid
              nästa fördragsändring när nu den kan vara eller någon gång i en
              avlägsen framtid. Har jag förstått detta korrekt? Det här med
              smalare och vassare är visst inte någonting som ingår i politiken
              just nu utan någon gång längre fram någon annan gång.
            </seg>
            <seg n="741e14ea">
              Min förhoppning om vad som är realistiskt möjligt när det gäller
              konstitutionen är denna: När det väl ligger ett papper på bordet
              innan den faller i ännu en folkomröstning i något land ska vi
              kunna stå här och jag ska kunna säga att det här är ett dåligt
              förslag, men i alla fall bättre än det som vi hade att ta ställning
              till förra gången som riksdagen diskuterade ett förslag. Jag skulle
              också gärna kunna säga att förslaget är bättre därför att den
              svenska regeringen har agerat för att det ska bli bättre.
            </seg>
            <seg n="469b8322">
              Det är kanske orealistiskt att tro det. Det är inte överoptimistiskt
              att hoppas på att vi får någon form av förbättring. Men jag skulle
              gärna vilja att om det blir någon förbättring av detta i grund
              och botten dåliga fördrag så ska den svenska regeringen ha haft
              någonting med det att göra.
            </seg>
          </u>
          <note type="speaker" n="d443dbc2">
            Anf. 109 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-5" n="6d16a09d">
            <seg n="d3bc47e6">
              Herr talman! Jag är inte riktigt övertygad om exakt var Max Anderssons
              vassa fråga var någonstans. Du får gärna återkomma med den. Men
              jag svarar så som jag tror.
            </seg>
            <seg n="15f669fd">
              Vi är fyra partier i regeringen. Vi står inför en otroligt stor
              uppgift med att se över ett nytt konstitutionellt fördrag. På
              den båten skulle vi gärna vilja ha med Socialdemokraterna också.
              Det är jätteviktigt att föra den här diskussionen så att det förslag
              som sedan läggs fram är en bred överenskommelse i Sveriges riksdag.
              Därför kan jag inte svara dig just i dag och från den här talarstolen
              på hur förslaget kommer att se ut. Det kommer förmodligen att
              innehålla någonting i stil med begreppet smalare men vassare.
              Men jag vet inte vad det begreppet senare innebär i den fortsatta
              samordningen.
            </seg>
            <seg n="d804785f">
              Jag tror att det är ganska viktigt att vi inte föregriper sådana
              diskussioner och sådan samordning. Jag tror också att det är viktigt
              att vi har ett förtroendeförhållande mellan partier där vi arbetar
              fram detta och inte står i talarstolen i en begynnande diskussion
              och diskuterar vad ett sådant viktigt dokument ska innehålla.
            </seg>
          </u>
          <note type="speaker" n="1f0497a4">
            Anf. 110 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-5" n="954e22ce">
            <seg n="ca612a5a">
              Herr talman! Jag har några konkreta förslag på hur man skulle
              kunna sätta EU på bantningskur. Det gäller exempelvis jordbrukspolitiken,
              som man definitivt borde banta bort. Det konstiga pendlandet mellan
              Bryssel och Strasbourg är definitivt moget för skrotning.
            </seg>
            <seg n="ac8281ec">
              Det finns en sak till som man verkligen borde ta bort från fördraget.
              Jag är inte helt säker på vad det nya Centerpartiet tycker i frågan.
              Men i fördraget finns ett principbeslut om att EU ska ha ett gemensamt
              försvar. Det står inte exakt när det ska införas, utan det ska
              det beslutas om någon gång sedan. Men det är ett principbeslut
              om att EU ska ha ett gemensamt försvar. Om man väl har gått med
              på den principen kan man inte säga nej av princip igen sedan.
            </seg>
            <seg n="7d8c70b0">
              Jag skulle vilja fråga: Vad tycker det nya Centerpartiet om detta?
              Ska EU ha ett gemensamt försvar? Om det finns någon socialdemokrat
              som känner sig manad att gå upp och svara på den frågan någon
              gång senare får han eller hon gärna göra det också. Men nu frågar
              jag det nya Centerpartiet.
            </seg>
          </u>
          <note type="speaker" n="74a7ec7a">
            Anf. 111 ANNIE JOHANSSON (c) replik:
          </note>
          <u who="annie_johansson_9b42fa" xml:id="i-75e11952fd00b171-6" n="6d16a09d">
            <seg n="a6136226">
              Herr talman! Jag hoppas att du också frågar Annie Johansson i
              detta läge, Max Andersson. Jag redogjorde för flyttkalaset i mitt
              huvudanförande. Jag tycker att det är jätteviktigt att man ser
              över detta och på så sätt sparar ganska mycket skattepengar åt
              Europas medborgare.
            </seg>
            <seg n="b0b155e6">
              Den andra delen gäller vilka kompetensområden EU ska syssla med
              i framtiden och vad som ska ingå i begreppet smalare. Enligt en
              federalistisk modell börjar man underifrån och går uppåt. Man
              börjar hos var och en som individ. Vilka områden kan jag bestämma
              om? Det jag inte kan bestämma om skickar jag upp till kommunen.
              Det kommunen inte kan bestämma om går vidare till regionen. Sedan
              kommer man till den nationella nivån. Och det som man på den nationella
              nivån sedan slutligen känner att man inte har kompetens för det
              kan gälla miljöpolitik och internationell brottslighet bland annat
              flyttar man upp till en europeisk nivå. Då får man inte de tendenser
              som i dag finns där EU blandar sig i allt från arbetsrätt till
              bananböj och gurkstorlek, utan då får man ett EU som sysslar med
              de gränsöverskridande frågorna och som också är starkt just i
              dessa frågor.
            </seg>
            <seg n="2aac4e21">
              Vad gäller försvaret ingår det i en gemensam utrikes- och säkerhetspolitik
              javisst. Försvaret är en fråga som jag ska försöka hålla mig väl
              med så att inte socialdemokraterna på den här sidan av kammaren
              hoppar högt. Men försvaret innebär egentligen inget mer än ett
              militärt samarbete, och det ser jag inga som helst konstigheter
              med.
            </seg>
          </u>
          <note type="speaker" n="b302e64a">
            Anf. 112 MAURICIO ROJAS (fp):
          </note>
          <u who="mauricio_rojas_02ffb5" xml:id="i-fea89ff15a90eb9b-5" n="359213af">
            <seg n="fbad3835">
              Herr talman! Jag blev mycket förvånad och illa berörd när jag
              lyssnade till Pernilla Zethraeus inledande beskrivning av EU.
              Det fanns ingenting positivt. Allt var negativt. EU var ett helvete
              på jorden.
            </seg>
            <seg n="16fb34ac">
              Jag undrar då varför det ena landet efter det andra vill komma
              in i det här helvetet på jorden. Har alla de nya länderna missuppfattat
              det här? Eller är detta ett uttryck för en mycket ensidig och
              destruktiv retorik? På det viset kommer vi inte att göra framsteg.
            </seg>
            <seg n="f58d8796">
              Vi är säkerligen överens om att det finns mycket som är negativt
              jordbrukspolitik och mycket annat. Men den här demoniseringen
              av EU och det reellt existerande samarbete vi har i Europa gynnar
              ingen. Det är den här typen av ytterligheter som folkomröstningsmentaliteten
              ställer till med. Man förenklar och svartmålar och talar om ett
              helvete på jorden. Det är mycket viktigt att vi undviker det här
              i framtiden. Det borde också du, Pernilla, ta ansvar för.
            </seg>
            <seg n="cbe68b60">
              Jag är också mycket förvånad över en annan sak. Du frågar gång
              på gång om vi ska ha någon gemensam utrikespolitik och så vidare.
              Samtidigt klagar ni gång på gång över att USA spelar en så dominerande
              roll att det inte finns några motkrafter och inga andra aktörer
              som kan spela en viktig roll på den internationella arenan. Det
              här går inte ihop. Om du tror att du ska skapa en sådan motkraft
              eller alternativ kraft genom att ha ett 20-tal små länder som
              försöker säga något har du en uppfattning om vad utrikespolitik
              är som är väldigt verklighetsfrämmande.
            </seg>
            <seg n="15990c95">
              Max Andersson gjorde mig mycket förvirrad. Plötsligt talade han
              för ett smalare och vassare EU. Han lät som en folkpartistisk
              ledamot. Jordbrukspolitiken ska bantas och pendlingen till Strasbourg
              ska bort, sade han. Det är vi helt överens om; det är klart. Men
              du företräder ett parti som vill gå ur EU. Du har ju skrivit en
              motion här där du säger att vi ska lämna EU, och inte göra det
              smalare, banta det eller göra det finare eller roligare. Du skriver
              att vi ska lämna EU, och det är en helt annan sak. Du måste bestämma
              dig. Vill du göra EU bättre eller vill du lämna EU? Du kanske
              säger att vi ska göra EU bättre medan vi väntar på att lämna det.
              Men om EU skulle bli bättre varför vill du då lämna det? Det går
              inte ihop.
            </seg>
            <seg n="14a6b55e">
              Utträdespartierna, Vänsterpartiet och Miljöpartiet, måste vara
              övertygade om att det inte går att göra ett bättre EU inom EU:s
              ram. Det är därför ni vill lämna EU. Allt annat tal om vassare,
              smalare och annat är bara prat.
            </seg>
            <seg n="d0d0bbfe">
              Sedan blev jag lite förvånad över Billy Gustafssons beskrivning
              att det är en kaotisk situation. Jag tror att vi ska spara ordet
              kaos till lite allvarligare saker. Du vet likaväl som jag att
              statssekreterare Nicola Clase ville komma till vårt utskott innan
              hon åkte till Tyskland för att informera oss om vilket ställningstagande
              Sverige skulle göra på det första mötet. Du vet mycket väl att
              vi är mycket intresserade av att fortsätta vårt samarbete med
              socialdemokratin vad gäller EU-frågorna. Det har varit mycket
              bra, och det är mycket viktigt. Därför tror jag att vi kan vänta
              med ord som kaos och sådant tills det blir kaos. Vi är långt ifrån
              en kaotisk situation.
            </seg>
            <seg n="8c6b7162">
              Sedan har vi folkomröstningskravet från utträdespartierna. Jag
              tror att den representativa demokratin klarar detta mycket väl
              utan de förenklingar, överdrifter och destruktiva drag som just
              folkomröstningsmentaliteten leder till. I det avseendet föredrar
              jag att vi använder riksdagen såsom vi gör i allt annat. När vi
              vill ändra den svenska grundlagen är det riksdagen som bestämmer.
              Vi går inte till folk och frågar om de vill ha detta eller inte.
              Varför kräver ni inte det när det handlar om en förändring av
              grundlagen? Det gör vi inte därför att vi har en representativ
              demokrati som fungerar mycket väl. Den tar ansvar för helheten
              i politiken och inte bara för en fråga i taget. Det ska vi fortsätta
              med. Vi tror att det är en mycket bra väg.
            </seg>
            <seg n="6e8548a4">
              Däremot har utträdespartiernas representanter rätt när de klagar
              på den bristande, eller nästan icke-existerande, debatten om EU.
              Där har vi, de EU-vänliga partierna, ett stort ansvar som vi inte
              har levt upp till. Vi har denna så kallade paus för eftertanke
              som började någon gång i mitten av 2005. Det har gått ett och
              ett halvt år, och det har inte blivit någon debatt om EU hos allmänheten.
              Vi har inte tagit upp den frågan. Vi kan inte klaga på att Pernilla,
              Vänsterpartiet eller Miljöpartiet inte gjort det. Det är vårt
              ansvar. Det är vi som är EU-vänner. Det är vi som måste övertyga
              folket om att det här är himla bra.
            </seg>
            <seg n="43381022">
              Dessutom har jag ett litet påpekande. Utträdespartierna säger
              att de har majoriteten med sig. Det är inte sant. Ni har ingen
              majoritet bakom er för att lämna EU. Det finns inget belägg för
              att ni skulle vinna en folkomröstning eller en opinionsundersökning
              om ni frågade folket om de vill lämna EU med alla de konsekvenser
              som det har. Ni har inte majoriteten med er. Säg som det är! Kom
              inte och säg att folket är med er och mot oss och att det är därför
              vi inte vill ha någon folkomröstning.
            </seg>
            <seg n="014223a2">
              Den gamla regeringen drev inte på detta med en debatt. Jag hoppas
              att den nya regeringen gör det. Vi har lyft upp den här frågan.
              Vi måste göra mycket mer. Det blir kontraproduktivt i längden
              att inte göra det. Det ger vatten på kvarnen åt dem som vill lämna
              EU. Det är inte bra. Folket får inte tro att vi inte vill diskutera
              detta. Vi måste tvärtom våga diskutera detta. Vi har allt att
              vinna. EU är ett mycket bra projekt i det stora hela. Den här
              debatten måste vi vinna, men då måste vi ta den. Det har vi inte
              gjort, och det måste vi erkänna. Det är en stor brist hos oss
              själva.
            </seg>
          </u>
          <note type="speaker" n="cbb6e87a">
            Anf. 113 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-5" n="822d5889">
            <seg n="42289313">
              Herr talman! Jag har inte väckt frågan om att lämna EU. Jag har
              inte nämnt den frågan i dag, även om jag i grunden är motståndare
              till Sveriges EU-medlemskap. Nu är vi med i EU, och jag tar mig
              rätten att delta i debatten om hur unionen bör utvecklas och hur
              EU:s framtid bör se ut. Jag har inte heller beskrivit EU som helvetet
              på jorden. Jag har kritiserat det demokratiska underskottet. Jag
              har kritiserat den jordbrukspolitiska och miljöpolitiska inriktningen,
              polissamarbetet och den utrikes- och säkerhetspolitiska ambitionen
              som nu växer sig allt starkare. Jag tror, precis som Mauricio
              Rojas är inne på, att de här frågorna behöver diskuteras mycket
              mer.
            </seg>
            <seg n="457433f4">
              Jag tror att Sveriges roll blir mycket starkare internationellt
              om man kan agera självständigt. Det har historien visat alltifrån
              Vietnamkriget fram till våra dagar när Sverige faktiskt tog ställning
              mot invasionen i Irak därför att man hade varit lyhörd för en
              folkopinion, precis som man hade varit i Sydafrikafrågan. Man
              befann sig närmare opinionen, man kunde lyssna på hur debatten
              gick i Sverige, man kunde ta ställning och sätta ned foten internationellt
              och man har en i del fall också påverkat utvecklingen. Ska vi
              frångå det och i stället ha en helt gemensam utrikespolitik, tysta
              medlemsländerna och ha en gemensam utrikesminister? Jag tror inte
              det.
            </seg>
            <seg n="e709d8e5">
              Jag tror att de här frågorna är viktiga, tillsammans med det
              övriga innehållet i det konstitutionella fördraget, om det nu
              framförhandlas ett nytt sådant som liknar det gamla. Det är ett
              fördrag, en grundlag med politiskt innehåll med stora och viktiga
              frågekomplex. Jag tycker att det är märkligt att majoriteten är
              beredd att redan nu låsa sig för att det inte behövs en folkomröstning
              om ett sådant förslag. Jag skulle vilja höra Mauricio Rojas kommentar
              på den punkten.
            </seg>
          </u>
          <note type="speaker" n="11462c5a">
            Anf. 114 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-6" n="359213af">
            <seg n="1f3136a9">
              Herr talman! Upp till bevis då, Pernilla! Du har nämnt de negativa
              sakerna. Nämn nu de positiva om du ska vara nyanserad! Det är
              viktigt. Om du bara pratar om det negativa formar det ett intryck
              av att det inte finns någonting positivt med EU. Det går inte
              ihop med att det ena landet efter det andra vill komma in i EU.
              Nu kräver jag: Säg det positiva så att vi kan prata om båda sakerna!
              Jag kan nämna jordbrukspolitiken. Den är mycket dålig. Det är
              vi överens om. Jag kan nämna flytten till Strasbourg och mycket
              om byråkratin. Vi är ganska överens. Den svenska kritiska inställningen
              är mycket bra. Där är vi i de flesta partierna överens. Vi vill
              göra det bättre, inte lämna EU. Du säger att i grunden vill du
              lämna EU. Vad då i grunden? Du vill lämna EU. Därför förstår jag
              att du är negativ och svartmålar. Men jag väntar på de positiva
              sakerna.
            </seg>
            <seg n="297cf729">
              Sedan säger du en gång till att vi skulle vara starkare internationellt
              om vi kunde prata med en självständig röst. Menar du verkligen
              att vi skulle kunna ingripa i Palestinakrisen på riktigt? I Rwandakrisen
              hade vi kunnat göra det, i Sarajevo, i Bosnien. Gjorde vi det?
              Var var EU någonstans då? Varför ingrep USA i vårt närområde när
              man höll på att massakrera ett annat folk? Vore det inte bra om
              EU hade förmåga att också ingripa i de kritiska fallen, inte minst
              om det är i vår närhet? Du kan säga att Förenta nationerna ska
              göra detta, men tänk om de inte gör det? Det kan också hända.
              Förenta nationerna är en väldigt märklig samling av länder som
              har mycket olika åsikter om saker och ting. Vore det inte bra
              att ha muskler för att kunna hindra folkmord i vår närhet?
            </seg>
          </u>
          <note type="speaker" n="930d53d1">
            Anf. 115 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-6" n="822d5889">
            <seg n="936994c5">
              Herr talman! Mauricio Rojas svarade nästan själv retoriskt på
              en av de frågor han ställde till mig. Som vi ser det är det FN:s
              roll att ingripa i internationella konflikter. FN behöver också
              utvecklas och reformeras. Men Sverige har också självständigt
              kunnat agera i internationella konflikter. Man har medlat, och
              man har bidragit på ett mycket positivt sätt på många sätt. Vi
              anser inte att det är EU som ska spela den här rollen. Det är
              en förskjutning av det säkerhetspolitiska tänkandet.
            </seg>
            <seg n="2cca9f99">
              Positiva saker med EU kan väl vara stadgan om de mänskliga rättigheterna
              exempelvis. Men för att åstadkomma en demokratisering och för
              att åstadkomma ett närmande mellan unionen och dess medborgare
              måste det överföras makt från EU:s överstatliga institutioner
              till de nationella parlamenten och till medlemsländernas medborgare,
              annars får vi en fortsatt avdemokratisering. Man kommer inte förbi
              den frågan.
            </seg>
          </u>
          <note type="speaker" n="de013d09">
            Anf. 116 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-7" n="359213af">
            <seg n="c06c3b54">
              Herr talman! Ännu en gång: Ska vi en gång till i framtiden vara
              passiva som vi var när människor mördades i vårt närområde, i
              Srebrenica till exempel? Ska Europa spela den rollen? Jag tror
              inte att det är bra. Då bjuder vi andra att ingripa. Det kan vara
              andra som vi kanske ogillar. Ni ogillar Förenta staterna väldigt
              mycket, men ni bjuder dem att ingripa mer än vad ni tror faktiskt.
              Ni pratar om supermakter hit och dit, men vilken förmåga har vi
              själva att agera? I Rwandakrisen var det självständiga franska
              röster som gjorde det omöjligt att ingripa. Det är inte bra. Vi
              borde kunna påverka varandra och säga att vi inte tillåter sådana
              folkmord. Men vi ringer inte till Bush och frågar om han kan göra
              någonting nu när vi är emot och inte har någonting att sätta emot.
              Den sortens utrikespolitik tror jag inte alls på.
            </seg>
            <seg n="65c2b0a2">
              Det positiva var väldigt kort. Det var som om det var besvärande
              att säga något positivt jo, de mänskliga rättigheterna och så
              vidare, jovisst, de var jättebra. Du kunde nämna en lång rad saker,
              till exempel diskriminering och mycket annat, som vi har fått
              hjälp med från EU.
            </seg>
            <seg n="e01a67e1">
              Men i grunden är det här den fråga som återstår: Vill ni verkligen
              lämna EU? Är det den fråga som ni vill gå till folkomröstning
              på? Det vill ni inte, för ni är övertygade om att ni inte har
              folket med er. Folket gillar EU, med dess fel och brister. Dem
              måste vi rätta till. Vi måste göra det bättre. Ni kommer bara
              med retorik. Att ta det som intäkt för att ni har majoriteten
              med er håller inte, för det har ni faktiskt inte.
            </seg>
          </u>
          <note type="speaker" n="c5fb287a">
            Anf. 117 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-6" n="954e22ce">
            <seg n="8f39d3a6">
              Fru talman! Jag är rätt övertygad om att en överväldigande majoritet
              av Sveriges folk faktiskt inte gillar EU. Men Mauricio Rojas har
              helt rätt i att sedan Göteborgstoppmötet och de obehagliga händelserna
              där har det inte funnits majoritet i opinionsmätningarna för utträde
              mer än i en undersökning, tror jag, i januari 2005. Men helt klart
              anser väldigt många människor i Sverige att EU har för mycket
              makt, och tillsammans med oss som vill lämna EU har vi en klar
              majoritet. Det var också det jag sade, även om jag förstår att
              missförstånd uppstod, för jag talade snabbt.
            </seg>
            <seg n="cc83cb14">
              Det som jag tänkte säga här och nu är: Självklart borde det väl
              vara möjligt, till och med för en folkpartist, att omfatta de
              två åsikterna att man vill att EU ska bli betydligt smalare, men
              om inte det går om det inte blir smalare, om vi ska fortsätta
              dras med jordbrukspolitiken, tullarna, den omänskliga flyktingpolitiken
              etcetera ja, då ska vi lämna unionen. Nu har ni chansen, åtminstone
              fram till nästa val, att försöka göra EU bättre. Jag tror tyvärr
              inte att ni kommer att lyckas. Och ur det perspektivet är det
              väldigt enkelt: Så länge EU fortsätter att vara så dåligt som
              det är i dag är valet självklart. Om man inte tror att det kommer
              att bli bra är det klart att man också förespråkar ett utträde.
            </seg>
            <seg n="346c8639">
              Nu har jag en fråga angående den gemensamma enda rösten som EU
              ska tala med enligt Folkpartiet. Vad ska den rösten säga? Vad
              säger den egentligen i fallet med Israel och Palestina?
            </seg>
          </u>
          <note type="speaker" n="ee3ffb4f">
            Anf. 118 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-8" n="359213af">
            <seg n="eb1c083d">
              Fru talman! Det här att folket gillar eller inte gillar EU vi
              har helt olika åsikter där. Det finns kritik mot EU som vi alla
              delar. Den kritiken delar också svenska folket; det är jag övertygad
              om. Man kan förstås ställa frågan: Vill ni lämna EU, med allt
              vad det innebär? Jag tror inte alls att det finns någon majoritet
              för det, och det pekar inte heller de opinionsundersökningar som
              har gjorts på.
            </seg>
            <seg n="4f7b676a">
              När det gäller EU gäller två omständigheter, som egentligen finns
              med i den svenska linjen: för mycket makt beträffande fel saker
              och för lite beträffande de saker som vi tycker är rätt.
            </seg>
            <seg n="a6046857">
              Om det här är Miljöpartiets nya linje är det väldigt bra. Du
              verkar representera en linje som säger: Vi ska försöka göra EU
              bättre.
            </seg>
            <seg n="5e02b2e7">
              Det är ungefär vad vi alla säger här. Ni säger också: Om det
              inte går ska vi lämna EU.
            </seg>
            <seg n="6875c52c">
              Ni vill alltså inte lämna EU nu för tiden. Ni ska försöka att
              tillsammans med oss göra det bättre smalare och vassare. Jag skulle
              nästan vilja säga: Välkommen till Folkpartiet! Vi har tydligen
              en opposition som är ganska lik oss. Men vi tror att för att förbättra
              EU måste vi samarbeta vara med. Vi gör inte någonting bättre genom
              att säga: Om ni inte gör som vi vill lämnar vi det här!
            </seg>
            <seg n="fe3b495f">
              Det går inte att resonera på det viset.
            </seg>
            <seg n="79fc3e7b">
              Sedan tog du upp den enda rösten. Vi ska ha många röster i EU.
              Vi ska ha också vår röst, den svenska rösten. Men i vissa situationer
              måste vi ha en gemensam utrikespolitik. Jag frågar dig igen: Srebrenica.
              Hade det inte varit bra med en stark, klar och tydlig europeisk
              röst som om det folkmord som inträffat där säger: Det här får
              inte inträffa och kommer inte att inträffa i vår närhet?
            </seg>
          </u>
          <note type="speaker" n="134874d7">
            Anf. 119 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-7" n="954e22ce">
            <seg n="dee238e1">
              Fru talman! Jag noterar att Mauricio Rojas inte svarar på frågan
              om det är viktigare att EU har en enda röst än vad den rösten
              säger. Jag noterar att han inte svarar på frågan: Vad säger egentligen
              den här rösten i fallet Palestina och Israel?
            </seg>
            <seg n="cbcb2483">
              Det är lätt att inte klandra dig för att du inte försöker försvara
              och förklara EU:s inställning, för det är en totalt otydlig och
              bitvis motstridig kompromiss mellan länder som tycker olika saker,
              vilket resulterar i att det blir en väldigt förvirrad enad linje
              om det nu ens är en linje. Å ena sidan vill man ha demokrati,
              och å andra sidan bojkottar man resultatet av demokratiska val.
            </seg>
            <seg n="0b165c3e">
              Det där är komplicerat, och jag tror inte att EU är ett lämpligt
              forum för den sortens politik. Jag tror att det är bättre att
              de länder som vill göra någonting gör någonting än att man talar
              om en enad linje som inte gör särskilt mycket alls, ungefär som
              i Rwanda och ungefär som i Srebrenica.
            </seg>
          </u>
          <note type="speaker" n="265f1f61">
            Anf. 120 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-fea89ff15a90eb9b-9" n="359213af">
            <seg n="a63db6a3">
              Fru talman! Det är klart att det finns en otydlighet i EU:s utrikespolitiska
              röst, och det är givetvis inte bra. I vissa lägen måste vi ha
              en tydlighet. Srebrenica återigen: Där behövdes en mycket tydlig,
              mycket bestämd europeisk röst.
            </seg>
            <seg n="71ec3582">
              Krisen kan komma i morgon. Det finns många länder som kan hamna
              i liknande kriser. Tror du verkligen att vi ska säga: Massmordet
              i det här landet får varje land göra något åt, som man vill?
            </seg>
            <seg n="4c62114d">
              Tror du verkligen att vi i Sverige orkar göra något åt det? Ja,
              vi kan protestera och lite sådant. Men kan vi göra något på riktigt,
              så att man hindrar folkmord, så att man verkligen agerar så att
              man inte ringer till Washington och säger: Oj, det är problem
              här?
            </seg>
            <seg n="c614e77a">
              Tror du verkligen det? Tror du verkligen att det samarbete som
              du skisserar, där var och en gör vad man vill, skulle hjälpa när
              hjälpen behövs på riktigt? Det tror inte jag.
            </seg>
            <seg n="a8d06b14">
              Jag föredrar att vi tillsammans när det behövs och när det är
              lämpligt har förmåga, muskler och möjlighet. Den europeiska rösten
              behövs faktiskt, som en stark röst i en värld som är alltmer globaliserad.
              Allt annat är för mig att låta andra göra det som vi borde göra.
              Tror vi på det europeiska projektet borde vi tro på att vi har
              och borde ha en förmåga att också intervenera när så behövs. Och
              det finns många sådana situationer. Srebrenica var en. Rwanda
              var också en sådan situation. Det kommer att komma flera.
            </seg>
            <seg n="2de05ae7">
              Den dagen då USA intervenerar i stället för att vi gör det kan
              vi kanske klaga på att de gör fel, men de gör fel därför att vi
              inte var där. Vi ska vara där.
            </seg>
          </u>
          <note type="speaker" n="132b1a50">
            Anf. 121 INGVAR SVENSSON (kd):
          </note>
          <u who="ingvar_svensson_4c39cd" xml:id="i-a9560cdff0b155d8-5" n="82cd8f4a">
            <seg n="64111aa0">
              Fru talman! Europeiska unionen är en del av den svenska vardagen.
              Den svenska vardagen kan vi inte utan vidare lämna. Det har under
              alla de år då vi varit medlemmar i EU blivit väldigt mycket fokus
              från många olika håll på att vi ska lämna den här unionen, men
              den är en del av vardagen. Någon gång måste man acceptera just
              detta.
            </seg>
            <seg n="e0d511f9">
              EU har problem. EU har givetvis fördelar och nackdelar, men det
              har Sverige också, och det är inte min första tanke när jag ser
              problem i Sverige att emigrera, utan då försöker man lösa problemet.
              Jag tror att vi måste se på Europeiska unionen på det sättet också.
            </seg>
            <seg n="a48000be">
              Det går ofta troll i orden. Det talas mycket här under debatten
              om konstitutionen och grundlagen för EU. Det är per definition
              ett fördrag mellan olika stater. Om vi tittar tillbaka på de andra
              fördrag som nu gäller, alltså fördraget om Europeiska unionen
              och fördraget om Europeiska gemenskaperna, det vill säga EG-fördraget,
              ser vi att de har konstitutionella aspekter i sig. Den enda skillnaden
              i uppställningen är egentligen att det här förslaget till fördrag
              mer liknar en vanlig konstitution. De konstitutionella effekterna
              fanns där även tidigare, men de var utspridda över fördraget.
              Det är skillnaden. Häng alltså inte upp er på begreppet grundlag,
              utan fokus ska i dessa sammanhang vara på begreppet fördrag.
            </seg>
            <seg n="6dc1d104">
              Det var mycket roligt att läsa reservationerna 1 och 2. I reservation
              1 vill Miljöpartiet ha en folkomröstning om utträde ur Europeiska
              unionen, och i reservation 2 vill de ha ett initiativ till nytt
              fördrag för ett EU som vi tydligen inte ska tillhöra. När man
              hittar den typen av vackra skrivningar är det sådant man kan glädjas
              åt.
            </seg>
            <seg n="a2406b4b">
              Låt mig säga ytterligare ett par ord. Pernilla Zethraeus säger
              att man skulle smygförhandla fram ett nytt fördrag. Vad är det
              för dumheter, fru talman? Det kommer aldrig att smygförhandlas.
              Det skulle aldrig fungera. Så går det inte till. I Sveriges riksdag
              måste vi ha kvalificerad majoritet för att kunna anta ett nytt
              fördrag. Så är det. Det går inte att smygförhandla fram något
              sådant. Inte heller i andra delar av unionen kommer man att tolerera
              att detta smygförhandlas fram, utan det kommer att ske öppet.
              Sedan sker mycket arbete i korridorerna innan det så att säga
              når ut, men det går inte att smygförhandla.
            </seg>
            <seg n="7522a31e">
              Jag skulle också vilja säga något till Billy Gustafsson. Billy
              Gustafsson är ju en otroligt sjyst kille. Så har jag lärt känna
              honom. Jag blir därför förvånad över det som sades om saksamrådet;
              det är att koka soppa på en spik som inte finns. Det var mycket
              märkligt. Initiativet till ett saksamråd ska tas från utskottets
              sida. I det fall som här åberopades hade regeringen ställt alla
              resurser till förfogande, men utskottet fick aldrig ta ställning
              till det, utan vi fick i stället en efterhandsinformation. Försök
              inte koka soppa på spikar som inte finns!
            </seg>
          </u>
          <note type="speaker" n="de2a1a0c">
            Anf. 122 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-8" n="954e22ce">
            <seg n="8f5d5716">
              Fru talman! Politik handlar i stor utsträckning om framförhållning.
              Från Miljöpartiets sida väckte vi två motioner, eller rättare
              sagt, vi tog upp två saker. Det ena var att vi vill ut ur EU,
              vilket vi velat sedan Sverige gick med. Det är väl ingen större
              överraskning för kammaren.
            </seg>
            <seg n="11dd710e">
              Det andra var att vi förutsåg att det fanns en viss sannolikhet
              för att vår motion om att Sverige ska lämna EU inte bifalls när
              kammaren röstar om den i dag kl. 17.00. Det fanns en viss sannolikhet
              för det, och jag tror att Ingvar Svensson är böjd att hålla med
              mig om att det kanske var rätt av oss att planera för den eventualiteten
              och därmed väcka en motion om hur vi vill att Sverige borde arbeta,
              i vilken riktning vi vill att Sverige ska arbeta för att få till
              stånd ett nytt fördrag.
            </seg>
            <seg n="a6550d6d">
              Motionen handlar alltså om att man ska ta initiativ till en ny
              EU-debatt med en ny inriktning. Jag hoppas att det förtydligar
              saken, Ingvar Svensson.
            </seg>
          </u>
          <note type="speaker" n="099fccfb">
            Anf. 123 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-6" n="82cd8f4a">
            <seg n="660b12ca">
              Fru talman! Max Andersson erkänner helt enkelt att det behövs
              ett nytt fördrag. Det är ett intressant konstaterande.
            </seg>
          </u>
          <note type="speaker" n="4d03d1e9">
            Anf. 124 MAX ANDERSSON (mp) replik:
          </note>
          <u who="max_andersson_531f93" xml:id="i-550a293519ee76a9-9" n="954e22ce">
            <seg n="4171da01">
              Fru talman! Helt klart behövs ett nytt fördrag jämfört med den
              röda bok som jag ser att Ingvar Svensson har liggande på bordet.
              Jag tror att det finns saker man kan behöva ändra i de nu gällande
              fördragen. Där finns mycket konstigheter som borde tvättas bort.
              Det finns mycket politik inskriven i de gällande fördragen, sådant
              som inte borde stå i en grundlag. Det bör definitivt tas bort.
              På det sättet kan jag hålla med om att det behövs ett nytt fördrag,
              ett fördrag där det inte sägs lika tydligt hur resultatet av politiken
              ska bli.
            </seg>
          </u>
          <note type="speaker" n="4700a7ec">
            Anf. 125 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-7" n="82cd8f4a">
            <seg n="7405faf8">
              Fru talman! Jag håller förslaget till fördrag i handen. Det är
              en kompromiss. Det finns många delar i det som jag och mitt parti
              inte tycker om, men så är det ju med allt i politiken. Miljöpartiet
              borde ha åtta års erfarenhet av kompromisser. Också det är en
              del av vardagen.
            </seg>
            <seg n="6f26c987">
              Det vore intressant att höra i vilka delar Max Andersson vill
              förändra förslaget, men den debatten kan vi inte ta nu. Förslaget
              är både dåligt och bra, men det är dock en kompromiss som för
              utvecklingen framåt.
            </seg>
          </u>
          <note type="speaker" n="1f5a8a0b">
            Anf. 126 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-7" n="822d5889">
            <seg n="0bc49b18">
              Fru talman! Jag hade egentligen inte tänkt begära någon ytterligare
              replik, men eftersom jag blev direkt apostroferad och fick direkta
              frågor valde jag att trycka på replikknappen ännu en gång.
            </seg>
            <seg n="bbfc0104">
              Den första delen av Ingvar Svenssons anförande gällde ordet konstitution
              och hur mycket förslaget egentligen skiljer sig från de tidigare
              fördragen. Jag kan hålla med om att det nog finns konstitutionella
              inslag också i tidigare fördrag, om det nu gör saken bättre. Den
              här gången är det möjligen ett betydligt mer långtgående steg
              i den riktningen, och jag tycker att det är viktigt att kalla
              saker vid deras rätta namn. Det har nämligen genom historien tonats
              ned vad förändringarna betyder.
            </seg>
            <seg n="9334f5af">
              När Europeiska gemenskaperna i samband med Sveriges inträde bytte
              namn till Europeiska unionen tonades betydelsen av det ned, och
              nu när EU vill kalla det senaste förslaget till fördrag för just
              en konstitution är också det en politisk markering. Det är en
              markering om en önskvärd utveckling med mer av ett förbundsstatsbygge,
              mer av en gemensam grundlag. Till skillnad från den svenska grundlagen
              är det en grundlag med ett långtgående politiskt innehåll, vilket
              i sig är kontroversiellt.
            </seg>
            <seg n="3f1e3de8">
              Jag fick en konkret fråga, nämligen vad jag menar med att man
              smygförhandlar fram ett nytt fördrag. Jag menar att man redan
              nu diskuterar Berlindeklarationen, som i praktiken naturligtvis
              är en förstudie till ett konstitutionellt fördrag. Man anger svenska
              ståndpunkter, ganska långtgående sådana, när det gäller EU:s roll
              internationellt, miljö- och klimatpolitiken och en rad andra frågor.
              Det är en debatt som skulle behöva föras öppet, och jag efterlyser
              än en gång ett svar på frågan: Varför är man redan nu beredd att
              låsa sig vid att det inte behövs en folkomröstning om ett omförhandlat
              fördrag?
            </seg>
          </u>
          <note type="speaker" n="f375fefc">
            Anf. 127 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-8" n="82cd8f4a">
            <seg n="e9468258">
              Fru talman! Göran Lennmarker brukar säga att varje bridgeklubb
              i Storbritannien har en konstitution. Det går så lätt troll i
              orden. Man kan kalla det för stadga. Ni vill tala om rättighetsstadgan
              till exempel. Den har ju konstitutionella aspekter.
            </seg>
            <seg n="acc0a9f7">
              Varje fördrag anger befogenheter i olika riktningar. Det är det
              som är kontentan i en grundlag, oavsett om man kallar den grundlag
              eller något annat. Det är inga konstigheter med det. Däremot kan
              jag hålla med om att den är uppställd mer som en traditionell
              konstitution än som ett fördrag. Det beror på att bestämmelserna
              i de nuvarande fördragen är utspridda och det därför är svårt
              att få en överblick över beslutsbefogenheterna. Den är mer logisk
              i det avseendet. Det är inga konstigheter med det eftersom alla
              fördrag är konstitutionella.
            </seg>
            <seg n="5ecd9703">
              Sedan var det detta med att man nu skulle smygförhandla. Jag
              vet inte om Pernilla Zethraeus brukar tillhöra konspirationspolitikerna,
              de som ser en konspiration överallt, men Berlindeklarationen består
              av två sidor text. Försök inte överdriva betydelsen av dessa två
              sidor text. Gör inte det.
            </seg>
            <seg n="1be8bd47">
              Frågan om folkomröstning kommer jämt och ständigt upp. Vad var
              det fransmännen sade nej till? Jag har ingen aning. Det finns
              säkert flera olika teorier om det. Om vi skulle få ett ja är det
              oproblematiskt, men om man säger nej undrar jag: Vad säger man
              då nej till? Det vore intressant att veta. Det är det som gör
              det så svårt. Man kan ha folkomröstning om en valuta, och man
              kan ha det om livstidsstraffet, men jag kan inte tänka mig att
              vi skulle ha en folkomröstning om hela brottsbalken i ett enda
              svep. På motsvarande sätt är det inte meningsfullt att ha en folkomröstning
              om ett helt fördrag, och därmed underkänner jag nederländarnas
              och fransmännens folkomröstning. Det är emellertid en helt annan
              sak.
            </seg>
          </u>
          <note type="speaker" n="7b4fd035">
            Anf. 128 PERNILLA ZETHRAEUS (v) replik:
          </note>
          <u who="unknown" xml:id="i-3fa20a25d928fb1c-8" n="822d5889">
            <seg n="fb3169ae">
              Fru talman! Jag försöker hänga med i svängarna. I en tidigare
              debatt i dag, om ett annat KU-betänkande, sade Ingvar Svensson
              att den svenska konstitutionen hänger ihop. Om man ändrar i vissa
              delar får det konsekvenser för resten. Den måste ses som en helhet.
              Är det inte likadant med förslaget till EU-konstitution?
            </seg>
            <seg n="46a35854">
              Fransmännen och holländarna har avvisat förslaget i dess helhet.
              Jag tror att man ska undvika att i efterhand försöka tolka och
              diskutera vilka delar man reagerade emot. Man avvisade förslaget!
              Det är i papperskorgen! Den enda demokratiskt rimliga tolkningen
              av detta är att man stryker ett streck över hela processen och
              börjar om i en helt annan ända. Det gör man inte i dag.
            </seg>
            <seg n="5790bee4">
              Det man i stället gör är att man i praktiken ägnar sig åt en
              förstudie till en ny EU-konstitution genom Berlindeklarationen.
              Sverige och andra länder skulle inte ödsla kraft och energi på
              att åka till Berlin och förhandla om texten i detta dokument om
              det inte samtidigt banade vägen för en ny EU-konstitution, troligtvis
              tyvärr, måste jag säga med ett liknande innehåll som den gamla.
            </seg>
            <seg n="e7d84bae">
              Vi bör inte som nation medverka till denna utveckling. Och om
              det ändå blir ett omförhandlat fördrag måste svenska folket få
              möjlighet att avgöra frågan i en folkomröstning!
            </seg>
          </u>
          <note type="speaker" n="1d41f1e0">
            Anf. 129 INGVAR SVENSSON (kd) replik:
          </note>
          <u who="ingvar_svensson_4c39cd" xml:id="i-a9560cdff0b155d8-9" n="82cd8f4a">
            <seg n="113a9ece">
              Fru talman! Jag vet inte om jag sade att den svenska konstitutionen
              hänger ihop. Den borde i alla fall hänga ihop, och det gör den
              också i vissa delar. Det är oerhört komplext.
            </seg>
            <seg n="5f4f8bdd">
              Detta krav kan man givetvis också ställa på det här dokumentet.
              Jag kan säga att på vissa punkter gör det inte det. Detta med
              en utrikesminister som sitter på dubbla stolar är någonting som
              vi har motarbetat, men det finns ändå med. Det är klart att vissa
              delar inte hänger ihop. Så är det. Men det är en kompromiss, och
              så går politiken till: För att föra en fråga framåt måste man
              ingå kompromisser.
            </seg>
            <seg n="6d1c00c7">
              Det där med folkomröstningar kan vi diskutera i oändlighet hur
              ofta man ska ha dem, på vilket sätt man ska ha dem och så vidare.
              Jag har under lång tid hävdat att vårt system i Sverige i dag
              inte är bra. Vi behöver ett nytt system, gärna efter dansk modell.
              Där tar först riksdagen ställning, och sedan kan man gå till folket
              som antingen kan bekräfta eller säga nej till riksdagens ställningstagande.
              Då har folket mycket mer av en vägledande roll.
            </seg>
            <seg n="8337ea0a">
              Det system vi har i dag är alltså inte bra. Dock är det kanske
              en annan debatt, och den kommer vi dessutom att ta i Grundlagsutredningen.
            </seg>
            <seg n="c3cd0dc5">
              Jag tror inte att en vanlig medborgare det är knappt ens en politiker
              kan det kan bedöma helheten i detta i ett enda svep. Vi måste
              göra det, så att säga, men det blir oerhört svårt för en vanlig
              medborgare att sätta sig in i de olika delarna och hur de hänger
              ihop. Jag tror alltså inte på folkomröstningar i så här breda
              frågor.
            </seg>
          </u>
          <note type="speaker" n="b90d7871">
            Anf. 130 PER BILL (m):
          </note>
          <u who="per_bill_51abe7" xml:id="i-978020c5ca44d315-0" n="8f575f45">
            <seg n="6965553b">
              Fru talman! Jag måste erkänna att jag tillhör dem som brukar
              tycka att den debatt som riksdagsledamöterna ägnar sig åt i samband
              med sådana här motionsslaktsbetänkanden inte leder någonstans
              utan mer är en terapi för riksdagsledamöter. Jag måste dock ta
              tillbaka lite av detta efter dagens debatt och efter att ha lyssnat
              på de kloka och reflekterande anförandena från Billy Gustafsson
              och flera andra som i grunden är positiva till EU men som sätter
              på sig de kritiska glasögonen. Det är viktigt, och detta har varit
              en bra debatt.
            </seg>
            <seg n="dcf95d30">
              Vi måste hitta formerna i riksdagen för de processer som vi nu
              ser, eller tror oss se, sakta dra i gång. Är vi i slutet av reflexionsperioden?
              Vad är egentligen Berlindeklarationen för någonting? Det viktiga
              är att vi behåller den breda majoriteten i riksdagen kring de
              här frågorna.
            </seg>
            <seg n="f95c8317">
              Jag måste säga att jag blir väldigt glad när jag hör Billy Gustafsson
              berätta att Socialdemokraterna nu aktivt vill driva på det här
              arbetet. Jag tar hans kritik på allvar.
            </seg>
            <seg n="183a801c">
              Det är möjligt att Socialdemokraterna kan säga att de inte har
              varit delaktiga i eller att de varit motståndare till den nya
              riksdagsordningen, men vi andra som har röstat igenom den får
              väl faktiskt erkänna att det har inneburit en del oklarheter när
              det gäller hur vissa EU-ärenden ska samordnas mellan riksdag och
              regering. Här måste det ske en förbättring.
            </seg>
            <seg n="5ef5f319">
              Vi måste se till att de svenska ståndpunkterna har en mycket
              bred förankring i riksdagen. Vilken form eller vilka former vi
              väljer är inte någonting som bara regeringen ska avgöra, utan
              det måste vi ha en bred samsyn kring även i riksdagen. Det gäller
              talmännen, gruppledarna och berörda utskott.
            </seg>
            <seg n="a168b1cd">
              Jag säger inte nej till någon av de olika former som vi kan ha
              framför oss om det nu blir ett sammansatt utskott, flera utskott
              som träffas samtidigt eller vad en klok riksdag faktiskt kommer
              fram till är bästa sättet att få en riktigt bred förankring för
              dessa frågor i riksdagen.
            </seg>
          </u>
          <note n="78d1d168">
            Överläggningen var härmed avslutad.
          </note>
          <note n="b56fd4fd">
            8 § Riksrevisionens styrelses framställning angående den statliga
            kemikalietillsynen m.m.
          </note>
          <note n="d1b06167">
            Föredrogs
          </note>
          <note type="speaker" n="d8f18958">
            Anf. 131 CARINA OHLSSON (s):
          </note>
          <u who="carina_ohlsson_9be34b" xml:id="i-5e14b0f9a67a2971-0" n="fd9deb1e">
            <seg n="d08cc15e">
              Fru talman! I dag behandlar vi miljö- och jordbruksutskottets
              betänkande om Riksrevisionens styrelses framställning om den statliga
              kemikalietillsynen och några motioner på kemikalieområdet.
            </seg>
            <seg n="3febba7c">
              I den lagstiftning på kemikalieområdet som vi har i dag har ett
              stort ansvar lagts på de företag som tillverkar och importerar
              kemiska produkter. Tillsynsmyndigheternas uppgift är att kontrollera
              och se till att företagen följer kraven i lagstiftningen samt
              rättar till eventuella brister så att riskerna för miljö och hälsa
              kan minimeras. Riksrevisionen drar i sin granskning slutsatsen
              att de statliga insatserna för tillsyn och kontroll av tillverkare
              och importörer av kemiska produkter är otillräckliga och inte
              svarar mot de krav som ställs i lagstiftningen samt de ambitioner
              som riksdagen gett uttryck för genom miljökvalitetsmålet Giftfri
              miljö.
            </seg>
            <seg n="9b6d5fd4">
              Det framgår också av granskningen att det finns brister hos ungefär
              hälften av de företag som inspekterats samtidigt som många företag
              aldrig blir föremål för inspektion och att tillsynen inte i tillräcklig
              utsträckning ser till att företagen följer sina skyldigheter när
              det gäller verksamhetsanmälan och produktanmälan till produktregistret.
            </seg>
            <seg n="b146be95">
              Med tanke på våra högt uppställda mål som Giftfri miljö, den
              miljölagstiftning vi har och även den nya EU-harmoniserade kemikalielagstiftning
              vi kommer att få genom Reach är det oerhört viktigt med en effektiv
              tillsyn. Tillsynen ska ju tillse just att lagstiftningen följs
              så att försumliga företag inte ges bättre konkurrensvillkor än
              skötsamma. Att respekten för lagstiftningen upprätthålls är bra
              både för vår miljö och för vår hälsa.
            </seg>
            <seg n="060cf5ad">
              För tillfället nöjer vi socialdemokrater oss med att regeringen
              kommer att fortsätta att kvantifiera målsättningen för den operativa
              tillsynen i regleringsbrevet till Kemikalieinspektionen, vilket
              vi socialdemokrater också tidigare gjort, och att regeringen ska
              se över tillsynsverksamheten. Jag lovar dock att vi kommer att
              bevaka kemikaliefrågorna. Vi står därför också bakom reservation
              2 om vikten av att regeringen arbetar med att försöka stärka substitutionsprincipen
              i Reach. Det är också viktigt att regeringen verkar inom EU för
              att fasa ut bromerade flamskyddsmedel, vilket återfinns i reservation
              4.
            </seg>
            <seg n="b5978ffc">
              Fru talman! Jag yrkar bifall till reservation 1 om förbud mot
              bly i ammunition. Denna fråga har diskuterats länge. Förra mandatperioden
              var tonläget högt från allianspartierna om att något konkret skulle
              göras och att förslag skulle läggas fram. Döm om min förvåning
              när samma röster nu verkar vara nöjda med att frågan bereds på
              Regeringskansliet! Vi får alltså inga konkreta förslag här i riksdagen,
              och alla motioner med konkreta förslag avslås.
            </seg>
            <seg n="dd4850d8">
              Enligt vad som hittills är känt är bly i den form som används
              i ammunition, eftersom det främst innehåller metalliskt bly, mindre
              farligt ur hälso- och miljösynpunkt. Det är först när det metalliska
              blyet omvandlas till så kallade biotillgängliga och giftiga former
              som det påverkar hälsan och miljön negativt.
            </seg>
            <seg n="31069249">
              Jämför man nuvarande tillförsel till mark av biotillgängligt
              bly som härstammar från nederbörd respektive från ammunition använd
              vid jakt dominerar den förstnämnda. Halterna i marken är visserligen
              förhöjda som en följd av månghundraårig blyanvändning, men blyhalterna
              ökar nu inte längre i markens översta skikt och halterna i fisk,
              fågel och däggdjur sjunker. Fortfarande återstår dock några områden
              där användningen leder till att blyet i stor utsträckning hamnar
              i miljön.
            </seg>
            <seg n="b223e750">
              Trots förbud vid våtmarker och över öppet vatten dör fortfarande
              fåglar, framför allt änder och örnar, av blyförgiftning i Sverige.
              Många publicerade undersökningar i andra länder tyder exempelvis
              på att antalet blyförgiftade fåglar kan vara mycket stort. Det
              är dock svårt att dra slutsatser om situationen i Sverige eftersom
              endast enstaka undersökningar av svenska förhållanden har publicerats
              i den vetenskapliga litteraturen. Det är därför viktigt att situationen
              i Sverige följs och undersöks vidare.
            </seg>
            <seg n="25cf39b0">
              Vi socialdemokrater vill ha kvar förbudet mot att använda blyammunition
              vid jakt över öppet vatten och i våtmarker. Ytterligare förbud
              anser vi socialdemokrater ska skjutas upp till dess likvärdiga
              alternativ finns med tanke på djuretiska aspekter, rimliga priser
              och bättre alternativ när det gäller just miljöhänsyn.
            </seg>
          </u>
          <note n="ac82b520">
            I detta anförande instämde Ann-Kristine Johansson, Jan-Olof Larsson,
            Ronny Olander och Helén Pettersson i Umeå (alla s).
          </note>
          <note type="speaker" n="643a4c56">
            Anf. 132 WIWI-ANNE JOHANSSON (v):
          </note>
          <u who="wiwi-anne_johansson_62b46d" xml:id="i-f8a97ef3d1d6a4ca-0" n="a673876e">
            <seg n="1d26f799">
              Fru talman! Det ser mörkt ut för oss som vill nå miljökvalitetsmålet
              om giftfri miljö, för gifterna finns överallt, i luften, i vattnet
              och förstås i den mat som vi äter. De skadar oss människor men
              också alla djur och den miljö vi är beroende av.
            </seg>
            <seg n="377d5a32">
              Riksrevisionens styrelse drar slutsatsen att de statliga insatserna
              för tillsyn och kontroll av kemiska produkter inte alls svarar
              mot ambitionen att nå miljökvalitetsmålet Giftfri miljö och inte
              heller mot de krav som ställs i lagstiftningen. Det är alldeles
              för lätt att komma undan inspektioner eftersom Kemikalieinspektionen
              långt ifrån har resurser att kolla alla företag. Men av dem som
              kontrolleras visar det sig att ungefär hälften har brister. Det
              är mycket allvarligt, och Riksrevisionens förslag på förbättringar
              måste tas på allvar.
            </seg>
            <seg n="5fd7bc00">
              Bristerna som Riksrevisionens styrelse pekar på kan få mycket
              stor betydelse nu när EU:s kemikalielagstiftning, Reach, dessutom
              blev så urvattnad. Substitutionsprincipen, som innebär att farliga
              kemikalier ska ersättas med säkrare alternativ om sådana finns,
              är urvattnad. Säkrare alternativ ska övervägas vid prövning av
              farliga kemikalier. Men enligt Reach krävs det bara om alternativen
              är ekonomiskt och tekniskt rimliga. Då ska de farliga ämnena bytas
              ut. Det tycker vi är dåligt.
            </seg>
            <seg n="f8cbefbe">
              30 000 farliga ämnen skulle säkerhetstestas, och det lät ju bra.
              Det blev drygt 10 000, alltså en tredjedel, en tummetott, och
              Sverige får inte ställa hårdare krav.
            </seg>
            <seg n="4a77aab9">
              Vart tog miljögarantin vägen? Är det någon som minns den? Miljögarantin
              var en EU-princip som skulle göra det lättare för svenska folket
              att smälta ett EU-medlemskap. Enligt miljögarantin skulle enskilda
              länder inte tvingas att försämra sin lagstiftning. Men just detta
              händer hela tiden. Knappt någon minns väl att det någonsin har
              funnits en miljögaranti.
            </seg>
            <seg n="6a33aef6">
              Det har hänt positiva saker också. Modersmjölken har blivit mindre
              giftig sedan 70-talet. Ni hör ju hör det låter mindre giftig.
              Modersmjölken är fortfarande giftig, men mindre. Men när vissa
              gifter har sjunkit har andra ökat.
            </seg>
            <seg n="047ec0fe">
              Rester av bromerade flamskyddsmedel ökar i modersmjölken. Bromerade
              flamskyddsmedel har använts i drygt 30 år i plast, gummi och textilier
              för att de inte ska fatta eld så lätt. De finns i leksaker som
              mjukdjur, i möbelstoppning och i textilier.
            </seg>
            <seg n="00480120">
              Vänsterpartiet vill att alla typer av bromerade flamskyddsmedel
              förbjuds här i Sverige. Jag är glad att vi i den rödgröna majoriteten
              tidigare hann införa ett nationellt förbud mot flamskyddsmedlet
              deka-BDE. Utskottet vill inte gå vidare med ett nationellt förbud
              mot även resten av de bromerade flamskyddsmedlen. Man varnar för
              stora negativa konsekvenser av att ta bort de bromerade flamskyddsmedlen.
              Konsekvenser av det resonemanget kan ställas mot att dina och
              mina barn och barnbarn får i sig farliga ämnen och att gifterna
              sprids till djuren och till vår miljö.
            </seg>
            <seg n="0006ccd6">
              Hela EU:s miljöpolitik ska utgå från försiktighetsprincipen,
              påpekar utskottet. Ja vars, försiktighet är väl rätt ord för att
              beskriva kemikaliepolitiken, både här hemma i Sverige och i EU.
              Det är en försiktighetsprincip i förhållande till kemikalieindustrin,
              ja, men inte i förhållande till människor, djur och miljö. Vi
              tycks lägga in väldigt olika betydelse i försiktighetsprincipen.
            </seg>
            <seg n="2446fb9a">
              Vänsterpartiet menar att vi inte kan acceptera att våra bebisar
              får i sig bromerade flamskyddsmedel med modersmjölken. Jag yrkar
              därför bifall till reservationerna 2, 3 och 4 och därmed avslag
              på förslagen i betänkande MJU4.
            </seg>
          </u>
          <note type="speaker" n="dfcdc327">
            Anf. 133 TINA EHN (mp):
          </note>
          <u who="tina_ehn_f52113" xml:id="i-0c803d51e629b26d-0" n="99bc3841">
            <seg n="1ff6ba60">
              Fru talman! Riksrevisionens styrelses framställning angående
              den statliga kemikalietillsynen m.m. är en rapport där det konstateras
              att kontakten med kemiska produkter i många fall innebär risker
              för människors hälsa och för miljön. I betänkandet som vi nu debatterar
              finns en hel del som handlar om Reach, som står för registrering,
              utvärdering och godkännande av kemikalier. Reach har antagits
              av EU och ska träda i kraft den 1 juli i år. Reach innebär en
              totalharmonisering.
            </seg>
            <seg n="7168b6e6">
              Var och en av oss utsätts för tiotusentals kemikalier som vi
              inte vet någonting om. Det har hittills varit tillåtet att använda
              nya kemikalier utan att undersöka dem ordentligt. EU:s nya kemikaliepolitik
              innebär att många kemikalier kommer att undersökas. Det finns
              också vissa krav på att byta farliga kemikalier mot mindre farliga.
              Tyvärr omfattar kravet inte alla riktigt farliga kemikalier.
            </seg>
            <seg n="be654be0">
              Miljöpartiet har under hela processen med Reach varit pådrivande.
              Inger Schörling från Miljöpartiet var på sin tid i parlamentet
              rapportör i ärendet. Men vi är inte nöjda med resultatet, eftersom
              det kunde ha blivit så mycket bättre. Vänstergruppen och den gröna
              gruppen lade fram ett gemensamt kompromisspaket som krävde starka,
              miljövänliga skrivningar. Om det alternativet hade vunnit EU-parlamentets
              bifall hade nya förhandlingar inletts med ministrarna i rådet.
              I detta läge hade parlamentet haft en miljövänlig förhandlingsposition
              och kunnat uppnå en mer konstruktiv kompromiss med rådet. Resultatet
              hade kunnat bli mycket bättre.
            </seg>
            <seg n="9cfe0dc6">
              Jag vill också säga något om resultaten av Reach.
            </seg>
            <seg n="1712543d">
              Man vill underlätta för företag att lansera nya kemikalier. Gränsen
              för när man behöver testa dem höjs från 10 kilo till 1 000 kilo.
              I dag använder vi drygt 100 000 kemikalier. Endast en mycket liten
              del av dem känner vi till hälsoriskerna med. Reach skulle ursprungligen
              undersöka 30 000 av dessa, de som produceras av något företag
              i större volymer än 1 000 kilo om året. Beslutet innebar dock
              att endast 13 000 kommer att undersökas. Men det är trots allt
              fler än i dag. Logiken i Reach var ingen kunskap, ingen marknad,
              i stället för dagens först sälja och sedan ta reda på vad som
              händer. Men tyvärr har den goda intentionen kraftigt urholkats.
            </seg>
            <seg n="cadad8bc">
              Det finns två principer om hur man ska hantera de farliga kemikalierna.
              Den ena bygger på en idé om adekvat kontroll, som innebär att
              man vid normal användning rimligt kan kontrollera risker och spridning.
              Den andra är att alltid byta ut de farligaste när mindre farliga
              alternativ finns.
            </seg>
            <seg n="3902690f">
              EU-parlamentets miljöutskott röstade för att alla de farligaste
              kemikalierna, ca 1 500, skulle ersättas med mindre farliga. Tyvärr
              har man i kompromissen enbart valt att ersätta vissa allvarliga
              ämnen och kemikalier, persistenta, bioackumulerande och toxiska,
              väldigt persistenta och väldigt bioackumulerande.
            </seg>
            <seg n="49d77d35">
              Tyvärr är definitionen av de här kemikalierna så strikt att bara
              två tolftedelar av de kemikalier som normalt definieras som det
              jag nämnde innan, persistenta och så vidare, kommer att klassas
              som sådana som ska ersättas enligt Reach. Dessa ska med tiden
              ersättas enligt substitutionsprincipen. I princip ska de flesta
              kemikalier som kan ge cancer och mutationer på vår arvsmassa också
              bytas ut. Men tyvärr har man lagt in en översyn som innebär att
              man kommer att sätta riskgränsvärden, trots att vetenskapen säger
              att de inte finns. Om det görs kan dessa plötsligt tillåtas i
              konsumentartiklar även när det finns alternativ. Det innebär att
              varor som är hormonstörande, är reproduktionsstörande, kan orsaka
              cancer eller kan skada dna fortfarande kommer att finnas tillgängliga
              på varuhyllan. Det från början så ambitiösa förslaget som har
              processats i åratal blev urholkat. Därför yrkar jag bifall till
              reservation 2.
            </seg>
            <seg n="4f759159">
              Låt mig då övergå till frågan om kemikalietillsynen i betänkandetexten.
              Det gäller den nu gällande kemikalielagen, den granskning som
              gäller regeringens kemikalieinspektion och länsstyrelsernas insatser.
              Där påtalas att de statliga insatserna för tillsyn och kontroll
              av tillverkare och importörer av kemiska produkter är otillräckliga
              och att de inte svarar mot de krav som ställs i lagstiftningen
              samt de ambitioner som riksdagen har gett uttryck för genom miljökvalitetsmålet
              Giftfri miljö.
            </seg>
            <seg n="53b7a8d0">
              Det brister i kemikalietillsynen. Jag läser också om hur vårt
              förhållande mellan avgifter och utförda kontroller haltar och
              att det inte bör vara så. Dessutom läser jag i texten att det
              finns ett mål i regleringsbrevet till Kemikalieinspektionen att
              den operativa tillsynen av kemiska produkter och andra varor ska
              öka kraftigt till 2008. Det ska ske inom ramen för nuvarande anslag.
              För mig låter det lite besvärligt. Därför är jag glad för att
              vi i Miljöpartiets budgetmotion hade ökat anslaget till just Kemikalieinspektionen.
            </seg>
            <seg n="4f81e485">
              Jag står bakom alla de andra reservationerna, men för tids vinnande
              yrkar jag bifall till reservation 2.
            </seg>
          </u>
          <note type="speaker" n="3b399463">
            Anf. 134 BENGT-ANDERS JOHANSSON (m):
          </note>
          <u who="bengt-anders_johansson_f23e14" xml:id="i-774cc3dae16a729e-0" n="bfbcd123" next="i-1667665d154d6397-0">
            <seg n="e18533fc">
              Fru talman! Det här är ett viktigt betänkande i så måtto att
              det i huvudsak handlar om Riksrevisionens rapport om hur kemikalietillsynen
              går till i det här landet. Förutom det handlar betänkandet om
              bly i ammunition, Reach och bromerade flamskyddsmedel.
            </seg>
          </u>
          <note n="203430c5">
            Jag vill, fru talman, med en gång yrka bifall till förslaget
            i betänkandet och avslag på motionerna.
          </note>
          <u who="bengt-anders_johansson_f23e14" xml:id="i-1667665d154d6397-0" n="bfbcd123" prev="i-774cc3dae16a729e-0">
            <seg n="14eefc7e">
              När det gäller Riksrevisionens anmärkningar tycker vi att det
              är utomordentligt bra att en utomstående revision har tittat närmare
              på detta. Det handlar dels om inriktning och organisation, dels
              om kemikalieavgifter.
            </seg>
            <seg n="2384db33">
              När det gäller tillsynen av inriktning och organisation är det
              först och främst inte acceptabelt att hitta så pass många brister.
              Nu ska vi ha klart för oss att det är hela skalan av brister.
              Jag negligerar dem inte, men det är från de små till de stora
              bristerna. Men det som är kanske allra värst är där det inte utövas
              tillsyn alls. Det påverkar på minst två olika sätt.
            </seg>
            <seg n="2d2c3c60">
              För det första: Detta minskar möjligheten för skydd för människors
              hälsa. För det andra: Under skydd av att inte ha någon tillsyn
              kan man ställa lägre krav och därigenom utöva en illojal konkurrens
              mot dem som sköter sig. Det finns minst två olika sätt att komma
              till rätta med detta.
            </seg>
            <seg n="c96be5b8">
              Mot den bakgrunden vet jag att Kemikalieinspektionen har satt
              i stånd att under tiden 20072008 öka antalet tillsynstillfällen
              i verksamheten med 50 procent. Det är positivt att det sker. Men
              det räcker inte, utan det måste naturligtvis öka.
            </seg>
            <seg n="a01bd597">
              När det gäller användningen av kemikalieavgifterna finns det
              från Riksrevisionen en anmärkning som gäller att det var meningen
              att man skulle plocka in ca 67 miljoner kronor och av dem använda
              endast 12 miljoner till därför avsedd prövning och tillsyn. Nu
              vet jag att det finns en annan uppfattning från Kemikalieinspektionens
              sida. Man påstår att man skulle använda ungefär motsvarande pengar
              beroende på hur man plockar fram alla kostnader för tillsynen.
              Därför hälsar jag med stor tillfredsställelse att det ska tillsättas
              en utredning för att titta närmare på detta. Vi kan som beslutsfattare
              naturligtvis inte leva med att vi får två olika signaler om hur
              den delen används.
            </seg>
            <seg n="7b933e9f">
              Det är likadant i fråga om tillsynen. Vi får en ordentlig genomgång
              av tillsynen i det här landet. De missförhållanden som nu tas
              fram har varit kända länge. Det är bara att konstatera att det
              är bra att den nya regeringen tar fasta på detta och genomför
              utredningen.
            </seg>
            <seg n="65612ebf">
              Sedan var det frågan om bly i ammunition, fru talman. Detta bottnar
              i miljömålet Giftfri miljö. Mycket av detta bottnade i en sammanblandning
              mellan metalliskt bly å ena sidan och biotillgängligt bly å andra
              sidan. Ni vet att bly blandades in i bensin. Det var naturligtvis
              ohälsosamt för människor eftersom det går att andas in. Därifrån
              emanerar förslagen att totalförbjuda användningen av bly i ammunition.
              Det gjorde den gamla regeringen utan att ha någon som helst utredning
              som grund för beslutet. Jag beklagar det eftersom det har skapat
              mycket oreda i den fortsatta hanteringen.
            </seg>
            <seg n="953eb2cd">
              Jag välkomnar att efter det att den dåvarande regeringen under
              den förra mandatperioden hade utsatts för tryck från olika håll
              tillsatte man en konsekvensutredning. Det är lite grann att gå
              i bakvänd ordning, att backa in i problemet, och det är lite synd.
              Men utredningen tillsattes, och det tycker jag är bra.
            </seg>
            <seg n="7d9f436c">
              Det som är lite synd är att man i huvudpunkt 1 a i uppdraget
              inte har gått till botten med att ta fram den faktiska miljöpåverkan
              av bly i ammunition. Det är synd. Jag hade verkligen sett fram
              emot att få svart på vitt den faktiska miljöpåverkan. Det som
              egentligen har kommit fram i utredningen är de djuretiska frågorna,
              som helt och hållet hade glömts tidigare. Vid jakt är slutmålet
              att fälla ett djur så skonsamt som det över huvud taget är möjligt.
              Då har det visat sig att det är få saker som går upp mot blyets
              effektivitet i det sammanhanget.
            </seg>
            <seg n="283f687f">
              Nu är frågan ute på remiss. Svaren ska vara inne den 12 mars.
              Jag är tacksam över att Socialdemokraternas reservation i betänkandet
              visar i princip samma inställning som alliansen har haft under
              den förra mandatperioden. Detta ger en möjlighet att få en bred
              uppgörelse. Jag noterar också att Miljöpartiet och Vänstern inte
              har någon reservation i ärendet, vilket möjligen så småningom
              kan öppna för en sjupartiöverenskommelse om att sätta halt i frågan
              där vi befinner oss nu.
            </seg>
            <seg n="a16de89e">
              Reach är en världskemikalisk händelse i så måtto att mig veterligt
              har det aldrig hänt att 25 länder med över 500 miljoner invånare
              har kommit till en och samma punkt när det gäller att ha gemensam
              och totalharmoniserad reglering av kemikalier. Det är ett oerhört
              stort steg framåt. Problemet var möjligen att vi från svensk sida
              hade velat se mer i överenskommelsen. Vi hade velat ha ytterligare
              förtydliganden när det gäller substitution, möjligheten till nationella
              regler och tillämpningsområden. Men vi kom inte riktigt ända fram.
              Just nu är man i full färd med att implementera detta jättekomplex
              till regelverk i alla 26 länderna, som kommer att omfatta hela
              Europa. Då kanske det är lite magstarkt att helt plötsligt, som
              vissa partier i kammaren vill, återigen börja driva vad vi drev
              för någon månad sedan innan detta gick i hamn i december månad
              i EU-parlamentet. Vi från alliansens sida står bakom att sätta
              ett ökat tryck på Reachfrågorna i den kommande utvecklingen av
              detta, men vi måste åtminstone låta denna överenskommelse komma
              på plats.
            </seg>
            <seg n="ddde6f3e">
              Fru talman! Avslutningsvis har vi frågan om de bromerade flamskyddsmedlen.
              Detta är ett bekymmer. De har naturligtvis inte kommit till för
              att vi tycker att det är roligt. De har funnits där för att skydda
              mot brand i framför allt textilier, plaster etcetera. De bromerade
              flamskyddsmedel som finns kvar är oftast inbyggda i datorer, andra
              tekniska hjälpmedel och tekniska apparater och därmed inte tillgängliga.
              Jag vågar nästan påstå att de i Sverige är borta när det gäller
              sådant som är tillgängligt för barn, leksaker etcetera, och de
              är väldigt hårt knutna och svåra att komma åt.
            </seg>
            <seg n="d21a50fc">
              Självklart ska Sverige fortsatt vara drivande på den här punkten,
              och vi kommer inte att ge oss förrän de bromerade flamskyddsmedlen
              är borta. Men de värsta avarterna av deras användning är borta.
            </seg>
          </u>
          <note type="speaker" n="eaf90cfe">
            Anf. 135 CARINA OHLSSON (s) replik:
          </note>
          <u who="carina_ohlsson_9be34b" xml:id="i-5e14b0f9a67a2971-1" n="fd9deb1e">
            <seg n="fa502a7d">
              Fru talman! Det var intressant att höra att Bengt-Anders Johansson
              tycker att vår socialdemokratiska reservation nr 1 är bra. Jag
              tänkte att jag begär replik, för då finns det möjlighet för Bengt-Anders
              att yrka bifall till reservationen om jag förlänger tiden för
              honom att säga kloka saker.
            </seg>
            <seg n="c388c769">
              Jag tyckte mig också höra att det fanns en viss grad av beröm
              för den konsekvensutredning som vi hade begärt från den förra
              regeringen för att just se konsekvenserna av det tidigare beslutet
              att förbjuda bly i ammunition. Då har vi kommit till den slutsatsen
              att vi inte kan göra det rakt av, utan vi måste se att det finns
              andra alternativ och skjuta på förbudet.
            </seg>
            <seg n="17807a67">
              Det jag känner mig aningen besviken över är att jag inte kan
              höra lite mer konkreta saker från alliansen i den här frågan,
              utan det görs en hänvisning till att saken bereds i Regeringskansliet.
              Jag tycker mig känna igen det. Den förra mandatperioden var det
              väldig kritik när den typen av meningar fanns i betänkanden, och
              då trodde jag i min enfald att det skulle bli skillnad när alliansen
              kom till makten. Särskilt i denna fråga, som jag vet är Bengt-Anders
              Johanssons hjärtefråga, trodde jag att det skulle finnas konkreta
              punkter.
            </seg>
          </u>
          <note type="speaker" n="ef572b61">
            Anf. 136 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-cc9f89dfeb2df63a-1" n="bfbcd123">
            <seg n="e7431660">
              Fru talman! När det gäller er reservation är den snudd på ord
              för ord precis vad vi i alliansen skrev tidigare, och det är klart
              att vi skulle kunna yrka bifall till den. Men Carina Ohlsson vet
              att när en sak är under beredning brukar vi avvakta regeringens
              kommande förslag i ärendet. Det som däremot är helt nytt denna
              gång är att Socialdemokraterna nu har tagit sitt förnuft till
              fånga i denna fråga och är tydliga och talar om var man står.
              Det är jag, som jag sade från talarstolen, oerhört glad och tacksam
              för, för det visar att förnuftet har hunnit ifatt även Socialdemokraterna
              i den här frågan.
            </seg>
            <seg n="26061a2b">
              Med konsekvensutredningen är det så, fru talman, att om Carina
              Ohlssons parti hade varit klokare med införseln av det här förbudet
              hade man gjort konsekvensutredningen innan man beslutade det.
              Carina Ohlsson måste väl ändå medge att det är en lite märklig
              väg att man backar in i frågan. Men det var inte helt ovanligt
              att den förra regeringen hanterade frågor på det viset. Backar
              man in i någonting hamnar man i regel fel, därför att det är alltid
              svårt att se var man hamnar.
            </seg>
            <seg n="f53ab3cf">
              Carina Ohlsson insinuerade att företrädarna för den gamla majoriteten
              här i kammaren alltid hänvisade till att det var beredning i Regeringskansliet,
              men det var ofta en undanflykt. Nu är det de facto på det viset
              att det bereds. Remisstiden går ut den 12 mars, om mindre än en
              månad. Det är skillnaden. Nu bereds det verkligen. Jag har hållit
              på med den här frågan sedan 2002, och konsekvensutredningen kom
              till i slutet på 2005. Det tar lite tid att komma i gång, men
              nu bereds det, Carina Ohlsson.
            </seg>
          </u>
          <note type="speaker" n="8c034c55">
            Anf. 137 CARINA OHLSSON (s) replik:
          </note>
          <u who="carina_ohlsson_9be34b" xml:id="i-5e14b0f9a67a2971-2" n="fd9deb1e">
            <seg n="31618684">
              Fru talman! Det är ändå skönt att bli tillerkänd att man står
              för viss klokskap och kan ändra sina beslut och ställningstaganden
              utifrån till exempel konsekvensutredningar och kan föreslå saker,
              som i den här reservationen. Men då kan jag ge samma uppmaning
              till Bengt-Anders att utifrån den här konsekvensutredningen avslöja
              vad Moderaterna och de andra allianspartierna här i riksdagen
              står för. Det är höljt i dunkel. Det var det som jag hade sett
              framför mig skulle finnas med i ställningstagandena i betänkandet.
              Men där får man väl vänta och höra vad regeringen säger först,
              och att allianspartierna här i riksdagen inte har några ställningstaganden
              att ge besked om här i dag. Jag tycker att det är synd, för jag
              trodde att man hade klara och tydliga ställningstaganden i den
              här frågan.
            </seg>
            <seg n="330ee3b3">
              Vi har olika bedömningar. När vi i den förra majoriteten sade
              att det var beredning i Regeringskansliet gjorde vi naturligtvis
              det utifrån att det var beredning. Jag tror att vi bedömer det
              på samma sätt. Jag tror nog inte att Bengt-Anders kan anklaga
              oss för att vi ljög och att det inte bereddes.
            </seg>
            <seg n="c2ef5e89">
              När det gäller det beslut som togs tidigare och att vi har backat
              nu var jag personligen inte med, för jag var inte riksdagsledamot
              då. Men jag tycker att vi har hanterat den här frågan på ett bra
              sätt när vi nu har fått fram ett underlag. Utifrån det har vi
              tagit ställning och kunnat skriva den här reservationen.
            </seg>
          </u>
          <note type="speaker" n="26901d76">
            Anf. 138 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-774cc3dae16a729e-1" n="bfbcd123" next="i-1667665d154d6397-1">
            <seg n="e09d72ce">
              Fru talman! Carina Ohlsson säger att det är skoj att jag tillerkänner
              socialdemokratin en viss klokskap. Det gör jag i den här frågan.
              Det som är något märkligt är att denna klokskap har infunnit sig
              efter regeringsskiftet. Det är rätt intressant. Så länge Socialdemokraterna
              ingick i en regeringskonstellation under den förra mandatperioden
              visade man inte denna klokskap som man visar just nu. Det är därför
              jag säger att det är så välkommet att ni har kommit till insikt
              när det gäller ammunitionsblyet.
            </seg>
            <seg n="e3a7f383">
              Var alliansen står har vi deklarerat under flera års tid. Jag
              har sagt även i dag att man skulle kunna säga att det är nästan
              samma reservationstext som Socialdemokraterna nu har som vi hade
              när vi i de fyra partierna redovisade var vi stod. Men att redan
              i dag föra fram förslag i betänkandet och vara färdiga i processen
              när det pågår en remissrunda är att vara väldigt ofin mot remissorganen.
              Det är detsamma som att skicka ut signalen att vi över huvud taget
              inte bryr oss om vad ni tycker för vi har redan bestämt oss. Den
              respekten tror jag att även Carina Ohlsson tycker att vi ska visa
              när vi har gått ut med en remiss. Skillnaden är att den nuvarande
              regeringen faktiskt bereder frågan.
            </seg>
          </u>
          <note n="5915a9ff">
            Ajournering
          </note>
          <note n="fafb6849">
            Kammaren beslutade kl. 16.57 på förslag av andre vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <u who="bengt-anders_johansson_f23e14" xml:id="i-1667665d154d6397-1" n="bfbcd123" prev="i-774cc3dae16a729e-1">
            <seg n="fa0e6643">
              Återupptagna förhandlingar
            </seg>
          </u>
          <note n="ea239f84">
            Förhandlingarna återupptogs kl. 17.00.
          </note>
          <note n="1fa59d66">
            9 § Beslut om ärenden som slutdebatterats vid dagens sammanträde
          </note>
          <note n="aa0a2f37">
            Punkt 1
          </note>
          <note n="81eab4c0">
            Punkterna 28
          </note>
          <note n="1e7a3181">
            Punkt 3
          </note>
          <note n="07468514">
            Övriga punkter
          </note>
          <note n="6a4f7e5c">
            10 § (forts. från 8 §) Riksrevisionens styrelses framställning
            angående den statliga kemikalietillsynen m.m. (forts. MJU4)
          </note>
          <note type="speaker" n="715e3491">
            Anf. 139 TINA EHN (mp) replik:
          </note>
          <u who="tina_ehn_f52113" xml:id="i-0c803d51e629b26d-1" n="99bc3841">
            <seg n="2d970a2a">
              Fru talman! Nu har jag inte all historia i de här ärendena. Jag
              vill bara markera att det har tagits ett gemensamt beslut om att
              vi ska förbjuda bly i ammunition. Det förbudet har fått en hel
              del dispenser under åren. Det skulle ha trätt i kraft 2006, om
              jag har förstått det hela rätt. Men man har gett ytterligare dispenser.
              Senast var väl att man valde att förbjuda på öppet vatten, på
              grund av att man ville skydda sjöfågeln.
            </seg>
            <seg n="fef40a6b">
              Jag tycker i alla fall att man fortfarande ska ha det som en
              grundinställning att bly ska bort från ammunition, att bly är
              giftigt och att man inte bör sprida ut det i naturen. Vi pratar
              om bly från bensin och bly från ammunition, om skillnaden där.
              Man hävdar att det inte är någon risk med det bly som hamnar ute
              i naturen. Så länge pH-värdet är neutralt eller fast är det okej,
              men när det hamnar i en annan miljö händer det saker, bland annat
              om vi får det i oss eller i djurens tarmkanaler.
            </seg>
            <seg n="082e9898">
              Jag vill göra det klart här att jag tycker att det är väldigt
              viktigt att man särskiljer det. Det mesta som skjuts är hagel.
              Det är en stor del av ammunitionen som är det. Man har också i
              1 av 20 rovfåglar hittat blyrester. Jag tycker att det är viktigt
              när man pratar om djurskyddet att man nyanserar det hela lite.
            </seg>
          </u>
          <note type="speaker" n="d8ef6fe8">
            Anf. 140 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-cc9f89dfeb2df63a-2" n="bfbcd123">
            <seg n="010b03c1">
              Fru talman! Det är alldeles riktigt som Tina Ehn säger att det
              fanns ett så kallat gemensamt beslut. Det är regeringen som har
              beslutat om stoppdatumet, däremot är det riksdagen som har antagit
              miljömålet om att blyanvändningen ska fasas ut. Men det är regeringen
              som tar de mindre delbesluten.
            </seg>
            <seg n="bf26a1bb">
              Skytte-Sverige har tagit bort användningen av blyhagel i samband
              med trap or skeet , alltså när man skjuter på lerduvor. Där har
              det ingen större effekt i det ögonblick det träffar föremålet,
              för det handlar bara om att krossa en gipsbit. Men när man däremot
              ska skjuta mot levande vilt är det väldigt viktigt att man förutom
              att få en bra träffbild också har viss djupverkan för att det,
              som jag sade i en tidigare replik här, ska bli så skonsamt som
              möjligt.
            </seg>
            <seg n="9932b20f">
              Det är likadant när det gäller våtmark. Där fanns det en risk
              för att vadarfåglar kunde plocka upp hagel och få ned det i krävan.
              I krävan mals det då sönder tillsammans med det grus som fåglarna
              har där, och det utgör för vissa fåglar en risk.
            </seg>
            <seg n="bfbdd528">
              Reglerna för öppet vatten kom till för några år sedan. Där har
              skyttarna och jägarna tagit ansvaret fullt ut. Däremot stöter
              det på problem när man ska gå vidare. Det var därför jag anmärkte
              att konsekvensutredningen borde ha gjorts innan man fattade beslutet,
              men det var bra att den kom när den kom.
            </seg>
            <seg n="eb57765e">
              Tina Ehn säger att bly inte ska spridas. Det jag talar om nu
              är metalliskt bly. Det är en väldigt stabil metall. Det är dessutom
              ett grundämne som finns i marken redan från början. Bara som ett
              exempel vill jag nämna att kulor som man hittar på Fredrikshald,
              där Karl XII sköts 1718, har eroderats ungefär 1 millimeter på
              300 år.
            </seg>
          </u>
          <note type="speaker" n="995f47aa">
            Anf. 141 TINA EHN (mp) replik:
          </note>
          <u who="tina_ehn_f52113" xml:id="i-0c803d51e629b26d-2" n="99bc3841">
            <seg n="a884987d">
              Fru talman! Bengt-Anders kan säkert dessa frågor bättre än jag,
              men jag tänker ändå debattera med honom.
            </seg>
            <seg n="e1fe5ef9">
              När man byter ammunition har man stött på problem. Det måste
              vara mycket bättre att man har en enda sorts ammunition till sitt
              vapen, så att man inte behöver ha två olika metoder. Olika ammunition
              kräver också olika sätt att förhålla sig till jakten. Man kanske
              behöver olika avstånd när man ska skjuta beroende på vilken ammunition
              man har. Jag tycker att man får nyansera detta lite.
            </seg>
            <seg n="e9724bb2">
              Jag kan förstå att det finns problem och så vidare. Men det anförs
              en del problem som man inte har kunnat presentera några kvantitativa
              data kring, till exempel att det finns problem med stålhagel för
              skogsindustrin. Man har inte ens kunnat presentera data som visar
              att stålhagel kommer att kunna fastna i virket och skada sågklingorna.
              Däremot åberopar man erfarenheter från militära skyttefält, där
              helt andra kalibrar och omfattningar av ammunition har använts.
              Det går inte att utan vidare jämföra detta med stålhagel.
            </seg>
            <seg n="31d399d5">
              Det är tråkigt att man inte kan belägga effekterna för skogsindustrin,
              tycker jag.
            </seg>
            <seg n="79767062">
              Trots allt är min grundinställning att man inte ska sprida bly.
              Även metalliskt bly kan i en sur miljö förändras. Grundinställningen
              måste vara att det är totalt förbud som ska gälla. Vi har miljölagstiftning
              och mål som vi har satt upp. Om vi ska leva upp till dem måste
              vi fortsätta att jobba intensivt med detta.
            </seg>
          </u>
          <note type="speaker" n="274f3310">
            Anf. 142 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-cc9f89dfeb2df63a-3" n="bfbcd123">
            <seg n="688fdea5">
              Fru talman! När man talar om ersättning för en kula alltså när
              man skjuter större villebråd med gevär, inte med en hagelbössa
              talar man ofta om koppar. Och det är ett faktum att koppar är
              väsentligt giftigare än bly. Dessutom har koppar förmågan att
              inte svampa upp och inte skapa lika mycket motkraft i djurkroppen
              som bly. Bly avger mer energi och ger alltså ett väsentligt mycket
              bättre dödande. Om man övergår till koppar skulle dessutom ett
              väldigt stort antal vapen bli obrukbara för det ändamål de är
              avsedda för, vilket skulle kunna leda till krav från alla vapenägare
              om att staten ska lösa in dem.
            </seg>
            <seg n="b3f6d26a">
              Det finns alltså ett antal försvårande omständigheter. I konsekvensutredningen
              föreslår man undantag från blyförbudet just när det gäller kulor.
            </seg>
            <seg n="86e57add">
              Hagel är små runda kulor av bly som skjuts i väg i en samlad
              massa mot villebrådet. Om man byter ut dem mot stål får det konsekvenser.
              Om stålhagel träffar sten studsar de väsentligt mycket mer än
              blyhagel. Och finns det ett enda stålhagel i en stock när den
              kommer till ett sågverk är det tillräckligt för att den ska slängas
              undan när man gör magnetisk röntgen av stockarna. Man vågar inte
              riskera att den ska gå in i sågverket, för den fördärvar klingorna.
              Blyhagel är däremot så pass mjukt i sig att det inte spelar någon
              roll. Det fördärvar ingenting. Därför är skogsindustrin väldigt
              bekymrad för att man ska använda stål vid jakt i skogsterräng.
            </seg>
            <seg n="203d5040">
              När det gäller våtmarker är det däremot ingen diskussion. Där
              är blyanvändningen redan borta.
            </seg>
          </u>
          <note type="speaker" n="2e1a175b">
            Anf. 143 ERIK A ERIKSSON (c):
          </note>
          <u who="peter_eriksson_83518c" xml:id="i-67a1216cb5976566-2" n="223566de">
            <seg n="76f2f488">
              Fru talman! Ledamöter! Medborgare i detta gamla land och alla
              övriga intresserade åhörare! Alliansen gick till val bland annat
              på en gemensam miljöpolitik och en gemensam ingång i miljöarbetet.
              Det var faktiskt strax innan debatten om klimathotet drog i gång
              på riktigt.
            </seg>
            <seg n="4d46891b">
              Så har det varit så länge jag kan minnas, och det är ju inte
              alltför länge. Under min uppväxt präglades samhällsdebatten av
              atomkraftsfrågan och miljörörelsens första stora kliv in i samhällsdebatten
              och politiken. Det har präglat min uppväxt och hela min generation.
            </seg>
            <seg n="1cd4f7db">
              Det här är viktiga frågor som vi sällan bråkar rejält om. Därför
              är det intressant att debatten kommer nu när de flesta ledamöter
              kanske har tagit tåget eller flyget hem till sin valkrets eller
              till den förort där de bor.
            </seg>
            <seg n="ac1becf5">
              Icke desto mindre fortgår debatten om ett hållbart samhälle.
              Vad vi sade i valrörelsen står vi fast vid: Det ska vara miljöhänsyn
              tillsammans med ett samhälle som tillåter tillväxt. Det är en
              mycket viktig del för att vi ska kunna ordna arbetstillfällen
              i Sverige och också ta breda beslut som är långsiktiga. Där skiljer
              vi oss lite grann åt mellan några av partierna i kammaren. Det
              märktes i debatten i valrörelsen 2006.
            </seg>
            <seg n="62e2d4cd">
              Utifrån detta blir diskussionen här i dag ett delmål. Liksom
              vi blev varse de miljöproblem som uppstod under 1970-talet blir
              vi fortfarande varse miljöproblem som dyker upp. Bromerade flamskyddsmedel
              det är ett så knepigt ord att man knappt kan uttala det är det
              nu otroligt viktigt för oss att ta hand om och fatta vettiga beslut
              om. Men på 1970-talet var detta inte aktuellt. Det var ingen bred
              fråga då.
            </seg>
            <seg n="b06a9221">
              Detta bevisar återigen att de frågor vi diskuterar nu beror på
              de fakta vi har nu och som vi kan ta ställning till. Men det kommer
              på nytt att dyka upp frågor som vi i dag inte är medvetna om och
              som kommer att vara viktiga för oss längre fram.
            </seg>
            <seg n="fadcafec">
              Att vara människa innebär också att vara ödmjuk inför vad som
              komma ska. Vi skulle ju inte sätta barn till världen om vi bekymrade
              oss för de miljöproblem som dyker upp. I det avseendet kan man
              kanske vara avundsjuk på vissa andra arter i vår natur som obekymrat
              traskar vidare och idisslar.
            </seg>
            <seg n="4852b887">
              Nåväl, vi ska naturligtvis se framåt och ta oss an de utmaningar
              som nu är aktuella. Då är det intressant att vi får en framställning
              från Riksrevisionen att ta hänsyn till och diskutera utifrån.
              Den handlar om kemikalietillsyn.
            </seg>
            <seg n="7e5a6fa6">
              När jag hör ordet tillsyn känner jag återigen att vi hamnar i
              diskussionen om vem som tillser vad och varför. Vi har en miljöbalk
              i detta gamla land som vi är många som är stolta över. Men många
              av oss har också stött på vissa avigsidor hos miljöbalken. Det
              handlar i mångt och mycket om tillsynen och om hur enskilda individer
              behandlas i miljöbalken.
            </seg>
            <seg n="35256d19">
              De goda ambitionerna och intentionerna gör ibland krumbukter
              och krumsprång som gör att enskild medborgare, näringsidkare eller
              för all del offentlig förvaltning ställs inför faktum att besluten
              får konsekvenser som kanske inte riktigt var menade så för början.
              Det är beslut som är fattade här i kammaren, dock före min tid,
              är det kanske bäst att tillägga, med tanke på tidigare replikskifte.
            </seg>
            <seg n="587f9736">
              Frågorna är viktiga. Vi ska diskutera miljöfrågan brett, och
              det tillåts vi inte riktigt i dag. Vi ska i varje fall beröra
              fyra fem områden. Vi behöver fundera över hur vi ska minska utsläppen
              i vår miljö i vårt närområde. Det slutna kretsloppet är det vi
              ska eftersträva. Då behöver vi tillsyn.
            </seg>
            <seg n="1e154c34">
              Tillsynen sker på olika plan. Det ser vi i den framställning
              som vi har fått. Återigen kommer man förstås fram till ett par
              smarta slutsatser, liksom många framställningar gör. Det finns
              bland annat en som säger att kommunen är en viktig del. Det nämns
              i förbigående, eftersom kommunen kanske inte i första hand är
              den som ska utföra myndighetsutövning.
            </seg>
            <seg n="4dcc4f79">
              Om vi ska tala om myndighetsutövning och tillsyn får kommunerna
              ofta effekterna av de beslut som fattas här i kammaren. De får
              inte alltid med sig någon pung med pengar inte. Det blir ett dilemma.
              Om vi fattar kloka beslut här i kammaren som ändå inte kan verkställas
              på kommunal nivå beroende på att det inte finns resurser är det
              tandlöst, och då behöver vi se över det.
            </seg>
            <seg n="6dc2de49">
              Miljökvalitetsmålet Giftfri miljö måste naturligtvis uppfyllas.
              Allt annat vore negativt. Det behövs en fortsatt debatt och framför
              allt ett fortsatt arbete, och för all del med en blåslampa på
              Miljödepartementet som Socialdemokraterna anförde tidigare. Det
              är helt rätt och riktigt att riksdagen ser över det och ber regeringen
              återkomma. Det är vi i någon mening trygga i.
            </seg>
            <seg n="74d32ef0">
              Så går jag över till frågan om bly i ammunition. Jag vill kort
              säga att det här behöver råda ett sunt förnuft. Det djuretiska
              som vi tidigare diskuterat i olika sammanhang är viktigt. Vi är
              nu inte mogna för att byta. Det finns inget alternativ till blyet
              som det är i dag. Därför är egentligen texten från Socialdemokraterna
              helt rätt och riktig.
            </seg>
            <seg n="3720680f">
              Jag har själv i valrörelsen mött socialdemokrater som har anfört
              detta lokalt i Värmland. Jag tycker ändå att det är positivt att
              det finns en öppen hand här. Jag stöder i övrigt det Bengt-Anders
              Johansson anförde i frågan. Det står vi bakom. Det är också ett
              alliansställningstagande.
            </seg>
            <seg n="26535f2c">
              Reach har här fått klä lite skott. Det tycker jag är synd. Man
              kan ha olika ingångar i det, hur långt vi ska nå, vart vi är på
              väg och varför. Men att säga att Reach är ett misslyckande köper
              jag inte. Jag gör inte det.
            </seg>
            <seg n="43a0af87">
              Jag är väldigt glad, fastän Tina Ehn här var negativ och ledsen
              över att Miljöpartiets EU-parlamentariker inte hade lyckats, att
              Lena Ek lyckades som ordförande i sitt utskott i Europaparlamentet.
              Jag är glad att hon lyckades nå dithän det ändå hamnade.
            </seg>
            <seg n="dc5956d3">
              Den svenska regeringen hade en högre ambitionsnivå och en högre
              svansföring när man gick in i detta. Vem har inte det, handen
              på hjärtat? Vem säger att vi gick in med låg svansföring och låg
              ambitionsnivå i detta arbete, och att det faktiskt blev ännu sämre
              än vad vi hade tänkt oss? Det finns väl ingen som på allvar går
              in i en förhandling och säger så?
            </seg>
            <seg n="f1ed1c1c">
              Man går heller inte ut ur en förhandling och säger så, oavsett
              resultat. Men detta resultat är inte så beklämmande som tidigare
              talare har angett. Jag köper inte det. Där kan jag säga emot tills
              hin håle kommer och avlöser mig. Så illa är det inte.
            </seg>
            <seg n="17af1b1f">
              Det handlar om vad vi de facto gör i vårt gamla land. Återigen
              kommer jag tillbaka till vad vi uträttar på lokal nivå, vad som
              händer i kommuner, vad näringsidkare gör tillsammans med näringslivet.
              Det är där det sitter. Eftersom vi har en fri marknad är marknaden
              viktig och har att ta ett stort ansvar. Detta vet man om.
            </seg>
            <seg n="aa98c81c">
              Jag ska säga något helt kort om bromerade flamskyddsmedel. Detta
              är ett gissel och ett elände. Det är klart att man kan gå längre
              där. Men återigen förväntar vi oss att regeringen kommer tillbaka
              till kammaren med riktlinjer i frågan.
            </seg>
          </u>
          <note n="cd790089">
            I övrigt vill jag yrka bifall till utskottets förslag i betänkandet.
          </note>
          <note type="speaker" n="cbc7ce8b">
            Anf. 144 CARINA OHLSSON (s) replik:
          </note>
          <u who="carina_ohlsson_9be34b" xml:id="i-5e14b0f9a67a2971-3" n="fd9deb1e">
            <seg n="9551c36a">
              Fru talman! Jag kände mig manad att begära ordet när Erik A Eriksson
              tog upp kombinationen att driva miljöfrågorna och tillväxt. Jag
              hoppas att det inte var Socialdemokraternas roll som ifrågasattes
              där. Ni kan kritisera oss för annat.
            </seg>
            <seg n="ed52b89c">
              Jag tycker att det blir lite magstarkt att kritisera att vi inte
              har drivit miljöfrågorna på ett bra sätt i regeringen med de samarbetspartier
              vi då hade i kombination med att vi hade en hög tillväxt. Det
              hoppas jag verkligen att han inte menade. Ibland tycker jag mig
              se vissa tveksamheter och undrar hur det kommer att lyckas med
              den regering vi har nu.
            </seg>
            <seg n="a9ac5c96">
              För att kunna driva den här tuffa miljöpolitiken måste man själv
              ha konkreta förslag. Om vi tar frågan om giftfri miljö var det
              faktiskt under det svenska ordförandeskapet som regeringen lade
              fram en kemikalieproposition som handlade om giftfri miljö, som
              är det ena målet.
            </seg>
            <seg n="fc38d331">
              Det hade man beslutat om och hade i ryggen. Vi hade också vår
              miljökommissionär Margot Wallström till hjälp för att börja och
              driva väldigt hårt för en EU-lagstiftning på kemikalieområdet.
            </seg>
            <seg n="5285974e">
              Det är vad som är så viktigt och som vi återkommer till gång
              på gång till. Man måste visa att man verkligen själv har ambitionen
              i den egna nationen för att kunna vara trovärdig i de här frågorna.
            </seg>
            <seg n="cf0c10f5">
              Jag är lite fundersam inför vilka det skulle ha varit som inte
              såg till att man kopplade ihop miljö- och tillväxtfrågorna. Vi
              har konkreta resultat av att vi faktiskt har kunnat kombinera
              de frågorna.
            </seg>
          </u>
          <note type="speaker" n="77b9d6f8">
            Anf. 145 ERIK A ERIKSSON (c) replik:
          </note>
          <u who="peter_eriksson_83518c" xml:id="i-67a1216cb5976566-3" n="223566de">
            <seg n="6ee40678">
              Herr talman! Det är bra att du ställer frågan om det kändes oklart.
              Det är inte Socialdemokraterna jag syftar på i det här fallet.
              Både Centerpartiet och Socialdemokraterna har en lång tradition
              här i kammaren, vilket för all del också andra partier har, att
              driva miljöfrågan högt på agendan.
            </seg>
            <seg n="460a5088">
              Jag tycker ändå att Socialdemokraterna genom Oljekommissionen
              och annat har visat att man tror på att det lokala arbetet gör
              skillnad. Där tänker jag inte alls gå i någon polemik. Tvärtom
              känner jag stor respekt för de beslut som har fattats tidigare
              i kammaren. Det fanns goda ambitioner.
            </seg>
            <seg n="d4e1e9c4">
              Sedan kanske man inte har nått ända fram. Det kanske inte vi
              gör heller. Det var vad jag syftade på i mitt anförande. Vi vet
              i dag inte vilka effekter våra beslut får. Vi kan bara tro att
              det är de bästa beslut vi fattar. Det var inte Socialdemokraterna
              jag syftade på.
            </seg>
          </u>
          <note type="speaker" n="72d46513">
            Anf. 146 CARINA OHLSSON (s) replik:
          </note>
          <u who="carina_ohlsson_9be34b" xml:id="i-5e14b0f9a67a2971-4" n="fd9deb1e">
            <seg n="c6144e7f">
              Herr talman! Det tycker jag känns väldigt bra. Eftersom Erik
              A Eriksson nu berömmer den miljöpolitik som Socialdemokraterna
              fört och också sade att vi hade väldigt bra texter i våra reservationer
              borde det vara skönt för alliansregeringen att ha en så god opposition
              när det gäller miljöfrågorna.
            </seg>
            <seg n="e1cf5b06">
              Jag kan lova att vi inte kommer att backa i framtiden när det
              gäller miljöfrågorna. Vi kommer att ha en väldigt hög ambitionsnivå.
              Jag tror faktiskt att Centerpartiet här behöver stöd från Socialdemokraterna.
              Nu ser jag att andra ledamöter blir lite bekymrade här i kammaren.
            </seg>
            <seg n="343caa1b">
              Om det är så att vi tycker att ni för en bra miljöpolitik kommer
              vi kanske även att ge Kristdemokraterna stöd i de frågorna. Men
              just nu är det Centerpartiet. Det har också den rollen i regeringen
              att man har en miljöminister. Han kommer att få allt vårt stöd.
              Men man måste också visa det med konkreta förslag.
            </seg>
            <seg n="0535a61c">
              Det är väl inte så att ni har något större på gång när det gäller
              tillsynsfrågorna? Erik A Eriksson ställer frågan: Vem, vad och
              varför? Jag tror inte att ni har lagt fram något förslag på var
              tillsynen ska bedrivas och att den ska minskas.
            </seg>
            <seg n="01fdac25">
              Det är väldigt viktigt för konkurrensvillkoren att man har en
              bra tillsyn lokalt, regionalt och på nationell nivå så att det
              inte råder någon tveksamhet. Det vet jag att man också är väldigt
              mån om från näringslivet just med tanke på de goda konkurrensvillkoren
              för de företag som följer gängse lagstiftning och är i framkant.
              De har också goda förutsättningar.
            </seg>
          </u>
          <note type="speaker" n="fd048614">
            Anf. 147 ERIK A ERIKSSON (c) replik:
          </note>
          <u who="peter_eriksson_83518c" xml:id="i-0bdc102b49506315-0" n="223566de" next="i-f87811f953a396a7-0">
            <seg n="e69629c8">
              Fru talman! Låt mig först säga att diskussionen om tillsyn bottnar
              i ambitionen att minska det regelkrångel som medför alltför höga
              kostnader för våra näringsidkare. Man diskuterar utifrån att minska
              regelkrånglet, att få ned kostnaderna och att kunna bli effektivare.
              Myndighetsutövningen kan bli effektivare.
            </seg>
            <seg n="0ea96d7d">
              Det är någonstans där som man möjligtvis kan ge någon känga eller
              vara kritisk mot den tidigare regeringen. Ambitionen har naturligtvis
              varit god. Jag tror inte någon om något annat i miljöfrågan; det
              vill jag tydligt säga. Däremot har det inte funkat hela vägen.
              Det var därför jag pratade om miljöbalken bland annat.
            </seg>
            <seg n="a7f40dea">
              Här kan vi bli bättre, och här vill vi bidra till att kunna bli
              bättre. Jag skulle verkligen välkomna ett blocköverskridande beslut
              i de frågorna. Det tror jag bara vore positivt. Vi har ju märkt
              att det inte är Djingis Khan vi har till miljöminister, utan när
              Andreas Carlgren har varit i kammaren har han haft en mycket ödmjuk
              ton, tycker jag.
            </seg>
            <seg n="b09eb531">
              Någonstans tycker jag att det här är vettigt. Men det finns skillnader
              oss emellan, och jag tycker att de framgår både i den här debatten
              och i tidigare. Även om ni inte är tillväxtfientliga så finns
              det lite olika vägar fram till målet. Jag hoppas att det har framgått,
              fru talman.
            </seg>
          </u>
          <note n="757bfb0c">
            Anf. 148 ANITA BRODÉN (fp):
          </note>
          <u who="peter_eriksson_83518c" xml:id="i-f87811f953a396a7-0" n="223566de" prev="i-0bdc102b49506315-0">
            <seg n="b5259a48">
              Fru talman! Vi lever i ett kemikaliesamhälle, både på gott och
              på ont. Rätt hanterade är kemikalier viktiga för ett fungerande
              samhälle. Fel hanterade kan de utgöra en fara för både människa,
              djur och natur.
            </seg>
            <seg n="4b0ca911">
              Det är därför välkommet att EU har lyckats enas om kemikaliestrategin
              Reach registrering, utvärdering, godkännande och begränsning av
              kemikalier. Trots misslyckandet och besvikelsen över att inte
              få med substitutionsprincipen vill jag säga att Reach kan ses
              som ett första viktigt gemensamt steg framåt. En process och en
              anpassning till Reach har nu påbörjats. Det kommer att ta viss
              tid, men det är steg i rätt riktning. Specialutbildning pågår
              nu inom Kemikalieinspektionen för att få en kvalitativ grund att
              stå på i samband med implementeringen av Reach.
            </seg>
            <seg n="441bdda4">
              Fru talman! Tillverkning och användning av kemikalier kräver
              en väl fungerande statlig kemikalieinspektion. Under förra mandatperioden
              genomförde, som vi har hört här i dag, Riksrevisionen en granskning
              av den dåvarande regeringens, av Kemikalieinspektionens och av
              länsstyrelsens insatser. Granskningen ledde till rapporten Mer
              kemikalier och bristande kontroll. Där påpekar Riksrevisionen
              brister i tillsyn vad gäller både omfattning och innehåll. Vidare
              framförde Riksrevisionen kritik vad avser avgifternas användning.
            </seg>
            <seg n="baa5022c">
              Märkligt nog var det bara Folkpartiet liberalerna som motionerade
              med anledning av Riksrevisionens rapport. Vi framförde i vår motion
              fyra förslag med utgångspunkt i det som Riksrevisionen hade åberopat.
            </seg>
            <seg n="e138114e">
              För det första krävde vi en översyn av Kemikalieinspektionens
              arbetsuppgifter.
            </seg>
            <seg n="415e0d0c">
              För det andra krävde vi en försäkran om att omfattningen och
              inriktningen skulle svara mot dagens risksituation.
            </seg>
            <seg n="3631f544">
              För det tredje krävde vi en precision av vilka krav som ställs
              på Kemikalieinspektionen och länsstyrelsens tillsynsvägledning.
            </seg>
            <seg n="2e0bd78b">
              För det fjärde tog vi upp en översyn av avgifterna.
            </seg>
            <seg n="a29a409d">
              Den tidigare regeringen måste nu ikläda sig ett visst ansvar.
              Det kan inte vara tillfredsställande att det tidigare år har funnits
              brister hos hälften av de inspekterade företagen, att alltför
              många företag inte har kontrollerats och att en uppföljning inte
              har skett av huruvida någon anmälan har gjorts till produktregistret
              eller inte. Detta innebär i sin tur att ganska många har undkommit
              både kontroll och avgift.
            </seg>
            <seg n="335effbc">
              Det kan inte heller vara tillfredsställande att 67 miljoner inkasseras
              i avgifter men att enbart 12 miljoner förbrukas till tillsyn.
              Detta är avgifter som enligt Riksrevisionen bara får användas
              till prövning och tillsyn i fråga om kemiska produkter och biotekniska
              organismer och varor.
            </seg>
            <seg n="824f2b30">
              En regering kan inte, som tidigare skett, lägga på ytterligare
              arbetsuppgifter så att kärnuppgifterna inte kan ges tillräckligt
              utrymme.
            </seg>
            <seg n="459632dd">
              Det är däremot, fru talman, mycket tillfredsställande att Folkpartiets
              motion i allt väsentligt har tillgodosetts. Det innebär att utskottsmajoriteten
              har tagit Riksrevisionens anmärkningar på stort allvar.
            </seg>
            <seg n="91ce7bb7">
              Nu kommer en utredning att tillsättas med uppgift att granska
              Kemikalieinspektionens tillsynsverksamhet och arbetsfördelning
              men också avgiftsfinansiering. Det är viktigt att myndigheter
              får möjligheter att koncentrera sig på sina huvudsakliga uppgifter.
              Kontrollen är en primär uppgift för Kemikalieinspektionen. Lagar
              som stiftas måste följas upp för att säkerställa att regler följs.
            </seg>
            <seg n="fcce0ce0">
              Dessutom har regeringen redan nu agerat då man i regleringsbrevet
              har uppsatt ett högre mål för den operativa tillsynen och tillsynsobjekten
              från 350 objekt år 2007 till 525 år 2008. Då är också en handlingsplan
              inbegripen för att kunna uppnå dessa mål. Självfallet måste det
              här följas av utbildning av inspektörer. En hög ambition är bra
              och välkommen. Vi och regeringen har ändå ett ansvar för att se
              till att det också ges en möjlighet att uppnå målen. Vi måste
              tillse att det inte enbart är kvantitativa utan också kvalitativa
              mål. Det förutsätter dialog med berörda.
            </seg>
            <seg n="37b9d74f">
              Fru talman! Med detta yrkar jag bifall till utskottets förslag
              i betänkandet och ser fram emot de fortlöpande redovisningar som
              de vidtagna åtgärderna kommer att innebära.
            </seg>
          </u>
          <note type="speaker" n="1dc44a9f">
            Anf. 149 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-6f65a0a759ec12ad-0" n="0c39af1d">
            <seg n="26c92426">
              Fru talman! Trots att värderade utskottskolleger har snört på
              sig sjumilastövlarna och sitter och viftar med hemfärdsbiljetterna
              tänkte jag ta mina sex minuters talartid i anspråk.
            </seg>
            <seg n="3cd24759">
              Kristdemokraterna hälsar med glädje och viss förfäran Riksrevisionens
              rapport och framställan som vi debatterar här i dag. Riksrevisionen
              påpekar att de statliga insatserna för tillsyn och kontroll av
              tillverkare och importörer av kemiska produkter har varit otillräckliga.
            </seg>
            <seg n="4aadc108">
              Revisionen uppmanar regeringen att vidta åtgärder som ger större
              säkerhet för hälsa och miljö. Försumliga företag ska inte heller
              kunna skaffa sig konkurrensfördelar framför de skötsamma genom
              att tillsynen och kontrollen är otillräcklig.
            </seg>
            <seg n="178559df">
              Riksdagen uppmanas också att ställa krav på att de kemikalieavgifter
              som betalas in verkligen används på det sätt som är avsett, nämligen
              för tillsyn och kontroll. Detta har ju inte varit fallet under
              den period som granskningen omfattar.
            </seg>
            <seg n="a009a568">
              Riksrevisionens kritik faller naturligtvis tungt på den tidigare
              regeringen och dess samarbetspartier som har haft ansvaret under
              den aktuella tiden. Men det är glädjande att det nu finns en enighet
              i betänkandet när det gäller den nuvarande regeringens sätt att
              arbeta med de förbättringar som är nödvändiga.
            </seg>
            <seg n="028ea2aa">
              Det är viktigt att de förslag och överväganden som regeringen
              ska återkomma till riksdagen med blir tydliga och kraftfulla.
              Det måste vi bevaka. Utredningen om tillsynsverksamheten, arbetsfördelningen
              och avgiftsfrågan måste arbeta skyndsamt eftersom utmaningarna
              är stora, inte minst när det gäller genomförandet av Reach. Det
              är utmärkt att regeringen i Kemikalieinspektionens regleringsbrev
              har satt nya och ambitiösa mål för den operativa tillsynen.
            </seg>
            <seg n="a185a208">
              Den obehagliga sanningen är ju att vi lever i ett kemikaliesamhälle
              som ingen har någon fullständig kunskap om eller kontroll över.
              En mer eller mindre diffus mängd kemikalier det handlar kanske
              om hundratusentals ämnen omger oss i vår vardag, finns i vår mat
              och i våra kläder. De tränger sig objudna in i våra kroppar och
              ockuperar vårt blod. Detta kräver myndigheter med stor kapacitet
              och kompetens, forskning i världsklass och en lagstiftning som
              kan ge stöd för arbetet med att skydda hälsa och miljö.
            </seg>
            <seg n="b5922632">
              Fru talman! Detta för mig in på de motioner och reservationer
              som betänkandet också behandlar. Här tas bland annat EU:s nyligen
              beslutade kemikalielagstiftning Reach upp. Den träder ju som bekant
              i kraft den 1 juli i år, även om den är beslutad tidigare.
            </seg>
            <seg n="5178312b">
              Vi är många som önskar att förslaget skulle ha varit mer långtgående
              det var den svenska positionen som det fanns en stor enighet om
              inte minst när det gäller substitution, antalet ämnen och vilka
              volymer som ska gälla liksom informationskraven för varor. Men
              nu finns för första gången en samlad lagstiftning på plats som
              trots sina brister bedöms kunna bli ett instrument för att skärpa
              kemikaliepolitiken i jämförelse med nuvarande ordning.
            </seg>
            <seg n="bd991ce1">
              De stora partigrupperna i EU-parlamentet röstade ju också tillsammans
              för den kompromiss som efter mycken möda hade uppnåtts. Det är
              mycket viktigt att regeringen nu följer utvecklingen noga och
              medverkar till förbättringar av lagstiftningen vid första bästa
              tillfälle. Som jag ser det har regeringen ingen annan uppfattning
              om detta, men det är rimligt att Reach får träda i kraft och börja
              gälla innan riksdagen beslutar om tillkännagivanden i syfte att
              ändra den mödosamt framförhandlade lagstiftningen.
            </seg>
            <seg n="faac563c">
              Fru talman! Medvetenheten om hur andra farliga ämnen, exempelvis
              bromerade flamskyddsmedel, påverkar människor och miljö ökar.
              De riskbedömningar som görs inom EU för närvarande pekar också
              på allt fler ämnen som behöver fasas ut därför att de har de egenskaper
              som bedöms som särskilt farliga och som ger skäl att fasa ut dem.
              Kristdemokraterna kommer även fortsättningsvis, och nu inom regeringssamarbetets
              hank och stör, att arbeta för att så många som möjligt av de här
              farligaste ämnena förbjuds.
            </seg>
            <seg n="b5f5b1aa">
              I övrigt delar jag, fru talman, Bengt-Anders Johanssons blytunga
              argument i ammunitionsfrågan, och med det anförda vill jag yrka
              bifall till förslaget i utskottets betänkande och avslag på samtliga
              reservationer.
            </seg>
          </u>
          <note type="speaker" n="663ae3b6">
            Anf. 150 MICHAEL HAGBERG (s):
          </note>
          <u who="michael_hagberg_c6b067" xml:id="i-1a57ecc3c9227ecd-0" n="8b775d46">
            <seg n="24120a90">
              Fru talman! Ledamöter av riksdagen och goda miljövänner! Tack
              för en bra miljöpolitisk debatt. Jag kommer nog att snacka om
              mindre blyhagel.
            </seg>
            <seg n="93c01eff">
              Vi har diskuterat miljökvalitetsmålen om en giftfri miljö i många
              år. Vi har höjt ribban och drivit de här frågorna hårt. Vi har
              gjort det på bra sätt här i riksdagen genom åren. Jag har följt
              den debatten väl. Vi förbjöd bly i ammunition av den anledningen
              att vi spred bly i Sverige för 15 år sedan, som Vänsterpartiets
              företrädare sade. Vi spred bly på alla sportskyttebanor, lerduve-
              och trapbanor som Bengt-Anders snackade om alldeles nyss. Det
              var oansvarigt. Det ska förbjudas.
            </seg>
            <seg n="09da2801">
              Aktörerna i sektorn har tagit sitt ansvar. Det står i betänkandet
              att 50 procent av hagelammunitionen på jakt- och sportskyttebanorna
              försvinner. Jag påstår att det är 90 procent. Vi har fasat ut
              bly mot stål. Det har vi gjort av två anledningar, nämligen gott
              miljötänkande från jägare och sportorganisationer samt att stålhaglet
              är billigare. Det går att träna vid fler tillfällen tack vare
              att ammunitionen är lite billigare.
            </seg>
            <seg n="b281c7de">
              Men det har varit ett problem att fasa ut blyet när det gäller
              kulammunition. Det fanns inga fullgoda alternativ, och det finns
              fortfarande inte några riktigt fullgoda alternativ än. Det var
              därför som den förra regeringen drev att vi fick ha dispenstrappor
              för att industrin skulle hänga med i utvecklingen. Vi har en världsledande
              industri i Sverige när det gäller att tillverka just kulammunition.
              Den ska vi vara rädda om. Den är väldigt viktig för framtiden.
              Fullgoda alternativ finns alltså inte än, och forskning måste
              pågå. Jag hoppas att den nuvarande majoriteten tar med sig detta
              i den diskussion som kommer att föras i framtiden.
            </seg>
            <seg n="3fca65f0">
              Det har kommit en helt ny diskussion i betänkandet som inte har
              funnits tidigare. Jag tror att jag får lov att citera från s.
              10 och en bit upp på s. 11. Där står det: När det gäller användning
              av blyhagel vid jakt föreslås en total utfasning men att förbudet
              bör genomföras i två delar. Först bör förbud mot användning av
              blyhagel vid fågeljakt beslutas. Efter en utvärderingsfas, vilken
              kan uppskattas till fem år, bör ett totalt förbud införas, dvs.
              förbud mot blyhagel även vid jakt på däggdjur.
            </seg>
            <seg n="acbdd5d0">
              Då hamnar vi i en helt annan situation när det gäller den jakttradition
              som vi har i Sverige. Jag är övertygad om att de 300 000 utövarna
              kommer att börja undra om vi inte har gjort tillräckligt när vi
              fasade ut blyet från skjutbanorna. Har vi inte gjort tillräckligt
              när vi har satsat på forskning när det gäller kulorna? Här är
              vi på väg att tappa all jakt på vilt med hagel inom en tioårsperiod.
              Det är en utveckling som jag, jägare och sportskyttekåren har
              stor anledning att vara orolig för. Jag vill veta vad företrädarna
              för regeringen har att tillägga i den delen.
            </seg>
          </u>
          <note n="df156658">
            I detta anförande instämde Ronny Olander och Helén Pettersson
            i Umeå (båda s).
          </note>
          <note type="speaker" n="018bfdbe">
            Anf. 151 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-cc9f89dfeb2df63a-4" n="bfbcd123">
            <seg n="050aa5fa">
              Fru talman! Det är precis så som Michael Hagberg pekar på här.
              Han relaterar det korrekt från talarstolen. Men detta är en hänvisning
              till den konsekvensutredning som den förutvarande regeringen har
              tagit fram och ingenting annat. Det får under inga omständigheter
              uppfattas som något förslag. Alliansens partier i miljö- och jordbruksutskottet
              har, som jag har sagt tidigare här, samma uppfattning som finns
              i den reservation som Socialdemokraterna har här. Jag utgår ifrån
              att regeringen kommer att värdera den typ av resonemang som både
              Michael Hagberg och jag, för alliansens räkning, för när man läser
              svaren från de här remissinstanserna.
            </seg>
            <seg n="ee69582f">
              Men det är helt rätt att rapportens förslag innebär ett totalförbud
              mot bly i hagel. Det är min bedömning att det, inte minst av djuretiska
              skäl, inte kommer att bli speciellt bra. Den enda som har haft
              synpunkter som visar på en vilja att ha kvar det precis som det
              är i dag är representanten från Miljöpartiet här i debatten i
              dag som vill att man ska totalförbjuda blyet. Då tar man ett oerhört
              stort djuretiskt ansvar på sig. Då säger man underförstått att
              vi accepterar att vi använder sämre möjligheter än vad som står
              till buds för att avliva vilt.
            </seg>
          </u>
          <note type="speaker" n="93fafd6a">
            Anf. 152 MICHAEL HAGBERG (s) replik:
          </note>
          <u who="michael_hagberg_c6b067" xml:id="i-1a57ecc3c9227ecd-1" n="8b775d46">
            <seg n="93271572">
              Fru talman! Bengt-Anders Johansson! Om det är så att den här
              utredningen ska beslutas av regeringen tycker jag nog att kammaren
              ska följa Carina Ohlssons förslag och ställa sig bakom reservation
              nr 1 så att regeringen verkligen får klart för sig att det finns
              en markerad majoritet för de tankar som tydligen finns i miljö-
              och jordbruksutskottet.
            </seg>
            <seg n="e4cf8b82">
              Är det så att frågan inte kommer tillbaka för att behandlas i
              riksdagen, vilket jag misstänker när jag läser utskottets ställningstagande,
              så är min rekommendation till kammaren att ställa sig bakom reservation
              1. Jag vill definitivt göra det, vilket jag vill få fört till
              protokollet, och jag lämnar öppet för Bengt-Anders och allianskamraterna
              att göra detsamma.
            </seg>
          </u>
          <note type="speaker" n="de14fb91">
            Anf. 153 BENGT-ANDERS JOHANSSON (m) replik:
          </note>
          <u who="bengt-anders_johansson_f23e14" xml:id="i-cc9f89dfeb2df63a-5" n="bfbcd123">
            <seg n="dfaeb2c3">
              Fru talman! Jag är alldeles övertygad om att i det kammarprotokoll
              som kommer att bli resultatet av resonemanget här kommer det att
              framstå fullständigt klart dels var de fyra allianspartierna står,
              dels var det stora, mäktiga socialdemokratiska partiet står och
              dels möjligen också var Vänsterpartiet står jag säger möjligen.
              Det är ju en fantastiskt bred uppslutning i den här frågan, och
              jag kan lova Michael Hagberg en sak. När Socialdemokraterna var
              i regeringsställning tror jag att ni hade en skärpt uppmärksamhet
              på vad som hände i de olika departementen. Är det någonting jag
              kan lova Michael Hagberg så är det att vi kommer att ha samma
              skarpa kontroll på att regeringen gör det vi förväntar oss. Vi
              får aldrig glömma att det är riksdagen som bestämmer över regeringen.
            </seg>
          </u>
          <note type="speaker" n="55e2de8b">
            Anf. 154 MICHAEL HAGBERG (s) replik:
          </note>
          <u who="michael_hagberg_c6b067" xml:id="i-1a57ecc3c9227ecd-2" n="8b775d46">
            <seg n="c0579c05">
              Fru talman! Jag får tacka så mycket för debatten. Jag ska också
              följa den här debatten under våren, och längre fram också för
              den delen, på ett aktivt sätt. Jag har fullt förtroende för att
              Carina Ohlsson kommer att göra det i utskottet också.
            </seg>
          </u>
          <note n="78d1d168">
            Överläggningen var härmed avslutad.
          </note>
          <note n="08f00304">
            11 § Livsmedelssäkerhet
          </note>
          <note n="d1b06167">
            Föredrogs
          </note>
          <note type="speaker" n="7cf7b34f">
            Anf. 155 RONNY OLANDER (s):
          </note>
          <u who="ronny_olander_1b0863" xml:id="i-9d6f1c4e9a8486ff-0" n="ce1c2203">
            <seg n="d0cf3654">
              Fru talman! Detta betänkande behandlar motioner från allmänna
              motionstiden 2006/07, och handlar om livsmedelssäkerhet. Motionsyrkandena
              handlar om livsmedelsinformation främst ursprungsmärkning och
              innehållsmärkning vegetarisk kost, livsmedelshygien, småskalig
              verksamhet med mera. Samtliga avstyrks med olika motiveringar.
              Det finns elva reservationer och ett särskilt yttrande från Socialdemokraterna
              om transfetter.
            </seg>
            <seg n="5b210085">
              Vi socialdemokrater står bakom alla våra reservationer och det
              särskilda yttrandet, men vi kommer för tids vinnande endast att
              yrka bifall till reservationerna nr 1, 9 och 11, som vi delar
              uppfattning om tillsammans med Vänstern och Miljöpartiet de gröna.
              Vidare har vi som sagt ett särskilt yttrande om transfetter, vilket
              det finns all anledning att ta del av också.
            </seg>
            <seg n="3c375af2">
              Fru talman! Konsumentföreningen i Helsingfors skickade häromdagen,
              i måndags, ett brev till de svenska livsmedelsföretagen med ett
              förslag om bättre analys av näringsinnehållet i frukt och grönsaker.
              Konsumentföreningen Helsingfors har låtit undersöka vitamin- och
              mineralnivåerna i fryst broccoli och funnit att de varierar rejält.
              Ett lotteri kallar föreningen det och påpekar att konsumenterna
              måste få veta vad det är som de betalar för.
            </seg>
            <seg n="8780055b">
              Detta initiativ från Konsumentföreningen i Helsingfors är gott,
              och det lär följas av flera på andra håll. Kraven på den mat vi
              äter, på dess säkerhet och dess näringsinnehåll, på dess kvalitet,
              ursprung och tillverkningssätt, fortsätter att öka.
            </seg>
            <seg n="adaf5e5e">
              När vi socialdemokrater i våra reservationer till dagens betänkande
              konstaterar att kunskaper om råvarans ursprung och innehåll ger
              tryggare konsumenter gör vi oss till tolk för en stadigt växande
              folkrörelse. Som konsumenter vill vi kunna göra aktiva val, och
              vi vill kunna öka vår makt över livsmedelshandlarnas utbud. Framför
              allt vill vi inte vilseledas av varumärkningar som är halvkvädna,
              svåra att tyda och i värsta fall rent osanna.
            </seg>
            <seg n="8039a776">
              En obligatorisk ursprungsmärkning för råvaror, beredda produkter
              och maträtter som serveras i restauranger och storhushåll bör
              alltså vara en självklarhet. Enligt min mening bör detta också
              omfatta skolor, sjukhus och äldreomsorg, oaktat om man ska betala
              för maten eller om man så att säga får den gratis. En tydlig ursprungsmärkning
              bör också ses som en konsekvens av EU:s förbättrade regelverk
              på livsmedelsområdet, ett arbete där den tidigare socialdemokratiska
              regeringen var pådrivande.
            </seg>
            <seg n="98378e7f">
              Tilläggas kan att många aktörer inom det svenska lantbruket gärna
              skulle se en utvecklad ursprungsmärkning. Marknadsföringen av
              de inhemska varorna skulle underlättas.
            </seg>
            <seg n="f77b0631">
              Fru talman! Det går bra för den svenska livsmedelsexporten. Sedan
              1994 har exporten av livsmedel mer än tredubblats, från 10 miljarder
              till 35 miljarder kronor. Förra året, 2006, sålde vi alltså mat
              och dryck till utlandet för 35 miljarder kronor. Det är en imponerande
              siffra.
            </seg>
            <seg n="33369e13">
              Livsmedelssektorn har alltid dominerats av små företag. Förra
              året hade 95 procent av företagen färre än 50 anställda. Men samtidigt
              är det de stora företagen som står för den största delen av exporten.
              Det finns sålunda en stor potential för ökad export inom den småskaliga
              livsmedelsverkssektorn.
            </seg>
            <seg n="1d4dda57">
              Den svenska modellen, det vill säga säkra livsmedel, miljöhänsyn
              och god djuromsorg, har hittills bidragit till ett ökat mervärde
              inom verksamheten. Konkurrenskraften hos svenska varor utomlands
              stiger och skapar positiva associationer till Sverige. Därtill
              bidrar den småskaliga livsmedelsproduktionen och livsmedelsförädlingen
              till att göra besöksnäringen och naturturismen mer attraktiv.
            </seg>
            <seg n="6de3f09b">
              Den socialdemokratiska regeringen ville satsa stort på att främja
              exporten av svenska ekologiska livsmedel. Exportrådet påbörjade
              till exempel ett arbete med att hjälpa de svenska ekoföretagen
              att lättare nå exportmarknaden.
            </seg>
            <seg n="a85d3751">
              I den nya moderatledda regeringens första budgetproposition föreslogs,
              efter socialdemokratisk modell, totalt 14,9 miljoner kronor till
              åtgärder inom livsmedelsområdet. Tonvikten läggs på den regionala
              utvecklingen av livsmedelsförädlingen.
            </seg>
            <seg n="22ab9412">
              Det blir nu intressant att se om regeringen fortsätter att följa
              det socialdemokratiska initiativet. Är den ekologiska produktionen
              fortfarande attraktiv för en moderatledd regering? Orkar jordbruksministern
              driva igenom en översyn av livsmedelslagen så att den bättre anpassas
              till småskalig produktion, ekologisk utveckling och förädling
              av livsmedel? Detta är viktiga och absolut berättigade frågor.
            </seg>
            <seg n="40b19678">
              Fru talman! Hotet mot folkhälsan, ohälsan, är ett stort problem.
              Samtidigt som alltför många människor svälter är över en miljard
              av världens barn och vuxna överviktiga. Fem av de tio enskilt
              största riskfaktorerna för sjuklighet och död i i-länderna är
              direkt kopplade till ohälsosamma matvanor: högt blodtryck, högt
              kolesterol, övervikt och lågt intag av frukt och grönsaker.
            </seg>
            <seg n="28b13a48">
              Förutom mänskligt lidande medför våra ohälsosamma matvanor stora
              samhällskostnader direkta sjukvårdskostnader, men också kostnader
              för sjukfrånvaro och förtidspensioner. Därtill finns ytterligare
              en anledning till att vi tycker att livsmedelsinformation är en
              viktig fråga. Ohälsan är en klassfråga, och denna fråga måste
              tas på ett mycket stort allvar. Det är inte en fråga om att ha
              en övertro på att marknadskrafterna löser ohälsoproblematiken,
              utan samhället måste alltid ta ett stort ansvar, inte minst ur
              ett konsumentperspektiv. Socialt utsatta människor drabbas oftast
              hårdast. Vi vet att resurssvaga kommuner har större andel överviktiga
              invånare än resursstarka kommuner. Ungdomar med lågutbildade föräldrar
              och lägre inkomster har mer oregelbundna matvanor och äter mer
              onyttig mat än ungdomar med högutbildade föräldrar.
            </seg>
            <seg n="c55cb799">
              Livsmedelsproducenter, dagligvaruhandel och marknadsföring har
              här ett stort ansvar. Genom sin produktutveckling, utformning
              av förpackningar, exponering av produkter, portionsstorlekar,
              prissättning med mera, bidrar de faktiskt till problemen. Men
              de är också en del av lösningen. Genom en förändrad marknadsföring,
              till exempel förbättrad information om sockerfattiga produkter,
              lägre saltinnehåll och upplysning om transfetter, ges konsumenterna
              en möjlighet att välja. Inte minst kan det för olika personer
              av hälsoskäl vara livsviktigt att känna till vad maten innehåller.
              Personer med olika sjukdomsbilder måste känna till vad produkterna
              innehåller, annars kan det innebära en fara för livet för dem.
              Exempel är allergier av olika slag mot mat man inte tål.
            </seg>
            <seg n="34135a24">
              Det är viktigt att bra mat syns.
            </seg>
            <seg n="7e59adad">
              Avslutningsvis vill jag rikta ett särskilt tack till Miljöpartiet
              för engagemanget kring transfetter. Inte minst de senaste dagarnas
              debatt i samhället pekar på mediernas och människors intresse
              att diskutera innehållet i vad vi äter och det sätt det framställs
              på. Kanske kan denna debatt också ge en nystart för hela problematiken
              med mättade fetter, både när det gäller härdade fetter och animaliska
              fetter. Den kanske också kan vara ett steg mot WHO:s rekommendationer
              vad gäller intag samt det Efsa, European Food Safety Authority,
              för fram i sin utvärdering av transfettsyrornas effekter på hälsan.
            </seg>
          </u>
          <note type="speaker" n="e28560e7">
            Anf. 156 JACOB JOHNSON (v):
          </note>
          <u who="jacob_johnson_8077eb" xml:id="i-db477b39e3b87323-0" n="710f8f49">
            <seg n="67f35a99">
              Herr talman! Detta betänkande handlar om hur vi kan säkerställa
              bra livsmedel för konsumenterna. I ordet bra vill jag inkludera
              livsmedel som är näringsriktiga, hälsosamma och med liten negativ
              miljöpåverkan vid framställning, transport och distribution. Ett
              bra livsmedel är också ett livsmedel som människorna känner förtroende
              för, och det är märkt på ett sådant sätt att vi har möjlighet
              att göra egna val huruvida vi vill konsumera det eller inte.
            </seg>
            <seg n="20a5e022">
              Det här området är i stort sett totalharmoniserat inom EU. När
              det gäller märkning av livsmedel är EG-direktivet om märkning
              och näringsvärdesdeklaration för närvarande under omarbetning
              av kommissionen. Förslag väntas i slutet av detta år.
            </seg>
            <seg n="b7651d65">
              Reglerna ska säkerställa att alla livsmedel som släpps ut på
              marknaden ska vara säkra för konsumenterna, men naturligtvis är
              det vi enskilda konsumenter som slutligen avgör vad vi äter. Där
              har vi nog lite till mans och kvinns en del att tänka på. Som
              framgår av betänkandet följer endast 1 procent av den svenska
              befolkningen mellan 16 och 80 år kontinuerligt Livsmedelsverkets
              fyra viktigaste kostråd gällande frukt, fisk, fullkorn och fettyper.
            </seg>
            <seg n="a72ba364">
              Herr talman! Jag vill i övrigt begränsa mig till de olika yrkandena
              i ärendet.
            </seg>
            <seg n="0795a0e5">
              För tids vinnande klargör jag att jag naturligtvis står bakom
              de reservationer som Vänsterpartiet formulerat i betänkandet men
              begränsar mig i kammaren till att yrka bifall endast till reservation
              nr 3, som innebär bifall till vårt yrkande nr 4 om västsahariska
              produkter i motion U201. Det är alltså en utrikesmotion om Vänsterpartiets
              syn på det västsahariska folkets kamp för nationellt självbestämmande.
              Det innehåller dock detta yrkande, som handlar om att Sverige
              i EU ska kräva att de produkter som kommer från västsahariskt
              territorium och västsahariska fiskevatten ska vara försedda med
              korrekt ursprungsmärkning. Den folkrättsligt korrekta ursprungsmärkningen
              för dessa produkter är alltså inte Marocko utan Västsahara, eftersom
              Marocko folkrättsvidrigt ockuperar Västsahara.
            </seg>
            <seg n="c642f33b">
              Vi stöder i sak även reservation nr 1 om tydligare ursprungsmärkning
              av livsmedel, bland annat produkternas ursprungsland och var de
              är förädlade. Likaså stöder vi reservation nr 5 om tydlig och
              lättförståelig kundinformation för att underlätta konsumentens
              möjlighet att välja näringsriktiga, hållbara och nyttiga livsmedel.
            </seg>
            <seg n="94452699">
              När det gäller Miljöpartiets reservation nr 8 om transfetter
              i livsmedel står jag i stort bakom andemeningen i reservationen;
              särskilt gäller det förtydligandet om lagstiftning av konsumentinformationen.
              Reservationens skrivning om att helt förbjuda användningen av
              transfetter i vår egen livsmedelsproduktion kan jag dock inte
              stödja av olika anledningar. Bland annat finns det en oklarhet
              i begreppet. Det framgår av föredragningen i betänkandet att transfettsyror
              finns naturligt i våra livsmedel.
            </seg>
            <seg n="536cd121">
              I dessa debatter brukar det hänvisas till det danska exemplet
              med dess förbud mot transfettsyror. Det danska förbudet medger
              dock låga halter av transfettsyror. Sammanfattningsvis kan jag
              på grund av oklarhet i transfettbegreppet i Miljöpartiets motion,
              samt kravet på att helt utesluta transfetter, inte stödja reservationen.
              För övrigt har branschen själv i dag kraftigt reducerat användningen
              av härdade transfettsyror.
            </seg>
            <seg n="616b8824">
              Jag stöder även reservation nr 9 som i sak är ett bifallsyrkande
              på en motion från Centerpartiet och handlar om avståndsmärkning
              av livsmedel så att konsumenterna kan se hur långt varan transporterats.
              En sådan märkning skulle möjliggöra för konsumenten att göra ett
              medvetet val. Det är ett bra centerförslag som jag hoppas att
              Erik Eriksson och andra centerpartister kan stå fast vid.
            </seg>
            <seg n="ddf610e9">
              Slutligen, herr talman, stöder vi reservation nr 11 där det föreslås
              att livsmedelslagen ses över så att den blir bättre anpassad för
              mer småskalig verksamhet som bedrivs av mindre företag.
            </seg>
          </u>
          <note type="speaker" n="b197224d">
            Anf. 157 TINA EHN (mp):
          </note>
          <u who="tina_ehn_f52113" xml:id="i-0c803d51e629b26d-3" n="99bc3841">
            <seg n="426fdfca">
              Herr talman! Michael Hagberg är inte kvar i kammaren. Jag hade
              tänkt tydliggöra för honom att jag tillhör ett grönt parti.
            </seg>
            <seg n="3362c43c">
              Livsmedel är något som berör oss alla, och i dag ska vi behandla
              livsmedelssäkerheten. Det är ett antal motioner som behandlas
              gemensamt, och därför blir det en spridning av ämnen i diskussionen.
              Men som så ofta annars, och som så mycket annat, hänger saker
              och ting ihop.
            </seg>
            <seg n="70cb7b2e">
              Det vi människor äter blir en del av oss. Det är bränslet i våra
              kroppar. Att jag som vuxen individ anser att jag kan ta ett stort
              ansvar för det bränsle som jag behöver är kanske inte så mycket
              att orda om. Om jag besitter kunskapen om vad som är bra för mig
              och vad som inte är bra kan det ibland också bli riktigt klokt.
            </seg>
            <seg n="c55dbbfd">
              Är man som jag intresserad av mat, något som jag alltid varit,
              är valet lätt. Alla är inte det. Alla kan inte ta del av informationen.
              Är man barn finns det så många viktiga saker att lära sig. Varför
              skulle det vara farligt att äta en fantastiskt läcker glass med
              fina färger, som dessutom visas på bilder och i filmer tillsammans
              med häftig musik och vackra människor? Det är väl inte ohälsosamt.
              Om det vore farligt eller ohälsosamt skulle det väl sitta ett
              farlighets- eller ohälsosamhetsmärke på det, eller?
            </seg>
            <seg n="97fda509">
              Vart vill jag komma med denna utläggning? Någonstans på vägen
              håller vi på att tappa bort oss. Kunskapen om hur vår mat produceras
              och vad vi som människor behöver är oftast inte avgörande. Det
              är andra saker som styr oss. Två saker är viktiga att reflektera
              över, nämligen hur vi producerar maten och vad vi gör med den.
              Tekniken är vår vän om den styrs med klokhet, men när det gäller
              livsmedelsproduktion och förädling har det byggts upp system som
              inte alltid tagit hänsyn till miljön, hälsan och människors behov
              inte ens till producenten. Däremot har vi skapat livsmedel som
              ska hålla länge så att de kan transporteras långa sträckor och
              dessutom se bra ut.
            </seg>
            <seg n="608d1b1e">
              Vi kan producera effektivt, heter det. Vi kan förse människor
              med nästan vad som helst och var som helst. Det kanske är där
              felet ligger, i alla fall om det sker på bekostnad av människors
              hälsa och innebär djurs lidande och utarmning av ekosystemet.
              Mat kanske inte ska åka mil efter mil på vägarna. Mat är livsmedel,
              och där kan en avståndsmärkning vara riktigt bra. Vi ska leva
              av maten. Det är inte meningen att maten ska göra oss sjuka, att
              vi ska behöva välja mellan en produkt som innehåller för mycket
              fett och för mycket socker eller en produkt som inte innehåller
              något fett alls och i stället för socker innehåller sötningsmedel
              som kan vara skadligt för kroppen. Undantag behövs förstås alltid.
            </seg>
            <seg n="87303fbf">
              Det odlas råvaror och sedan förstörs deras näringsinnehåll genom
              raffinering, homogenisering, värmebehandling. Maten förstörs rent
              ut sagt ibland. Dessutom tillsätts ofta smakförstärkning, konserveringsmedel,
              konsistensgivare, surhetsreglerande medel, klumpförebyggande medel
              och så vidare.
            </seg>
            <seg n="ebec38b9">
              Vi står inför flera utmaningar på många olika områden. Ett sådant
              är den mänskliga hälsan. Det handlar om en kombination av att
              livsmedlen förändras, att vår livsstil förändras på grund av mindre
              fysisk aktivitet och att vi kanske inte har tillräckliga kunskaper
              om hur livsmedel produceras. Då har matlagning blivit något som
              vi kan välja bort. Om vi i Sverige dessutom inte själva får bestämma
              om vi vill ha vissa produkter eller inte, eftersom vi är harmoniserade
              i den europeiska gemenskapen, då behöver vi informativ vägledning.
            </seg>
            <seg n="54309038">
              Här har märkningen blivit ett instrument för alla som vill veta
              och påverka, för alla som vill göra medvetna val. Då är märkningen
              en framkomlig väg. Sedan tror jag inte att det i längden går att
              överösa konsumenterna med hur många märkningar som helst.
            </seg>
            <seg n="379173d1">
              Om vi ska lägga hälsan i andra aktörers händer behöver vi kunna
              göra en bedömning själva. Med de olika former av allergi och överkänslighet
              som finns på livsmedelsområdet kan det vara direkt livsavgörande
              att jag vet vad som ingår i det jag äter.
            </seg>
            <seg n="aa36b183">
              Vi i Miljöpartiet tror också att utvecklingen av småskalig livsmedelsförädling
              är positiv på flera vis transportmässigt, kunskapsmässigt och
              för att vi ska få bra livsmedel. Den kan även tillräkna sig flera
              andra positiva effekter.
            </seg>
            <seg n="d2008ab1">
              Vi i Miljöpartiet vill att ursprungsmärkningen blir tydligare
              och att den också ska gälla råvaror, beredda produkter och rätter
              som serveras på restaurang och i storhushåll.
            </seg>
            <seg n="bbd6a34f">
              Ur ett hälsomässigt och globalt rättviseperspektiv behöver vi
              också äta längre ned i näringskedjan. Därför är det av vikt att
              framhålla den vegetariska kosten. Detta finns med i en av våra
              reservationer.
            </seg>
            <seg n="982b8449">
              Vi har också en reservation om att märka produkter som är testade
              på djur, detta för att möjliggöra ett etiskt val.
            </seg>
            <seg n="9ac554b6">
              Till sist vill jag säga att jag står bakom alla Miljöpartiets
              reservationer, men för tids vinnande yrkar jag bifall bara till
              reservation 1.
            </seg>
          </u>
          <note n="d1cd9fb6">
            I detta anförande instämde Gunvor G Ericson och Jan Lindholm
            (båda mp).
          </note>
          <note type="speaker" n="7814722b">
            Anf. 158 SOFIA ARKELSTEN (m):
          </note>
          <u who="sofia_arkelsten_995194" xml:id="i-ae62176111a08b96-0" n="215da47b">
            <seg n="4719f683">
              Herr talman! I dag behandlar vi de motioner som kommit in till
              miljö- och jordbruksutskottet som handlar om livsmedelssäkerhet.
              Först av allt vill jag yrka bifall till utskottets förslag i betänkandet.
            </seg>
            <seg n="4097323c">
              Jag vill dock börja med att prata om kunderna. Sverige har fantastiska
              konsumenter. Svenska livsmedelskunder är kräsna, otrogna och riktiga
              russinplockare. Det är bra. Kunderna gör att branscherna som vill
              göra kunderna nöjda anstränger sig mer.
            </seg>
            <seg n="69cf1b4f">
              Livsmedelsmarknaden är spännande och består av flera branscher.
              En motion, som i huvudsak är tillgodosedd, handlar om den småskaliga
              livsmedelsverksamheten. Den växer, och vi gör vad vi kan för att
              minska regelbördan, förenkla kontrollen och satsa på exporten
              av svenska livsmedel. Alla bör ha ett enkelt och rimligt regelverk.
            </seg>
            <seg n="56865092">
              Den moderata livsmedelspolitiken handlar om att driva en politik
              som är stabil och långsiktig. Vi vill göra det enklare för alla
              att göra miljöbra saker. Det ska vara enkelt att göra goda val.
              Det är människan som står i fokus för vår politik, vare sig hon
              är konsument eller livsmedelsföretagare som producent, importör
              eller handlare.
            </seg>
            <seg n="168290b1">
              Vi strävar efter tydliga och långsiktiga regler som är gemensamma
              för EU, och det gör vi inom hela alliansen. Vi tycker att en lagstiftning
              är bättre än 27 olika. Som tur är har just livsmedelsfrågorna
              totalharmoniserats i EU. Samma regler ska gälla i hela Europa.
              Syftet är att vi ska ha säkra livsmedel. Vi vill ha större krav
              där riskerna är större. Det ökar konsumentskyddet allt för att
              medborgaren ska kunna göra medvetna val.
            </seg>
            <seg n="87b481e5">
              Politiken handlar mest om hur vi ser på människan. Vi står naturligtvis
              för säker mat och för att människor ska må bra och ha goda matvanor,
              men vi tror inte att sådant med automatik går att skapa genom
              märkning eller lagstiftning. Det handlar om kunskap och vilja.
              Det handlar om att människor av egen kraft ska göra vad som är
              rätt för just dem.
            </seg>
            <seg n="fd3faa98">
              Herr talman! Utskottet har behandlat sex motionsförslag som berör
              ursprungsmärkning. Som jag sade tidigare är det viktigt med gemensamma
              regler, och ett intensivt arbete pågår också med att omarbeta
              märkningsdirektivet och näringsvärdesdirektivet. I slutet av året
              kommer förslagen gemensamt för alla EU:s länder. Sverige verkar
              i EU för att underlätta utvecklingen av gemensamma regler. Dessutom
              jobbar vi genom Livsmedelsverket, och den 1 februari kom ett förslag
              från Livsmedelsverket om föreskrifter för ursprungsmärkning av
              kött på restaurang. Det är en väldigt positiv sak som också gör
              att motionen om detta är tillgodosedd.
            </seg>
            <seg n="4bec0a0c">
              I betänkandet behandlas också flera motioner som rör livsmedelsinformation,
              däribland 14 yrkanden med förslag om olika typer av ingrediensförteckningar
              och matmärkningar. Precis som Tina Ehn var inne på blir det dock
              inte automatiskt enklare för kunderna med fler extra märkningar.
              Redan nu är det ganska svårt att veta vad mer generella märkningar
              som Krav, Ekologiskt, EU-blomman och Svenskt Sigill egentligen
              står för. Det bästa är att vi har tydliga innehållsförteckningar,
              och de ska vara enkla att förstå, tydliga att läsa och dessutom
              sanna. Dessutom gillar vi de frivilliga, positiva märkningar som
              uppmuntrar till bra val, till exempel nyckelhålet. Vi vill göra
              det enklare att välja bra saker, och därför driver vi också frågan
              om att förbättra innehållsförteckningarna och att göra det i hela
              EU.
            </seg>
            <seg n="0a99daf2">
              Men det är också fråga om kunskap hos kunderna, som flera andra
              har varit inne på, och möjligheten att enkelt hitta information.
              Därför ser vi fram emot Livsmedelsverkets informationssatsning.
              De gör nu en satsning med nya texter som är anpassade för konsumenter.
              Det har tagits fram en ny märkningsbroschyr för företag som heter
              Så märks maten samt tre märkningsfoldrar om fisk, bröd och förpackade
              livsmedel. Den 2 mars drar de i gång sin nya webbsatsning där
              alla dessa texter finns upplagda för att det ska vara så enkelt
              som möjligt att hitta denna information.
            </seg>
            <seg n="030407ed">
              En av motionerna handlar om ohälsa. Motionären föreslår en lag
              som ska minska konsumtionen av ett slags fett, nämligen transfettsyror.
              Vi har stor respekt och ödmjukhet inför frågor om ohälsa, och
              vi tar människors oro på allvar. Transfetter har också varit ett
              stort problem. Jag tror dock att vi gör hälsofrågorna en otjänst
              om vi enbart pratar om och begränsar debatten till just transfetterna.
            </seg>
            <seg n="ff8c487d">
              För det första har vi redan uppnått samma resultat som Danmark
              har gjort Danmark har ju varit ett exempel i den här debatten.
              Vi har däremot inte haft någon lag. I stället har Sverige arbetat
              med dialog mellan aktörerna, och det är den och kundernas tryck
              på branscherna som har förändrat konsumtionen.
            </seg>
            <seg n="634c25d3">
              För det andra är transfetter inte det enda fett som det inte
              är nyttigt att äta mycket av, som Ronny var inne på. Det är inte
              så enkelt.
            </seg>
            <seg n="d476191f">
              För det tredje tar förslaget inte hänsyn till de animaliska transfetterna,
              som visserligen förekommer i mindre doser men som inte heller
              är nyttiga. Jag delar Livsmedelsverkets och WHO:s uppfattning
              att det är viktigt att sänka det totala intaget av mättade fetter.
              Om vi sänker det med en tredjedel, som det står i de nordiska
              näringsrekommendationerna, minskar vi risken för hjärt- och kärlsjukdomar
              med 30 procent. Som ni säkert har sett i betänkandet minskar en
              sänkning av enbart transfettsintaget denna risk med 3 procent.
              Mättat fett är alltså lika farligt, och det finns mycket mer av
              det i den onyttiga maten. Därför måste vi se till helheten. Det
              gäller att ta ansvar.
            </seg>
            <seg n="e9026f74">
              Dessutom måste vi titta på ökningen av den palmolja som nu i
              många fall ersätter transfetter. Där är Världsnaturfonden orolig
              eftersom utvinningen av palmolja leder till att regnskogar skövlas.
              Nu är dock utan lagstiftning något slags miljöcertifiering på
              gång även där.
            </seg>
            <seg n="9aec123a">
              Jag vill återigen påpeka hur viktigt det är att vi offensivt
              driver frågor som underlättar handel och kundernas val i hela
              EU. Den svenska matmarknaden är till stor del europeisk. Producenter,
              leverantörer och handel är till stora delar internationella. Som
              vi var inne på tidigare pågår nu också arbetet med att förnya
              och förbättra lagstiftningen. Inom Efsa har man precis börjat
              arbetet med näringsdeklarationerna. Här är Sveriges ståndpunkt,
              och har så varit även tidigare, att transfetter ska heta transfetter
              och att det ska stå på produkten. Det är en väldigt bra sak som
              vi stöder.
            </seg>
            <seg n="ada23254">
              Jag vill också påpeka att vi inte lever i laglöst land när det
              gäller märkningar och innehållsförteckningar. Däremot vet vi att
              uppföljningen alltid kan förbättras. I går kom en rapport från
              Livsmedelsverket som visar en rad områden där märkningen kan förbättras
              så att vi lever efter de bestämmelser vi har.
            </seg>
            <seg n="c4958aa9">
              För att förtydliga just den här debatten: Vi i alliansen tror
              inte att vi löser ohälsan genom en enskild lag mot just transfetter.
              Den svenska konsumtionen av transfetter är lika låg som konsumtionen
              i Danmark trots att de har en lag och vi inte har det. Vi har
              arbetat med dialog, och framför allt har kunderna drivit på förändringen.
              Och det gick snabbare än någon lagstiftning hade kunnat göra.
            </seg>
            <seg n="95c6703a">
              Den danska lagstiftningen är inte heller godkänd av EU, som jag
              vet att en debattartikel hävdade, utan granskas nu av kommissionen
              som tycker att en tydligare märkning hade räckt.
            </seg>
            <seg n="342d4e5d">
              Transfetter borde heta transfetter på europeisk basis. Det ska
              inte vara någon skum enskild märkning med egen plupp på paketet.
              Vi ser fram emot att märkningsdirektivet och näringsvärdesdirektivet
              omarbetas och hoppas på goda resultat.
            </seg>
            <seg n="78d0dfae">
              Sedan tycker jag att det är väldigt positivt, med tanke på just
              den vegetariska mat som nämndes, att kostrådgivningen från Livsmedelsverket
              har utvecklats. Det är viktigt för valfriheten.
            </seg>
          </u>
          <note type="speaker" n="cae32bab">
            Anf. 159 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-1" n="ce1c2203">
            <seg n="71ee1035">
              Herr talman! I den valrörelse som vi lämnat bakom oss hörde man
              ofta att allt vi socialdemokrater gjorde skulle den borgerliga
              alliansen göra mycket mer av. Då funderar man just på ursprungsmärkning,
              innehållsförteckning och konsumentmakt. Jag noterar att Sofia
              Arkelsten använder begreppet kunder när jag pratar om konsumenter.
              Du sade också inledningsvis den moderatledda livsmedelspolitiken.
              Jag vill fråga så här i början av en mandatperiod, för det är
              bra att ha med sig under en resa på fyra år: Finns det någon allianspolitik
              på livsmedelsområdet?
            </seg>
            <seg n="1976a26f">
              När det gäller nästa fråga kan man vara något besviken över att
              inte ha fått ett bättre bemötande utifrån de motioner som ändå
              är skrivna. De arbetsgrupper som nu arbetar inom EU behandlar
              just livsmedelssäkerheten. De beräknas vara färdiga 2007. Där
              hade det också varit bra om riksdagen gjort kraftigare ställningstaganden,
              uttalanden och kanske till och med ett tillkännagivande. Var inte
              rädda för att någon gång göra ett tillkännagivande till den egna
              regeringen. Jag uppfattar i alla fall att det under den här halvårsperioden
              finns en väldig rädsla för att säga till sin egen regering. Det
              är bara ett gott råd. Vi gjorde det många gånger. Med det markerade
              vi också riksdagens position och makt.
            </seg>
            <seg n="dc0e20f1">
              Jag känner också att när vi i vårt utskott diskuterar EU-frågorna
              börjar ni väldigt högt. Men på sluttampen är det viktigast att
              bli överens. Har vi då synpunkter på det heter det ibland att
              det är bombastiska ställningstaganden, exempelvis i fiskefrågor
              eller när vi gör något annat ställningstagande. Men det är viktigt
              att ha uppfattningar, för det väcker respekt inom EU-kretsen.
              Jag skulle önska att ni också tog er an det på ett mer kraftfullt
              sätt. En avsiktsförklaring hade jag uppskattat här.
            </seg>
          </u>
          <note type="speaker" n="ad918931">
            Anf. 160 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-ae62176111a08b96-1" n="215da47b">
            <seg n="6790c372">
              Herr talman! Du behöver inte oroa dig för alliansen. Det är ingen
              ko på isen. Vi är väldigt sampratade och driver de här frågorna
              tillsammans.
            </seg>
            <seg n="14f748de">
              Däremot kan jag tycka att det ibland är viktigt att få prata
              om moderatfrågor också. Men jag sade inte moderatledd. Det lade
              du till själv.
            </seg>
            <seg n="bba75441">
              Sedan vill vi tacka för rådet. Det var trevligt. Vi vet att riksdagen
              bestämmer över regeringen.
            </seg>
            <seg n="bcf27a41">
              Det sista, att vi ska jobba mer offensivt med EU och ta tag i
              de här frågorna, kan jag bemöta med att det gör vi. Det är stor
              skillnad sedan alliansregeringen gick in. Det finns en majoritet
              i regeringen som vill driva EU-frågor. Så var det ju inte förra
              mandatperioden.
            </seg>
          </u>
          <note type="speaker" n="caefd429">
            Anf. 161 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-2" n="ce1c2203">
            <seg n="aaaabffc">
              Herr talman! Det är ingen ko på isen är ett talesätt. Men det
              är skillnad om kon befinner sig i Skåne, för där är isarna betydligt
              svagare än i Norrland till exempel. Och här är det väl lite strömt.
              Just i Strömmen får man väl också se upp så att man inte går igenom.
            </seg>
            <seg n="a7525671">
              Frånsett den lustigheten vill jag säga att obligatorisk ursprungsmärkning
              inte är så dumt. I en jäktad värld där många konsumenter ska hämta
              på dagis, de ska förbereda morgondagens arbete, de kanske ska
              se till sina anhöriga och så vidare är det en väldigt viktig fråga
              där vi önskar att ni ska inta mycket starkare positioner och faktiskt
              driva de frågorna mycket skarpare. Ni kunde ha gjort det, ni bör
              göra det, och jag hoppas att det du säger också blir verkställighet
              vad gäller EU:s arbetsgrupper och livsmedelssäkerhet över huvud
              taget.
            </seg>
            <seg n="4b0d6138">
              Besvikelsen gäller också ohälsan. Man äter ju även mat på jobbet.
              Människan är en del av både privatlivet och arbetslivet. När ni
              säger att ni tar hälsofrågorna på största allvar undrar man varför
              ni lade ned Arbetslivsinstitutet, hela den vetenskapliga forskningen
              direkt kopplad till människans helhet, att se människan inte bara
              som att nu är du privat människa, nu är du arbetsmänniska, utan
              att se hela människan. Den frågan skulle jag gärna vilja inte
              glömdes bort utan att ni påminns om den, får ge svar och också
              ta emot den kritik som följer på det.
            </seg>
            <seg n="f2cab7a7">
              Likadant är det med den svenska modellen. Där säger ni moderater
              vad gäller arbetslivet att ni ställer upp på det. Men ställer
              alliansen också upp på den svenska modell som säkrar livsmedel,
              miljöhänsyn och god djuromsorg? Det är det som har varit mervärdet.
              Det är därför vi har kunnat sälja så bra på utlandet. Hur ser
              ni på den svenska modellen?
            </seg>
          </u>
          <note type="speaker" n="4c59beef">
            Anf. 162 SOFIA ARKELSTEN (m) replik:
          </note>
          <u who="sofia_arkelsten_995194" xml:id="i-ae62176111a08b96-2" n="215da47b">
            <seg n="0d70bb1f">
              Herr talman! Det är ett väldigt spännande språkbruk du har. Det
              är klart att vi tycker att vi ska ha en bra djurhållning, miljöhänsyn
              och så nämnde du en tredje sak. Vi tror naturligtvis också att
              det är bra. Vem skulle vara emot någonting sådant? Tror du att
              det är någon som är politiskt engagerad som skulle vilja ha en
              dålig djurhållning? Det är en fantastisk fråga att ställa.
            </seg>
            <seg n="48567e94">
              När det gäller ursprungsmärkning jobbar vi naturligtvis för att
              få 27 länder att göra som vi tycker och ursprungsmärka. Men det
              är redan så att många märker. Det är väldigt många varor som saker
              och ting redan står på. Det är ingenting som hindrar någon från
              att ursprungsmärka. För alla de duktiga producenter som finns
              i Sverige och som vill berätta att de har skapat de här produkterna
              i Sverige är det bara att märka.
            </seg>
            <seg n="2ce22718">
              Arbetslivsinstitutet däremot har vi pratat om väldigt många gånger
              här i kammaren. Jag tror att du vet precis varför vi har lagt
              ned det. Jag berör inte det mer.
            </seg>
          </u>
          <note type="speaker" n="a056ebd1">
            Anf. 163 ERIK A ERIKSSON (c):
          </note>
          <u who="peter_eriksson_83518c" xml:id="i-67a1216cb5976566-4" n="223566de">
            <seg n="2b8eceb8">
              Herr talman! Först och främst har vi ju diskuterat miljöfrågor
              tidigare i kammaren, men jag tycker att det även här handlar om
              synsätt. Alliansregeringen vill förenkla regelverket vad gäller
              livsmedelsproduktionen. Det är viktigt att det kommer till stånd
              nu. Vi har alldeles för länge haft en alldeles för centralstyrd
              produktion av livsmedel. Det gäller inte bara i Sverige utan det
              är så i hela EU-systemet. Här finns möjligheter att påverka.
            </seg>
            <seg n="3f4f0f17">
              Det finns möjligheter att ha mycket mer närproducerat. Men det
              ska inte ske genom lagstiftning utan det ska ske genom att man
              förenklar för företagandet i landet i första hand. Regelförenklingar
              och sänkta skatter stimulerar entreprenörer så att de törs satsa
              och törs driva på. Det är någonstans där nyckeln är till produktion
              av säkra och sunda lokalproducerade livsmedel.
            </seg>
            <seg n="0639fa36">
              Om de ska exporteras eller inte är en annan femma. Men en sak
              kan konstateras och det är att Sverige är ett väldigt litet exportland
              vad gäller livsmedel. Vi är oerhört små på detta. Det beröm som
              gavs tidigare i all ära, det var fint, men vår export är en spottstyver
              jämfört med till exempel Danmarks eller andra länders där man
              har en mycket lång tradition av att exportera livsmedel. Vi ska
              naturligtvis exportera våra livsmedel, men grunden i detta ligger
              i att hjälpa småföretagare i gång och sedan ge dem stimulans och
              förklara att vi tror på en lokal produktion.
            </seg>
            <seg n="21257d91">
              Diskussionen om de sunda livsmedlen bottnar ju i om vi ska ha
              märkning och hur den ska utformas. Det är viktigt att vi har en
              gemensam märkning i EU. Det finns varumärken i Sverige, Svenskt
              Sigill nämndes tidigare, och det är väl positivt att det finns
              initiativ från marknaden lokalt. Mycket bra, det tycker vi är
              positivt. Men sedan är det EU:s länder som tillsammans ska utforma
              den här märkningen, vad livsmedlen består av och innehåller.
            </seg>
            <seg n="33bb02bf">
              Sedan finns en diskussion om transfettsyror, eller transfetter
              som vi säger i vardagslag nu. Där anser vi att Livsmedelsverket
              har dragit goda slutsatser egentligen. Det handlar om att vi får
              i oss ungefär 2 gram per dag och svensk. Så ser siffrorna ut.
              Det kan jämföras med mättat fett som är 3040 gram per person.
              Vi ska inte, herr talman, bli för långrandiga med sifferexempel,
              men proportionerna ser ut så enligt Livsmedelsverket. Då är det
              egentligen det totala intaget av olika beståndsdelar i livsmedlen
              som är intressanta. Det är inte transfetter i sig själva. Det
              är viktigt i dag, men det är ungefär som när sälar dog på våra
              klippor. Då blev miljöfrågan viktig.
            </seg>
            <seg n="f62635c7">
              Det är lurigt med dessa symbolfrågor. Vi måste vara beredda att
              diskutera helheten. Annars har vi ingen trovärdighet hos våra
              medborgare. Därför är det viktigt att inte fastna i en diskussion
              om transfetter.
            </seg>
            <seg n="28065e56">
              Jag skulle vilja återgå till frågan om vi ska berömma någon.
              Det finns många att berömma. Det finns konsumentföreningar man
              kan berömma. Det finns miljöorganisationer vi kan berömma också.
              Men jag skulle vilja berömma Centerkvinnorna, Sveriges största
              kvinnoorganisation. Det är inget att skratta åt. De har bedrivit
              ett idogt upplysningsarbete över hela landet sedan de grundades
              på 1930-talet.
            </seg>
            <seg n="dfb3219b">
              De är inte lika stora i dag, men de har gjort ett stort arbete.
              Ska jag lyfta fram några väljer jag att lyfta fram dem jag känner
              bäst. De har fortsatt arbetet med studiecirklar och liknande på
              lokal nivå. Det är nyckeln, det vill säga att få ett lokalt engagemang,
              lokal kännedom och lokalt arbete om våra livsmedel. Det är viktigt
              att det fortsätter i familjen, i studiecirklar i föreningslivet
              och i skolan. Det har inte nämnts förut, men skolan är viktig.
              Vi har en jordbruksminister som har pratat om att skolbespisningen
              är viktig och vilken syn eleverna får på mat på grund av maten
              i skolan. Maten ska inte stressas in i munnen.
            </seg>
            <seg n="a25d419a">
              Jag tryckte i mig en semla tidigare. Det gick kanske lite för
              fort, och man blir varse det senare. Vi måste få en annorlunda
              mattradition jämfört med dagens slit-och-släng. Det är inget vi
              ska lagstifta om utan det kan vara fråga om goda förebilder. Vi
              ska tala om matens mervärde, vikten av att laga mat tillsammans
              i familjen och mat i samhället i stort. Vi har en minister som
              pratar väl om detta. Jag känner att det då finns en öppning eftersom
              han diskuterar livsmedelsfrågor med sina ministerkolleger. Det
              är inte ointressant. Det är positivt med en minister som tar detta
              på allvar och anser att frågorna är viktiga. Han ska ha heder
              av det. Jag hoppas att han fullföljer detta. Vi får kontrollera
              att han gör det.
            </seg>
            <seg n="17cf883e">
              Inget är givet i fråga om exporten. Om vi ska tro att vi ska
              exportera mer jag tror att det var ett sidospår från Ronny livsmedel
              från Sverige är det viktigt med ursprungsmärkning. Men det är
              också viktigt att vi kan prata väl om livsmedel. Om vi ska prata
              väl om svenska livsmedel ska de vara sunt producerade utifrån
              vår svenska lagstiftning. Det är där det haltar i till exempel
              skolbespisningar. Det finns inköpsregler för våra livsmedel. Vi
              kan gladeligen importera livsmedel som är producerade utifrån
              djurskyddslagar som inte alls uppfyller samma normer som den svenska
              djurskyddslagen. Detta är elände inget annat. Heder åt de skolbespisningar
              och de kommuner som har vågat göra avsteg och vågat ifrågasätta
              inköpsregler.
            </seg>
            <seg n="83aa52cb">
              Nåväl. Detta anförande blir långt. Jag försöker nu avrunda. Jag
              får svara Jacob eftersom han apostroferade mig och hänvisade till
              en centermotion. Visst vore det fint i all ära om denna motion
              kunde utgöra en förändring. Andemeningen var god givetvis. Vi
              förväntar oss mer. Vi förväntar oss att ministrarna är duktiga
              tillsammans, de två som svarar gentemot vårt utskott, och i förhandlingar
              med de övriga EU-länderna får igenom en märkning. Vi tror att
              det är rätt väg att gå. Det har hittills visat sig att samarbete
              är viktigare än att sitta hemma på sin egen kammare. Då kan vi
              inte vare sig exportera något, sälja något eller ens få i oss
              egen mat för dagen. Vi väljer att vidga vyerna.
            </seg>
            <seg n="af6feb70">
              Vad gäller innehållsförteckningar tror vi inte på lagstiftning,
              som har anförts tidigare av bland annat Sofia. Vi tror på att
              konsumenten väljer själv. Men då måste konsumenten ha möjlighet
              att se vad livsmedlet innehåller. Detta är centralt. Det ruckar
              vi inte på. Regeringen har anfört att man jobbar i den andan.
            </seg>
            <seg n="c63bdfd4">
              Ohälsan är också en del i detta. Jag sade att jag slängde i mig
              maten lite snabbt. Det är egentligen bedrövligt att erkänna något
              sådant, som dessutom blir fört till protokollet. Jag kan inte
              ens säga att det var första gången det hände. Vi bildar norm,
              och vi är förebilder för våra ungdomar och barn. Vi tjatar om
              det här tills vi tröttnar. Men om vi ska uppnå ett något så när
              bättre hälsotal jag tror inte att det blir oerhört mycket bättre
              under dessa fyra år har vi en stor utmaning framför oss. Vi har
              en god möjlighet att förändra ohälsotalen. Oavsett institut eller
              inte handlar det om att vi bottnar, är trygga, har arbete, utbildning
              och en trygg familj.
            </seg>
            <seg n="9614a30b">
              Precis som jag sade i inledningen handlar det om synsättet. Det
              handlar om att känna sig trygg i tillvaron. Det ska inte underskattas.
              Mitt i allt detta är det fråga om att ha en politik som först
              och främst värderar arbete men även att vi har tid och råd med
              sunda livsmedel och att vi tar oss tid att tillaga dessa sunda
              livsmedel. Då kan vi få bättre ohälsotal. De ser inte bra ut i
              dag.
            </seg>
          </u>
          <note n="9a477f20">
            Herr talman! Jag yrkar bifall till förslaget i betänkandet.
          </note>
          <note type="speaker" n="c1dd7492">
            Anf. 164 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-3" n="ce1c2203">
            <seg n="71b11e62">
              Herr talman! Värmlands Folkblad bevakar också riksdagen. Vi får
              vara lite försiktiga!
            </seg>
            <seg n="c42b99ac">
              I ditt tal finns det en mening om respekt för miljö. Det är ett
              sätt att uttrycka det. Men det är också fråga om tillväxtfrågorna,
              som Carina Ohlsson tog upp tidigare. De går att förena. Du säger
              att du inte tror på lagstiftning utan mer på frivillighet. Vi
              socialdemokrater tror på både lagstiftning och frivillighet.
            </seg>
            <seg n="535ff35e">
              Anledningen till att jag har tagit till orda är den intressanta
              motionen som har nämnts tidigare om miljömärkning, det vill säga
              milmärkning. Ordföranden för Centerkvinnorna, Annika Qarlsson,
              har skrivit den tillsammans med Ulrika Carlsson. Tyvärr avstyrker
              ni motionen. Ni skriver i utskottstexten att frågan har behandlats
              tidigare.
            </seg>
            <seg n="b04f9e5a">
              Jag vill framhålla ur centermotionen, skriven av ordföranden
              för Centerkvinnorna Annika Qarlsson: En vanlig svensk frukost
              har färdats i genomsnitt 3 250 mil innan den dukas fram. Det är
              inte långsiktigt hållbart, och det är en konsekvens av globaliseringen
              av marknaden.
            </seg>
            <seg n="c8b1be60">
              Jag tycker att ni kunde förena er med oss i det rödgröna laget
              och verkligen säga att ni ställer upp på detta. Det är inte ekonomiskt,
              miljömässigt eller livsmedelsmässigt hållbart. Det gäller att
              bygga upp en argumentation. Jag ifrågasätter inte motionen eller
              vad Centerpartiet har skrivit, men jag visste faktiskt inte att
              maten hade färdats en sådan lång sträcka innan man åt sin enkla
              frukost i Helsingfors eller hemmavid. Varför ställer ni inte upp
              på detta?
            </seg>
          </u>
          <note type="speaker" n="f6928bd6">
            Anf. 165 ERIK A ERIKSSON (c) replik:
          </note>
          <u who="peter_eriksson_83518c" xml:id="i-67a1216cb5976566-5" n="223566de">
            <seg n="ac7f3b56">
              Herr talman! Den semla jag åt tidigare innehåller grädde. Det
              finns 3 procent transfetter i grädden. Nu har jag fått också det
              fört till protokollet!
            </seg>
            <seg n="cf6a6164">
              Annika Qarlsson är en klok människa. Jag kan försäkra er om att
              jag nog hade fört mer oväsen i kammaren här och nu om jag inte
              visste att Annikas motion finns med i regeringsarbetet. Du får
              gärna följa upp denna fråga. Jag öppnar en dörr för det. Arbetet
              fortgår, och motionen finns med i regeringens arbete.
            </seg>
            <seg n="431a3fc0">
              Vi skiljer oss något åt vad gäller synen på småskalig livsmedelsproduktion.
              Jag ser ett dilemma i att vi inte har haft samma syn på detta
              tidigare. Vad gäller motionen jobbar vi på olika sätt. Jag förstår
              att ni har haft många tillkännagivanden tidigare eftersom ni har
              haft Miljöpartiet att bråka med. Åtminstone har det sett ut så
              utåt, men det kanske inte har varit så.
            </seg>
          </u>
          <note type="speaker" n="a1079415">
            Anf. 166 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-4" n="ce1c2203">
            <seg n="ab3dd98a">
              Herr talman! Jag vet inte om jag har bråkat speciellt med Miljöpartiet
              eller Vänsterpartiet. Vi har sedan vi tog över 1994 diskuterat
              och förhandlat och kommit fram till många bra framsteg för Sverige.
              När jag kom in i riksdagen fanns det en tid när Centerpartiet
              faktiskt samarbetade med socialdemokratin. Men den tiden känns
              just nu långt borta.
            </seg>
            <seg n="84beb23d">
              Hörde jag rätt? Jag försökte lyfta fram och slå ett slag för
              den svenska livsmedelsexporten. Vi kan bli bättre. Med gemensamma
              krafter borde vi ta fram småskalighet. Jag konstaterar att exporten
              av livsmedel har mer än tredubblats sedan 1994, från 10 miljarder
              till 35 miljarder. Förra året, 2006, sålde vi mat och dryck till
              utlandet för 35 miljarder. Det tycker jag var en imponerande siffra.
              Men det tyckte du var en låg siffra. 35 miljarder! 35 tusen miljoner
              kronor! I vilken bransch tycker man att det är lite? Eller hörde
              jag fel?
            </seg>
          </u>
          <note type="speaker" n="18bc198f">
            Anf. 167 ERIK A ERIKSSON (c) replik:
          </note>
          <u who="peter_eriksson_83518c" xml:id="i-0bdc102b49506315-1" n="223566de" next="i-f87811f953a396a7-1">
            <seg n="969793d5">
              Herr talman! Nu lämnar vi ämnet lite grann. Det kan vara intressant
              för dem som eventuellt lyssnar.
            </seg>
            <seg n="bc54d130">
              Du nämner samarbetet mellan s och c. Det handlade om att rensa
              upp statens finanser. Men jag tror inte att det var exakt så vi
              upplevde ert samarbete med Miljöpartiet. Inför varje budgetförhandling
              var det ett evigt kattrakande i direktsändning i tv. När du nämnde
              tillkännagivande tänkte jag att ni kanske hade det lite jobbigt
              även med miljöfrågan eftersom ni inte heller då bottnade i så
              många konkreta förslag.
            </seg>
            <seg n="c4f6892d">
              Sedan var det frågan om export av livsmedel. För att vara alldeles
              rak och ärlig är jag lika glad som du är över att vi lyckas exportera
              livsmedel. Men jag är inte lika glad över den socialdemokratiska
              politiken som har gjort att 50 procent av vår nötköttskonsumtion
              består av importerat nötkött. Det är ändå resultatet av den jordbrukspolitik
              som ni har fört. Ni har haft ansvaret för detta. Det är jag mindre
              glad för.
            </seg>
            <seg n="3f9f2ccf">
              Vi kan antagligen bråka länge om detta, men för min del räcker
              det här. Vi kommer inte att stödja reservationen, för att vara
              helt tydlig.
            </seg>
          </u>
          <note n="1dc9e557">
            Anf. 168 ANITA BRODÉN (fp):
          </note>
          <u who="peter_eriksson_83518c" xml:id="i-f87811f953a396a7-1" n="223566de" prev="i-0bdc102b49506315-1">
            <seg n="b3a50bc6">
              Herr talman! Vi liberaler har under mycket lång tid arbetat för
              säkra och sunda livsmedel. Inte minst vill jag påminna om Marit
              Paulsens insatser i EU och hur hon har medverkat till att lyfta
              fram den här frågan i rampljuset. Även om vi inom alliansen arbetar
              oerhört kraftfullt och bra tillsammans, Ronny Olander, vill jag
              passa på att vid det här tillfället lyfta fram och tala om vad
              Folkpartiet liberalerna har drivit för frågor och vad vi skjuter
              på och driver framgent.
            </seg>
            <seg n="6095d78d">
              Det som bland andra Marit Paulsen och liberalerna har arbetat
              för inom EU är Efsas tillblivelse, som är EU:s myndighet för livsmedelssäkerhet,
              som vi alla väl känner till. Det var ett oerhört viktigt steg.
              Sedan är vi kritiska och anser att Efsa behöver bli taggat, behöver
              få mer resurser och mandat för att just kunna sköta sin kontrollfunktion
              och föreslå sanktioner.
            </seg>
            <seg n="c5c641ec">
              Det som man också har arbetat med inom EU har handlat om det
              strikta kravet på salmonellalagstiftning, som vi har haft i Sverige.
              Inför EU-anslutningen var det en oerhört tuff debatt, men vi fick
              behålla den. Och nu är det så att från 2008 ansluter sig EU till
              i stort sett samma lagstiftning som vi har haft tidigare.
            </seg>
            <seg n="784ba693">
              Vi för ofta fram några begrepp, och det handlar om redlighet,
              renlighet, spårbarhet och transparens. Det är på något sätt kärnorden
              för oss. Det är också viktigt att inom EU arbeta för en basnivå
              vad gäller livsmedelssäkerhet. Det uppnås nu genom bland annat
              hygienpaketet.
            </seg>
            <seg n="d458451a">
              Slutligen är det som vi tillsammans med övriga i alliansen ständigt
              lyfter fram konsumenterna konsumentkraven, konsumentmakten, möjligheten
              att få göra sina egna val utifrån ett säkert och korrekt märkningssystem.
            </seg>
            <seg n="f8e77ff1">
              Det är de facto livsnödvändigt att det finns ett hållbart kontrollsystem
              vad gäller livsmedel. Även om Sverige har haft en hög livsmedelsstandard
              finns det ingen anledning att vi ska slå oss till ro, för det
              finns fortfarande luckor också i vårt land. Kontrollen brister
              i en tredjedel av landets kommuner. Det är därför väldigt viktigt
              att de utbildningsinsatser för inspektörer som nu pågår får fortsätta,
              för det är det som blir nödvändigt framöver. Det sker nu i Livsmedelsverkets
              regi.
            </seg>
            <seg n="861ac6ba">
              Slarv och dålig kunskap kan drabba konsumenterna på ett allvarligt
              sätt, men det drabbar också samhället och producenterna på ett
              annat sätt. Vi vet alla att det har hänt incidenter. För några
              år sedan fick det dödlig utgång, och då handlade det om spridning
              av EHEC.
            </seg>
            <seg n="3968d655">
              Ett svenskt livsmedelsverk måste, utöver kontrollfunktionen,
              stå för att upprätthålla en vetenskapligt hög nivå och för frågor
              som gäller kostlära. Ett livsmedelsverk förväntas ge underlag
              för fullgod information till medborgarna. Vi måste kunna lita
              på att det finns ett väl fungerande säkerhetssystem, som kräver
              insyn och öppenhet.
            </seg>
            <seg n="0a2540c8">
              Det finns, som vi har pratat om här, klara samband mellan hälsa
              och mat. Vi har problem med svenskarnas ökade medelvikt, och vi
              vet också att det finns ett samband mellan allvarliga sjukdomar
              och kraftig fetma.
            </seg>
            <seg n="d927c9cc">
              Ansvaret för den egna hälsan ligger framför allt hos individen
              själv, för barnen i första hand hos vårdnadshavarna. Men samhället
              har också ett ansvar. Samhällets ansvar handlar om relevant forskning
              och att den kunskapen ska spridas så att den når allmänheten.
              Samhällets ansvar ligger också i att sund och hälsosam mat serveras
              i skolor och institutioner. Samhällets ansvar handlar om att lagar
              och regler efterlevs vad gäller livsmedel bland annat.
            </seg>
            <seg n="e5d38a59">
              Herr talman! Jag delar i mångt och mycket motionärernas krav
              på ursprungsmärkning och på utvidgad information till konsumenterna.
              Jag har tillsammans med många andra i alliansen drivit den här
              frågan starkt under den tidigare mandatperioden. Nu pågår en översyn
              inom EU, och det är ett arbete som vi kommer att vara mycket delaktiga
              i och där vi kommer att driva på för att det ska bli tydliga och
              effektiva regelverk som omfattar fler produkter. Ett gemensamt
              regelverk hindrar inte tillverkare att själva märka och ursprungsmärka
              sina produkter. Vi har också redan i dag hört om Livsmedelsverkets
              förslag på ursprungsmärkning av nötkött på restauranger, i skolkök,
              sjukhusserveringar och personalmatsalar. Allt det här tillsammans
              är hela tiden steg i rätt riktning.
            </seg>
            <seg n="2bfcb9b7">
              Vad gäller transfetter, som har varit aktuellt inte bara i dag
              utan ett antal veckor och år dessförinnan, har det nu visat sig
              att branschen har tagit sitt ansvar. Vi måste ta riskerna för
              transfetter på djupt allvar. Men vi ser också att det finns risker
              med övriga fetter, med härdat fett. Hjärt-kärlsjukdomar är allvarliga
              sjukdomar. Det skulle ändå vara, anser vi, att slå in öppna dörrar
              att nu lagstifta om förbud mot transfetter. Däremot är det angeläget,
              precis som har sagts här i dag, att märkning och innehållsdeklarationer
              blir mycket tydligare. Delvis härdat fett är inte lätt för konsumenterna
              att kunna läsa in. Dessutom är en del av de delvis härdade fetterna
              inte transfetter. Ytterligare informationskampanjer kan behövas
              för att få oss att minska intaget av många olika härdade fetter.
            </seg>
            <seg n="3e939a0e">
              Det är ju så att semlan, Erik, eller påsen med lösgodis, läskedrycken,
              kakorna och chipsen för många av oss skulle göra mer nytta om
              de inte intogs.
            </seg>
            <seg n="ce4307e9">
              Herr talman! Jag skulle avslutningsvis vilja lyfta fram en aspekt
              som ibland glöms bort i debatten när det handlar om livsmedelssäkerhet,
              och det är vårt ansvar att medverka till att livsmedelssäkerheten
              också finns i utvecklingsländerna. Där kan livsmedelssäkerhet
              handla om en säkrad tillgång till livsmedel men också om en förbättrad
              livsmedelskontroll. Där kan och bör vi vara pådrivande inom EU,
              WTO och FAO.
            </seg>
            <seg n="6cc25bc9">
              Det livsmedel som har den allra största betydelsen är rent vatten.
              Utskottet fick så sent som i går kväll ta del av forskningsrön
              från SEI, Swedish Environment Institute, som beräknar att efterfrågan
              på färskvatten kommer att stiga med i genomsnitt 50 procent på
              ett fåtal års sikt.
            </seg>
            <seg n="61124a5f">
              Med tanke på det, mina vänner, har vi all anledning att fortsätta
              vårt arbete med livsmedelssäkerhet, nationellt, på EU-nivå och
              på internationell nivå.
            </seg>
            <seg n="5ef0d28d">
              Med detta yrkar jag bifall till utskottets förslag.
            </seg>
          </u>
          <note type="speaker" n="611c96ff">
            Anf. 169 IRENE OSKARSSON (kd):
          </note>
          <u who="christina_oskarsson_258320" xml:id="i-8b39b3d253e08d32-0" n="c02676cf">
            <seg n="83390602">
              Herr talman! Vi kan konstatera att ett par landskap är väl representerade
              här, så jag tänkte att för allt smör i Småland kan vara en bra
              inledning. Det är en deklarerad produkt från ett avgränsat geografiskt
              område i södra Sverige, i mellersta Götaland. Det är ett naturligt
              härdat livsmedel, lokalproducerat som ska ätas med restriktivitet.
              Det kan inte bevisas vara nyttigare än motsvarande konstgjorda
              produkt. Det är alltså smör, men det är betydligt tråkigare att
              säga det.
            </seg>
            <seg n="f41876e2">
              Det går att beskriva en sak på väldigt många olika sätt. Det
              går att beskriva en produkt på många olika sätt. Vart vill jag
              nu komma med detta?
            </seg>
            <seg n="b0c3a092">
              Vi konsumenter har dagligen att ta ställning till en massa erbjudanden
              och reklam. Vi ställs inför val där producenter vill att just
              deras vara ska vara den bästa att svara upp mot våra behov, konstlade
              eller faktiska. Det som då kan förväntas av myndigheter och en
              lagstiftande församling som riksdagen är att man underlättar dessa
              processer för båda parter, det vill säga att regelverk och lagar
              tydligt anger vad som krävs av aktörerna, att de också är utformade
              på ett sätt som är begripligt för konsumenten. Men detta fråntar
              oss inte vårt egenansvar.
            </seg>
            <seg n="a067565e">
              I den andan har Sverige aktivt arbetat med båda de här sakerna,
              på hemmaplan och i Europa. I dag är regelverket till allra största
              delen harmoniserat i Europa. Det vi i dag gör och kan göra är
              att trycka på så att EU förändrar sina regelverk till att bli
              tydligare för konsumenten, inte minst vad gäller märkning och
              information.
            </seg>
            <seg n="d3f7cf4e">
              Det som inte är reglerat kan alltid den enskilde producenten
              på frivillig väg märka och på det sättet använda i sin marknadsföring.
              Det ger bonuspoäng.
            </seg>
            <seg n="98731d3c">
              När det gäller kött lämnade Livsmedelsverket för några veckor
              sedan, som både Sofia och Anita har konstaterat, över ett förslag
              på hur ursprungsmärkningen ska se ut för helt och skivat kött
              vad gäller servering i storkök och restauranger. Det är i linje
              med vad vi vill. Det är i linje med vad Kristdemokraterna tycker
              är en sund och säker politik. Vi kan göra mer, men vi behöver
              göra det i ett Europaperspektiv.
            </seg>
            <seg n="c89cb833">
              Här har vi i dag också haft en diskussion om transfetter, med
              anledning av motionerna men också den debatt som nu pågår och
              som har pågått sedan en tid tillbaka. Jag tycker att det är oerhört
              viktigt att ta till sig vad Livsmedelsverkets företrädare säger
              i frågan. Bland annat lyfte Annica Sohlström upp, på det seminarium
              som Miljöpartiet arrangerade den 14 februari, att Livsmedelsverket
              tillsammans med Folkhälsoinstitutet för två år sedan lämnade över
              en rapport till den dåvarande regeringen som skulle utgöra ett
              underlag till en handlingsplan för goda matvanor och ökad fysisk
              aktivitet i befolkningen. Hon påtalade i detta sammanhang, precis
              som Åke Bruce gjorde i senare tv-debatt, att transfetterna i dag
              inte är den stora frågan, om de över huvud taget är en fråga i
              det här sammanhanget. Det är många andra ämnen som vi som konsumenter
              i dag behöver få ökad kunskap om. Vi behöver förstå vad som händer
              om vi äter för många semlor, Erik, om vi äter för mycket grädde,
              om vi äter det ena med det andra av socker och salt med mera.
            </seg>
            <seg n="6b895097">
              Båda representanterna för Livsmedelsverket talade om att det
              är betydligt viktigare för människors hälsa att vi får ned fettkonsumtionen
              än att vi lagstiftar om transfetter. Det hörde vi också Sofia
              beskriva.
            </seg>
            <seg n="9602a068">
              Dessutom har marknaden löst frågan redan på egen hand. Det förekommer
              i stort sett inte längre transfett på marknaden i Sverige.
            </seg>
            <seg n="108a4da2">
              Jag vill också påtala att det skulle kunna se ut som ett handelshinder
              om man införde det i Sverige. Danmark har fått stor kritik för
              det.
            </seg>
            <seg n="48c0f214">
              Det är betydligt viktigare att vi i dag kopplar ett helhetsgrepp
              på folkhälsan, vilket många av tidigare talare också har varit
              inne på, att vi ger adekvata upplysningar om vad vi ska ta hänsyn
              till om vi vill leva ett gott liv. Det är ett arbete som i dag
              bedrivs bland annat av Folkhälsoinstitutet, Livsmedelsverket och
              Nationellt centrum för främjande av god hälsa hos barn och ungdom
              i Örebro. Jag undrar: Vad har hänt och vad hände med den rapport
              som togs fram för två år sedan?
            </seg>
            <seg n="8b9c3adc">
              Nu vet jag att den nuvarande regeringen och folkhälsominister
              Maria Larsson ger uttryck för att det här en av de viktigaste
              frågorna att ta tag i under den här mandatperioden, inte minst
              i skolans värld. Att utifrån den bakgrund som nu finns kräva lagstiftning
              vad gäller transfett tycker jag är överspelat. I stället bör vi
              se till att branschen på olika sätt tar ytterligare initiativ
              precis som man har gjort i den här frågan på ett så gott och föredömligt
              sätt vad gäller övriga produkter, ett initiativ tillsammans med
              lagstiftare och andra aktörer på marknaden. Om marknaden helt
              enkelt lyssnar på sina kunder och förändrar produktionen händer
              mycket. Det bådar gott för framtiden att vi via debatter, dialog
              och informationskampanjer får en större förståelse för vad som
              krävs av både producenter och konsumenter för att vi ska få en
              god livsmedelssäkerhet och ett gott liv.
            </seg>
            <seg n="7ae02d96">
              Jag skulle vilja stanna några sekunder till vid det som Livsmedelsverket
              tog fram tillsammans med Folkhälsoinstitutet, ett mycket gediget
              handlingsprogram som lyfter fram behovet av att vi talar om rörelse
              och om vad vi konsumerar. Jag hoppas och tror att utskottet ska
              få belysa de här frågorna längre fram och tillsammans med övriga
              aktörer får se en förändring på detta område.
            </seg>
          </u>
          <note n="00363996">
            Jag yrkar bifall till förslaget i betänkandet.
          </note>
          <note type="speaker" n="b46671d8">
            Anf. 170 GUNVOR G ERICSON (mp):
          </note>
          <u who="jan_ericson_aca06f" xml:id="i-1eee6d54718665af-0" n="5ec223b3">
            <seg n="4633e3b1">
              Herr talman! Självklart står jag bakom alla Miljöpartiets reservationer,
              men jag yrkar bifall till reservation 8.
            </seg>
            <seg n="ba4930f0">
              Det kemikaliesamhälle vi lever i har diskuterats här tidigare
              i dag. Nu tänker jag ta upp ett tydligt exempel på hur det kan
              gå i detta kemikaliesamhälle. Det handlar om transfett.
            </seg>
            <seg n="10b1ba80">
              Transfett finns i mindre mängder i kött och mjölk från idisslande
              djur. Det stora problemet är att industrin tillverkar fett genom
              att flytande växtoljor som innehåller omättade fettsyror genomgår
              flera kemikaliska processer för att ge fasta och stabila produkter.
              Men resultatet blir samtidigt ett fett som riskerar att klegga
              igen människors blodkärl. Det är egentligen ett slags designfett.
              Dess egenskaper, att det är fast och håller längre, har gjort
              att det har använts, men till priset av hälsorisker. Det är detta
              industriella fett debatten handlar om. Centerns Erik A Eriksson
              med flera har uppenbarligen inte fattat det, men det är det som
              vi lyfter fram i vår motion.
            </seg>
            <seg n="1ace84f3">
              Det konstgjorda fettet blev vanligt i våra livsmedel efter andra
              världskriget, till exempel i hushållsmargarin. Det kan finnas
              i snabbmat, kakor, kex, bullar, mikrovågspopcorn. Men du som konsument
              kan inte veta.
            </seg>
            <seg n="917dd697">
              De moderatledda allianspartierna argumenterar mot ett förbud
              och buntar ihop diskussionen om mättat fett och transfett. Det
              är mycket olyckligt och gör att konsumenterna blir förlorare eftersom
              man inte heller bifaller vår andra att-sats i motionen om en bättre
              märkning.
            </seg>
            <seg n="14f17dd3">
              De senaste 20 åren har det kommit fler och fler belägg för att
              transfett är hälsofarligt. Starkast är bevisen för att transfett
              bidrar till att utveckla hjärtinfarkt, men det finns också belägg
              för att transfett ökar risken för diabetes, förekomst av övervikt
              och nu senast även förekomst av barnlöshet. Av de hundratals vetenskapliga
              artiklar som har skrivits om transfett och hälsopåverkan har däremot
              ingen visat någon som helst nyttoeffekt av transfett.
            </seg>
            <seg n="4ca97402">
              Tidigare har man menat att transfett och mättat fett har samma
              negativa påverkan på hälsan, men transfett är per gram flera gånger
              farligare än mättat fett, något som även Livsmedelsverket håller
              med om. Oavsett det mättade fettets dåliga verkan skulle det alltså
              vara en hälsovinst att ersätta transfett med samma mängd mättat
              fett i vår mat.
            </seg>
            <seg n="56510c18">
              Kanada och USA har nu infört obligatorisk märkning av förpackade
              varors innehåll av transfett. Eftersom en stor del av de amerikanska
              livsmedlen intas på restauranger där märkning inte är möjlig har
              hälsovårdsmyndigheterna i New York förbjudit användningen av transfett
              i stadens restauranger. Medan Sverige tillåter ett innehåll av
              transfett på upp till 60 procent har den danska lagstiftningen
              medfört att det inte längre är möjligt att inta mer än ett gram,
              oavsett vad man äter.
            </seg>
            <seg n="da0a2738">
              Det finns mycket transfett i varor inom EU, särskilt i Östeuropa.
              Det farliga intaget kan minskas med information eller lagar.
            </seg>
            <seg n="054ca8bc">
              Danmark valde lagar. Danskarna hoppade över konsumentkampanjer
              med tekniska detaljer. De tog bara bort transfetterna ur livsmedlen
              snabbt och enkelt för konsumenten. I Danmark tog det ett halvår
              att införa lagen.
            </seg>
            <seg n="3c215b19">
              Det stämmer inte att vi har nått samma resultat som Danmark.
              I genomsnitt har vi kanske det, men vissa grupper får i sig långt
              mer och andra mindre.
            </seg>
            <seg n="08c4ef6d">
              Förringa inte diskussionen om vad detta faktiskt handlar om.
              Majoriteten skriver i utskottsbetänkandet att man skulle kunna
              minska riskerna för hjärt- och kärlsjukdom med 30 procent om man
              tog bort de mättade fetterna och med 3 procent om man tog bort
              transfetterna. 3 procent innebär faktiskt 300 människor per år!
              Förringa inte det.
            </seg>
            <seg n="27f043ce">
              I dag är det svårt att vara konsument. Alla företag har inte
              tagit bort de industriella transfetterna. Även om genomsnittspersonen
              får i sig mindre än tidigare finns det grupper som får i sig betydligt
              mer än WHO rekommenderar.
            </seg>
            <seg n="162f135a">
              Som konsument kan du inte veta om en vara innehåller transfetter
              eller ej. Märkningen är en djungel. På restaurangen eller i gatuköket
              ser du inte heller vad frityroljan innehåller eller hur popcorn
              har anrättats.
            </seg>
            <seg n="f7b83917">
              Med ett förbud slipper till exempel lastbilschaufförer eller
              andra som ofta äter ute få i sig onödigt transfett och därmed
              öka risken. Det är inte rimligt att bara de kunnigaste och mest
              engagerade människorna ska slippa få i sig skadligt fett som de
              inte själva har bett om.
            </seg>
            <seg n="98e057fe">
              Tack för den uppskattning som Ronny Olander uttryckte i sitt
              inledningsanförande! Men jag funderar lite på hur ense ni socialdemokrater
              egentligen är, för i morse sade socialdemokraten Anders Ygeman
              i tv att de danska reglerna nog är ett handelshinder, och han
              verkade rädd för att gå den danska vägen. Men EU:s fördrag innehåller
              också artiklar om folkhälsa. Man kan fundera på vad som är viktigast:
              hälsoaspekter eller handelshinder.
            </seg>
            <seg n="fe08c9cb">
              Ylva Johansson, som har hand om folkhälsofrågorna, sade tidigare
              i år att det kanske behövs en lagreglering och att s skulle pröva
              frågan. Det är ett steg framåt att Socialdemokraterna i sitt yttrande
              skriver att transfetter är en folkhälsofråga och bör behandlas
              som en sådan.
            </seg>
            <seg n="9b61e6fe">
              Men vad vill Moderaterna? Man vill styra via EU, sade Sofia Arkelsten.
              Den 1 februari röstade EU-parlamentet om en resolution om kommissionens
              grönbok om övervikt, fetma och kroniska sjukdomar. Där berördes
              frågan i punkterna 30 och 31. Parlamentet uppmanar EU till åtgärder
              för att minska intaget av transfettsyror och att det görs en snabb
              översyn av rådets gamla direktiv från september 1990 om näringsvärdesdeklaration
              för livsmedel, så att det i det direktivet införs ett krav på
              att man åtminstone ska ange vilka näringsämnen och vilken typ
              av fetter ett livsmedel innehåller. Detta röstade Moderaterna
              emot: Folkpartiet och Centern lade ned sina röster. Så var det
              med den EU-styrningen. Miljöpartiet och Socialdemokraterna röstade
              för resolutionen.
            </seg>
            <seg n="07fbecc5">
              De partier som värnar om konsumenterna borde bifalla Miljöpartiets
              motion för konsumenternas, folkhälsans och enkelhetens skull.
            </seg>
            <seg n="0ef8f600">
              Kristdemokraterna sade i ett tidigare inlägg i eftermiddags att
              de farligaste ämnena skulle förbjudas och hänvisade till Reach.
              Var det en läpparnas bekännelse?
            </seg>
            <seg n="91d8e041">
              Miljöpartiet anser att vi ska göra som Danmark och lagstifta
              mot industriellt transfett. Låt mig dra en parallell med trafiken.
              Alla vet att hastigheten är det som har störst betydelse för nollvisionen
              om antalet olyckor. Men för den skull har man inte låtit bli att
              lagstifta om vinterdäck. Varför ska man göra det goda en lagstiftning
              av dansk modell till det bästas fiende? Det handlar om bra mat
              för alla och en möjlighet till fysisk aktivitet.
            </seg>
          </u>
          <note n="ffd9b665">
            I detta anförande instämde Jan Lindholm (mp).
          </note>
          <note type="speaker" n="9cd078d7">
            Anf. 171 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-5" n="ce1c2203">
            <seg n="e3d893cf">
              Herr talman! Det är stor risk att jag inte hinner hem till det
              insnöade Skåne, men jag kunde inte låta bli att begära ordet.
              Jag får väl stanna kvar till i morgon i så fall.
            </seg>
            <seg n="cba73e1d">
              Jag vill säga att det inte råder någon oklarhet hos oss. Jag
              tyckte att Gunvor G Ericson lät påskina det. Som man kan se i
              vårt särskilda yttrande på s. 27 har vi redan nu tagit initiativ
              till att föreslå vår grupp i Nordiska rådet det handlar om vår
              gruppledare där, Sinikka Bohlin, och om Ann-Kristine Johansson,
              som sitter med både i utskottet och Nordiska rådet att ta upp
              frågan där, så att vi får en gemensam hållning. Förhoppningsvis
              kan det leda till att vi kan få mer information om det är ett
              handelshinder eller inte, om det gäller animaliska fetter eller
              vegetabiliska oljor och allt annat som hör till diskussionen.
              Man kan se det som en ansats till att återigen få i gång en bra
              diskussion om folkhälsa och livsmedelssäkerhet.
            </seg>
            <seg n="c61bc2cd">
              Jag instämmer i vad du har sagt här det handlar om det onyttiga
              som man själv stoppar i sig fast man kanske borde undvika det
              om att det verkligen behövs en bra diskussion här. Därför har
              jag tyckt att ni har tagit tag i frågan på ett bra sätt. Vi måste
              få i gång diskussionen. Den har ibland verkat lite avsomnad.
            </seg>
            <seg n="4a6e61e1">
              Konsumentkorporationen och konsumentorganisationer driver på
              i de här frågorna. Detta kanske kan vara också ett stöd för dem.
              Det handlar inte bara om transfetter.
            </seg>
            <seg n="f3492d42">
              Men det finns inga oklarheter om vår ståndpunkt. Vi har aktualiserat
              frågan, och vi kommer att driva detta, förhoppningsvis ihop med
              andra goda krafter. Vi har erfarenheter av att arbeta tillsammans
              med er. Kanske också Vänsterpartiet och andra vill ansluta sig.
              I så fall ställer vi självfallet upp på det.
            </seg>
          </u>
          <note type="speaker" n="17aff19b">
            Anf. 172 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-1eee6d54718665af-1" n="5ec223b3">
            <seg n="64c44e2d">
              Herr talman! Jag tackar för förtydligandet från Ronny Olander.
              Apropå detta om snöovädret vill jag säga att jag för min del hade
              bokat ett långt tidigare tåg, men jag kommer nog hem i kväll ändå
              så småningom.
            </seg>
            <seg n="46a9aee1">
              Det finns en svårighet i de här frågorna. Ibland diskuterar vi
              så tekniska detaljer att vi glömmer hälsoperspektivet. Det finns
              en komplikation, tycker jag som ny i riksdagen, i att livsmedelsfrågor
              ligger under Jordbruksdepartementet, inte under vår motsvarighet
              till det danska Sundhetsvæsenet.
            </seg>
            <seg n="c04cca93">
              Det är bra att man nu tar upp frågan i Nordiska rådet och belyser
              den där, precis som vi från svenskt håll också måste stöta på
              och ta upp den när nu frågan lyfts i EU-parlamentet. När man nu
              ska se över märkningsregler och annat måste Sverige vara aktivt.
              Det är inte alla länder som har samma syn på märkningskrav som
              vi har i Sverige.
            </seg>
            <seg n="fc204071">
              Jag skulle också vilja nämna att det nu pågår en stor studie
              i Frankrike där man mäter skillnaden mellan det naturliga transfettet
              och det industriellt framställda transfettet. Vi vet inte resultatet
              av den studien än, men det kan finnas skillnader. Då är det naturligtvis
              ännu angelägnare att vi tar oss an detta.
            </seg>
            <seg n="5355cb00">
              Konklusionen från vår sida är att det industriella transfettet
              inte behövs. Då kan vi åtminstone ta bort det. Det naturliga kan
              vi inte peta undan, men det industriellt framställda kan vi ta
              bort.
            </seg>
          </u>
          <note type="speaker" n="7fdf3fef">
            Anf. 173 RONNY OLANDER (s) replik:
          </note>
          <u who="ronny_olander_1b0863" xml:id="i-9d6f1c4e9a8486ff-6" n="ce1c2203">
            <seg n="f2870073">
              Herr talman! På livsmedelsområdet och konsumentområdet kommer
              det ofta larmrapporter. En säger det ena, en annan säger det andra.
              Det skulle nog vara bra om vi kunde samla upp det hela och ge
              en samlad bild. Då kunde vi få i gång en rejäl folkhälsodiskussion
              om vad som är bra, vad som är nyttigt och vad man bör undvika.
              Man kan väga in annat, till exempel alkoholfrågor och frågor om
              kost och motion, så att man får en större diskussion. Det har
              faktiskt funnits en sådan diskussion under tidigare år. Därför
              skriver vi i vårt särskilda yttrande: Transfetterna är även en
              folkhälsofråga och bör behandlas som en sådan.
            </seg>
            <seg n="c5fb1d3b">
              Ibland kan man i riksdagens arbete känna att frågor isoleras
              till ett bestämt utskott. Man skulle önska att man kopplar ihop
              olika utskott, som man ju gör ibland. Det är viktigt.
            </seg>
            <seg n="8dc2b9f9">
              I vår socialdemokratiska grupp hade vi den här veckan en tjänsteman
              från EU. Vi informerade oss om hur den här frågan ser ut. Jag
              uppfattade det lite grann som att den strikta hållningen mellan
              EU-kommissionen och Danmark nog kommer att lättas upp.
            </seg>
            <seg n="c5bdfd17">
              Vi tror mycket på ett nordiskt sammanhang. Vi har regelverk som
              vi har arbetat fram inom Norden. Det nordiska sättet att arbeta,
              med Nordiska rådet, bör vi också satsa på. Det är helt klart.
            </seg>
            <seg n="fe529309">
              Än en gång stort tack för att ni har varit med och dragit i gång
              den här frågan! Förhoppningsvis kan vi också vidga den, och jag
              hoppas att alla goda krafter vilka de än må vara ansluter sig.
            </seg>
          </u>
          <note type="speaker" n="4dd34a93">
            Anf. 174 GUNVOR G ERICSON (mp) replik:
          </note>
          <u who="jan_ericson_aca06f" xml:id="i-1eee6d54718665af-2" n="5ec223b3">
            <seg n="0e432a42">
              Herr talman! Jag hakar på där Ronny Olander slutar. Också jag
              hoppas att den här debatten kan göra att vi kan komma vidare i
              frågan, även om tiden kanske inte i dag var mogen för att fatta
              ett sådant beslut och Miljöpartiet som vanligt var lite före sin
              tid.
            </seg>
            <seg n="cc8cc11b">
              Också jag tror att det kommer att ske, precis som Ronny Olander
              säger. Det kanske skulle vara synd om EU råkar gå före Sverige
              i den här frågan. Men det är okej. Det är konsumenterna som är
              vinnarna.
            </seg>
            <seg n="b27b61f9">
              Där har Miljöpartiet och Socialdemokraterna en liknande syn.
              Att vi värnar en lagstiftning från Miljöpartiets sida handlar
              om att vi också vill värna de konsumenter som inte är lika starka
              och inte alla gånger kan göra de medvetna valen.
            </seg>
            <seg n="ca99f86c">
              Man ska som konsument känna sig säker. Det som uppenbarligen
              är farligt och inte behövs kan man lagstifta mot. Som jag sade
              förut kommer det nu en översyn av näringsvärdesdeklarationerna
              av livsmedel i EU.
            </seg>
            <seg n="ebe36c88">
              Det vore väl konstigt om inte Sverige stöttade Danmark i den
              här frågan. Det blir lättare ju fler vi är som påverkar. Tyvärr
              har Sverige inte möjlighet att bestämma sin egen livsmedelslagstiftning
              längre. Vi får göra vad vi kan i de forum där beslut fattas.
            </seg>
          </u>
          <note type="speaker" n="ff8ce012">
            Anf. 175 JAN LINDHOLM (mp):
          </note>
          <u who="jan_lindholm_ff5f4c" xml:id="i-2b467ff746661649-0" n="563b629c" next="i-70e1f5b964241bd9-0">
            <seg n="06fcc29f">
              Herr talman! Jag ber så mycket om ursäkt att jag förlänger debatten.
              Jag kunde inte låta bli att anmäla mig till talarlistan när jag
              hörde Erik A Eriksson tala.
            </seg>
            <seg n="ac9658bb">
              Även om flera andra av de borgerliga debattörerna har nämnt detta
              och lite diffust talat om och jämfört mättat fett med transfetter
              blir det så tydligt när Erik säger: Det är 2 gram transfetter
              och 30 gram matfett för en normalkonsument i Sverige. Med det
              vill han på något sätt hävda att det skulle vara mindre viktigt
              med transfetter.
            </seg>
            <seg n="2cdc651d">
              Det är synd om riksdagen ska fatta beslut med så dåligt kunskapsunderlag.
              Det vore verkligen synd. Transfetter och mättat fett skiljer sig
              på många olika sätt. De flesta mättade fetterna innehåller både
              goda och dåliga kolesteroler. De goda kolesterolerna hjälper oss
              att ta hand om de onda. Transfetter sänker de dåliga kolesterolhalterna.
            </seg>
            <seg n="a3f96d03">
              Det innebär att man inte kan jämföra de två sorternas fett som
              något slags likartade eller jämförbara storheter. Dessutom talar
              man om ett genomsnitt. Det är inte vad som gäller för konsumenten.
              Det är många konsumenter i Sverige som intar över tio gram transfetter
              per dag. Det blir en väldigt felaktig bild av vad som är verkligheten
              för konsumenten.
            </seg>
            <seg n="616b4120">
              Ni talar väldigt mycket om att förenkla. Varför inser ni inte
              att en tydlig lagstiftning är en förenkling? Vi har mängder av
              saker som vi som konsumenter måste ta hänsyn till. Tänk vad skönt
              det vore att slippa hålla reda på huruvida det finns ett farligt
              ämne i den produkt man äter eller inte och i hur stora mängder.
              Ett förbud plockar bort den komponent som jag som konsument behöver
              tänka på. Det vore enkelt.
            </seg>
            <seg n="2dad48e3">
              Man blir orolig när Sofia Arkelsten talar om att det är så tungt
              för konsumenterna. Det blir extra jobbigt för konsumenterna med
              märkningar som till exempel Krav. Sedan säger hon att nyckelhålsmärkning
              är bra. Då undrar man.
            </seg>
            <seg n="39417fc6">
              Vi som medborgare i det här landet röstade i EU-omröstningen
              med det löftet att Sverige skulle vara pådrivande. Det var så
              ni lyckades tippa över de sista procenten väljare. De har kommit
              till mig och bett om ursäkt för att de blev lurade.
            </seg>
            <seg n="e8823755">
              Ni lurade dem att tro att Sverige skulle påverka och förändra
              EU. Varför tar ni inte chansen nu och visar dem att ni gör det?
              Varför sker förhandlingarna i det dolda? Varför fattar inte Sveriges
              riksdag ett beslut och går på Danmarks linje, visar att vi går
              före och gör precis det som ni försökte lova väljarna inför EU-valet?
            </seg>
            <seg n="13bf57fd">
              Vi tycker att Sverige ska markera det. Sedan driver ni det jättebra
              i förhandlingarna och kommer fram till det. Då kan ni säga: Titta
              här, vi har gjort det vi har lovat att göra som politiker och
              företrädare för Sverige. Det är synd att ni inte tar den chansen.
              Det skulle göra att politiken fick lite bättre rykte. Det vore
              jättebra om ni kunde bidra också med det.
            </seg>
            <seg n="91cddd90">
              Vi har många erfarenheter av att företag och näringsliv reagerar
              när det finns hot om lagstiftning. Det är väldigt vanligt. Det
              kan ni säkert komma på många exempel på. Det kommer EU-reglering.
              Vi kommer att få regler som på något sätt minskar halterna av
              transfetter i våra livsmedel.
            </seg>
            <seg n="dffbf7ba">
              Det finns inga argument. Jag har skrivit ned saker som ni skrivit
              här. Det finns inget som talar för att vi inte skulle fatta beslutet
              att Sverige går före. Glöm inte att det är olika för olika grupper.
            </seg>
            <seg n="bafa4d00">
              Vi talar om försiktighetsprincipen i Sverige. Varför skulle vi
              inte kunna ge medborgarna en möjlighet i väntan på att EU fattar
              de kloka besluten som det säkert kommer att fatta och visa att
              Sverige går före?
            </seg>
            <seg n="c495fc8e">
              Jag tycker att ni ska ändra er när det blir dags att rösta om
              detta nästa vecka. Tänk nu över det här. Man kan inte jämföra
              2 gram med 30 gram.
            </seg>
          </u>
          <note n="3980e6dc">
            I detta anförande instämde Gunvor G Ericson och Tina Ehn (mp).
          </note>
          <note n="78d1d168">
            Överläggningen var härmed avslutad.
          </note>
          <note n="1e97563f">
            12 § Bordläggning
          </note>
          <note n="78c1752c">
            Anmäldes och bordlades
          </note>
          <note n="98d00f43">
            13 § Anmälan om interpellationer
          </note>
          <note n="46836120">
            Anmäldes att följande interpellationer framställts
          </note>
          <note n="88388f63">
            den 21 februari
          </note>
          <note n="faf6eeb8">
            Eva Sonidsson
          </note>
          <note n="5d9dcd18">
            den 22 februari
          </note>
          <note n="2e12ae3d">
            Eva-Lena Jansson
          </note>
          <note n="2714e5b4">
            Sven-Erik Österberg
          </note>
          <note n="e961b7a2">
            Karin Svensson Smith
          </note>
          <note n="a2b0670f">
            Egon Frid
          </note>
          <note n="00819dc6">
            Interpellationerna redovisas i bilaga som fogats till riksdagens
            snabbprotokoll tisdagen den 27 februari.
          </note>
          <note n="d79d496d">
            14 § Anmälan om frågor för skriftliga svar
          </note>
          <note n="feac0328">
            Anmäldes att följande frågor för skriftliga svar framställts
          </note>
          <note n="5d9dcd18">
            den 22 februari
          </note>
          <note n="f188dfd5">
            Laila Bjurling
          </note>
          <note n="fc81173b">
            Tina Acketoft
          </note>
          <note n="a054ed42">
            Solveig Hellquist
          </note>
          <note n="d5a6ef34">
            Elisebeht Markström
          </note>
          <note n="8a4cf50a">
            Ulf Holm
          </note>
          <note n="47483352">
            Magdalena Andersson
          </note>
          <note n="d231636f">
            Billy Gustafsson
          </note>
          <note n="2ab6a635">
            Lars Wegendal
          </note>
          <u who="jan_lindholm_ff5f4c" xml:id="i-70e1f5b964241bd9-0" n="563b629c" prev="i-2b467ff746661649-0">
            <seg n="f654dc9d">
              Luciano Astudillo
            </seg>
          </u>
          <note n="8924a65f">
            Frågorna redovisas i bilaga som fogats till riksdagens snabbprotokoll
            tisdagen den 27 februari.
          </note>
          <note n="96e7a47c">
            15 § Kammaren åtskildes kl. 19.16.
          </note>
          <note n="e0eeafe5">
            Förhandlingarna leddes
          </note>
          <note n="1518cc5b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
