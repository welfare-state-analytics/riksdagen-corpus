<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--50</head>
          <docDate when="2006-01-18">2006-01-18</docDate>
        </div>
      </front>
      <body>
        <div>
          <note n="0fb35548">
            ﻿
          </note>
          <note n="3d6d7c54">
            Riksdagens protokoll
          </note>
          <note n="3c3b3501">
            2006/07:50
          </note>
          <note type="date" n="3ca14a2e">
            Torsdagen den 18 januari
          </note>
          <note n="ef2a3aad">
            Kl. 12:00 - 17:12
          </note>
          <note n="b9897080">
            1 § Val till Valprövningsnämnden
          </note>
          <note n="c6cb5b09">
            Tredje vice talmannen meddelade att till kammaren hade inkommit
            protokoll från valberedningen avseende val av ordförande och ersättare
            för ordföranden i Valprövningsnämnden.
          </note>
          <note n="d84a8da4">
            Vidare hade överlämnats gemensamma listor för val av sex ledamöter
            och sex suppleanter i Valprövningsnämnden. En promemoria med föreslagna
            namn hade delats ut till kammarens ledamöter.
          </note>
          <note n="2560eec2">
            Företogs val av ordförande och ersättare för ordföranden i Valprövningsnämnden.
          </note>
          <note n="6de92a82">
            Enligt ett enhälligt förslag av valberedningen valdes, för tiden
            till dess nytt val skulle äga rum, till
          </note>
          <note n="99325cae">
            ordförande i Valprövningsnämnden
          </note>
          <note n="a8b465ef">
            ersättare för ordföranden i Valprövningsnämnden
          </note>
          <note n="80552584">
            Företogs val av sex ledamöter och sex suppleanter i Valprövningsnämnden.
          </note>
          <note n="cddf1582">
            Sedan den gemensamma listan godkänts av kammaren befanns följande
            personer, för tiden till dess nytt val till nämnden skulle äga
            rum, valda till
          </note>
          <note n="ea12b1b9">
            ledamöter i Valprövningsnämnden
          </note>
          <note n="024045e5">
            suppleanter i Valprövningsnämnden
          </note>
          <note n="2baf9f1e">
            2 § Anmälan om kompletteringsval till näringsutskottet
          </note>
          <note n="0e37585e">
            Tredje vice talmannen meddelade att Socialdemokraternas riksdagsgrupp
            på grund av uppkommen vakans anmält Göran Persson i Simrishamn
            som suppleant i näringsutskottet.
          </note>
          <note n="e3621c4f">
            Tredje vice talmannen förklarade vald till
          </note>
          <note n="bd515c17">
            suppleant i näringsutskottet
          </note>
          <note n="a9d6fc4d">
            3 § Svar på interpellationerna 2006/07:154 och 191 om rätten
            till rättvis prövning för terroristmisstänkta
          </note>
          <note type="speaker" n="4f68663a">
            Anf. 1 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-0" n="38700d6a">
            <seg n="dcf171b9">
              Fru talman! Thomas Bodström har frågat mig om jag avser att arbeta
              för att den listade svenske medborgaren ska få sina intressen
              tillgodosedda. Alice Åström har frågat justitieministern vilka
              åtgärder som hon avser att vidta för att den svenske medborgare
              som uppförts på FN:s så kallade 1267-lista ska få en rättslig
              prövning i Sverige, vilka åtgärder hon avser att vidta för att
              förändra EU:s automatiska verkställande av FN:s beslut, samt vilka
              åtgärder hon avser att vidta för att förändra reglerna för den
              så kallade 1267-listan i syfte att öka rättssäkerheten. Ansvaret
              inom regeringen är så fördelat att det är jag som ska besvara
              interpellationen. Jag besvarar bägge interpellationerna i ett
              gemensamt svar.
            </seg>
            <seg n="7482b0f1">
              FN:s sanktioner enligt säkerhetsrådets resolution 1267 gäller
              personer och grupper som anses ha samröre med Usama bin Ladin,
              nätverket al-Qaida och talibanerna och omfattar så kallad frysning
              av tillgångar för dem som berörs. Alla operativa beslut om sanktionerna
              fattas i säkerhetsrådet, där Sverige för närvarande inte är medlem.
              Det gäller såväl beslut om riktlinjer för sanktionernas tillämpning
              som beslut om att föra upp enskilda eller grupper på den så kallade
              1267-listan. Resolution 1267 har antagits enligt FN-stadgans kapitel
              7, och dess operativa paragrafer är därmed folkrättsligt bindande.
              EU:s ministerråd har enhälligt beslutat att sanktionerna enligt
              resolution 1267 ska genomföras gemensamt i EU. Besluten om frysning
              av tillgångar genomförs i EG-förordningar. EG:s förstainstansrätt
              har i domar slagit fast att FN:s säkerhetsråds sanktionsbeslut
              enligt resolution 1267 är folkrättsligt och EG-rättsligt förpliktande
              för EU:s medlemsstater. Förstainstansrätten har också konstaterat
              att 1267-sanktionerna inte strider mot överordnade folkrättsliga
              normer.
            </seg>
            <seg n="3beeb8c5">
              Sverige har, liksom övriga Europeiska unionen och många andra
              länder, under lång tid framfört kritik rörande brister i rättssäkerheten
              i 1267-systemet. Låt mig slå fast att regeringen vidhåller denna
              kritik och aktivt fortsätter att verka för förbättringar. Under
              2006 har Sverige bland annat gemensamt med Schweiz och Tyskland
              initierat ett projekt vars slutrapport gjorts tillgänglig som
              officiellt FN-dokument (A/60/887). Rapporten visar brister i sanktionssystemen
              vad gäller bland annat rättssäkerhet och hänsynen till mänskliga
              rättigheter och ger förslag till förbättringar beträffande listning,
              avlistning och omprövning. Rapporten har fått stort genomslag
              och har utgjort en del av underlaget för den översyn av riktlinjerna
              för sanktionerna som pågår inom säkerhetsrådets sanktionskommitté.
            </seg>
            <seg n="761443b7">
              Sanktionskommitténs översynsarbete har alltså påverkats av Sveriges
              och likasinnade länders engagemang för stärkt rättssäkerhet och
              har lett till flera förbättringar. I dag finns en närmare definition
              av kriterierna för listning, rätt till humanitära undantag, högre
              krav på beslutsunderlaget för listningsbeslut och en procedur
              för avlistning. I december förra året beslutade säkerhetsrådet
              att inrätta en kontaktpunkt för avlistning i FN-sekretariatet,
              som ger enskilda möjlighet att vända sig direkt till FN för att
              begära avlistning. Detta har Sverige länge verkat för. Steg har
              således tagits mot stärkt rättssäkerhet. Fortfarande saknas dock
              möjligheten till en oberoende och opartisk omprövning av säkerhetsrådets
              listningsbeslut. Regeringen kommer därför också framgent att ge
              hög prioritet åt att verka för tillfredsställande rättssäkerhet
              i 1267-systemet, inklusive stärkta möjligheter till omprövning
              av säkerhetsrådets beslut.
            </seg>
            <seg n="83c78dde">
              Vad rör den svenske medborgaren grundar sig sanktionskommitténs
              beslut på allvarliga anklagelser om kopplingar till al-Qaida.
              Regeringen har i dagsläget ingen anledning att ifrågasätta kommitténs
              bedömning att kriterierna för listning är uppfyllda. Det finns
              därmed inga sakliga skäl för Sverige att motsätta sig en sanktionslistning.
              Om personen i fråga själv skulle anse sig vara felaktigt uppförd
              på listan och vill få sin sak prövad är regeringen självfallet
              beredd att bistå honom med att vidarebefordra hans begäran till
              sanktionskommittén. Utrikesdepartementet har brevledes informerat
              honom om denna möjlighet. EU:s medlemsstater är skyldiga att medverka
              till att en sådan begäran från en medborgare prövas av sanktionskommittén.
              Om han så önskar kan han också vända sig direkt till sanktionskommittén
              med en begäran om avlistning. UD har informerat honom också om
              den möjligheten, eller försökt, liksom om möjligheten att till
              förstainstansrätten överklaga det EG-rättsliga beslutet som genomför
              frysningen av tillgångar.
            </seg>
            <seg n="21860574">
              När det gäller rättslig prövning i Sverige vill jag påminna om
              att det ytterst är domstolarna själva som avgör vilka ärenden
              de vill ta upp. Frågan rör dock i grunden säkerhetsrådets roll
              i upprätthållandet av internationell fred och säkerhet. Respekten
              för de befogenheter som FN-stadgan tilldelar säkerhetsrådet har
              medfört att staterna ansett att nationella domstolar inte bör
              överpröva rådets beslut. Värnandet om folkrätten har varit, och
              kommer under den nuvarande regeringen att förbli, en hörnsten
              i svensk utrikespolitik. Säkerhetsrådets befogenheter har dock
              traditionellt utövats på mellanstatlig nivå, där överväganden
              om grundläggande mänskliga rättigheter inte gör sig gällande på
              samma sätt som när åtgärder riktas mot enskilda individer. När
              åtgärderna riktas mot enskilda är det av grundläggande betydelse
              att det sker med beaktande av rättsstatens principer, inte minst
              för tilltron till FN och dess sanktionssystem. Regeringens bedömning
              är att det bästa sättet att komma till rätta med rättssäkerhetsbristerna
              i sanktionssystemet är fortsatt samverkan med likasinnade länder
              på internationell nivå.
            </seg>
          </u>
          <note type="speaker" n="9c8b4293">
            Anf. 2 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-0" n="7af9174d">
            <seg n="8dad61f7">
              Fru talman! Jag vill börja med att tacka utrikesministern för
              svaret. Det här är en fråga som har varit ytterst aktuell i Sverige
              under ganska många år.
            </seg>
            <seg n="0c5ab717">
              Vi har vid tidigare tillfällen haft tre svenskar som också varit
              upptagna på FN:s sanktionslista, och då gick det väldigt lång
              tid. Det var en väldigt stark opinion som gällde rättssäkerheten
              och skyddet för den enskilda individen. Den sista personen avlistades
              så sent som förra året efter att i fem år ha varit upptagen på
              FN:s sanktionslista.
            </seg>
            <seg n="7c99065f">
              Inga anklagelser fördes någonsin fram. De som befinner sig på
              FN:s sanktionslista får aldrig veta exakt vad de är anklagade
              för. Även om det är viktigt att föra kampen mot terrorism är det
              minst lika viktigt att försvara rättssäkerheten och försvara mänskliga
              rättigheter.
            </seg>
            <seg n="aac89817">
              För Vänsterpartiet är det ganska tydligt att FN med den här sanktionslistan,
              som riktar sig mot enskilda individer, har försatt sig i ett läge
              där man faktiskt bryter mot sina egna konventioner. I FN-konventionerna
              om mänskliga rättigheter finns rätten till en rättvis och opartisk
              rättegång inom rimlig tid inskriven. Här har det nu skapats ett
              system där människor får leva i ett vakuum.
            </seg>
            <seg n="da75c2e8">
              Mina frågor ställs till utrikesministern. Jag är glad över att
              den tidigare svenska regeringen agerade för att förstärka rättssäkerheten.
              Jag är väldigt glad att också den nuvarande regeringen tydligt
              säger sig vilja företräda linjen att rättssäkerheten i systemet
              ska förstärkas.
            </seg>
            <seg n="be621e8f">
              Det är ändå två saker som jag skulle vilja fråga om. Det ena
              är att EU-domstolen har fällt ett avgörande när det gäller listningen
              av Mujahedin. I domstolsbeslutet pekas det på att det är en stor
              brist i rättssäkerhetssystemet att man inte får kännedom om vad
              man är anklagad för, hur man ska kunna anföra kritik mot det eller
              hur man ska kunna försvara sig. Vad jag har förstått håller rådet
              på att titta närmare på hur man ska förändra EU:s sanktionslista,
              den som följer på FN:s sanktionslista.
            </seg>
            <seg n="968a9558">
              Min fråga är hur den svenska regeringen agerar i det här fallet,
              hur man följer upp domen och vilka ändringar det kan föranleda.
              Här ser jag en stor möjlighet att faktiskt kunna göra någonting
              tydligt och konkret, så att det inte bara blir kosmetiska ändringar.
            </seg>
            <seg n="a31d8ab1">
              Den andra frågan handlar om den rättsliga prövningen i Sverige,
              vilket jag vet inte är utrikesministerns bord egentligen. Om Sverige
              accepterar att en person sätts upp på FN:s sanktionslista med
              allvarliga anklagelser om nära samröre med al-Qaida, och den personen
              befinner sig i Sverige och anklagelserna är sanna, är det definitivt
              ett brott mot den terroristlagstiftning som vi har antagit i Sveriges
              riksdag, även om Vänsterpartiet riktade kritik mot den. Att stödja
              terrorism och att understödja brott som kan följa på det här är
              olagligt enligt svensk lagstiftning.
            </seg>
            <seg n="960f0448">
              Hur kan vi i Sverige hamna i ett sådant läge att vi säger att
              vi accepterar att någon blir listad och att det säkert har skett
              på saklig grund, men inte vidtar några rättsliga åtgärder? Det
              är något som definitivt är möjligt enligt vår egen svenska lagstiftning.
              Här hamnar vi i ett vakuum, där människor befinner sig helt utan
              möjlighet att få sin sak prövad. Det kan inte vara rimligt.
            </seg>
          </u>
          <note n="af808457">
            Tredje vice talmannen konstaterade att Thomas Bodström, som framställt
            interpellation 2006/07:191, inte var närvarande i kammaren.
          </note>
          <note type="speaker" n="717543ba">
            Anf. 3 Utrikesminister CARL BILDT (m) replik:
          </note>
          <u who="minister_id" xml:id="i-22e664ffed3fcb64-1" n="38700d6a">
            <seg n="6c950d70">
              Fru talman! Jag framför mitt stora tack till Alice Åström för
              att hon är här för att ta emot svaret. Det underlättar debatten
              i någon utsträckning, får man säga. Jag ska försöka att i mån
              av förmåga också svara på frågorna.
            </seg>
            <seg n="2f8948f7">
              Frågeställningen vad gäller Mujahedinärendet har jag inte riktigt
              klar för mig. Jag tror att den rör resolution 1373 egentligen.
              Vad jag skulle föreslå i den delen är att vi återkommer i något
              annat sammanhang, så ska jag utlova att det blir ett mer sakkunnigt
              svar på den punkten.
            </seg>
            <seg n="7a2fee2f">
              I den andra delen tror jag att vi är överens. Mänskliga rättigheter
              är oerhört viktiga. De är fundamentala. Men jag skulle vilja säga
              att kampen mot terrorismen också är en kamp för mänskliga rättigheter.
              Terrorismen riktar sig mot de mänskliga rättigheterna. Den kränker
              människolivet på ett sätt som ingen av oss kan acceptera. Det
              är klart att detta leder till gränsdragnings- och balansproblem
              som inte är alldeles enkla att lösa.
            </seg>
            <seg n="1972b0a3">
              När resolutionen först antogs, omedelbart efter den 11 september,
              listades ett stort block av människor utan någon prövning värd
              namnet, och tre svenskar kom in. Jag tror att vi är alldeles överens
              om att detta i grunden var mycket otillfredsställande. Nu har
              vi tack och lov lyckats att både lösa de konkreta fallen och påbörja
              en process där vi får in element i detta system som gör det något
              mindre otillfredsställande. Vi är inte nöjda med det. Vi ska fortsätta
              den processen.
            </seg>
            <seg n="462c1568">
              När detta är sagt ska det sägas att kampen mot terrorismen är
              oerhört viktig. Det är i grunden en kamp för demokrati och för
              mänskliga rättigheter. Vi har också en mycket tydlig princip i
              svensk utrikespolitik, nämligen respekt för folkrätten enligt
              den internationella rätten, Förenta nationerna, FN:s säkerhetsråd.
              När säkerhetsrådet, med den auktoritet som ligger i stadgans kapitel
              7, fattar ett beslut är det folkrättsligt bindande, och vi har
              att följa det i detta fall.
            </seg>
            <seg n="01534eca">
              I det här konkreta fallet, bara för att nämna det i all korthet,
              var processen väldigt annorlunda mot de andra tre kända fallen.
              I det här fallet vände man sig från viss sida till säkerhetsrådets
              sanktionskommitté, men det är det facto säkerhetsrådet, med ett
              antal fall. Det skedde, såvitt jag kan förstå, en rätt ingående
              individuell prövning av de olika länder som sitter i säkerhetsrådet.
              Jag vill inte säga att den uppfyllde rättssäkerhetskrav, men det
              skedde dock en ingående internationell prövning av länder som
              Danmark, för att ta ett exempel på ett land som har varit med
              i denna prövning. Det innebar inte att samtliga de fall som gick
              fram till sanktionskommittén sedermera ledde till en listning,
              för det finns fall som gick fram men inte klarade prövningen.
              Men i det här fallet gick fallet fram.
            </seg>
            <seg n="c820594b">
              När denna regering tittade på ärendet den tidigare regeringen,
              med den frånvarande interpellanten Bodström som ansvarig, har
              också tittat på ärendet och har inte, vad jag vet, anfört några
              synpunkter konstaterade vi att det faktiskt fanns rätt påtagliga
              omständigheter. Den information som är tillgänglig är att det
              handlar om en svensk medborgare som på 90-talet deltagit i ett
              träningsläger för terrorister som drevs av al-Qaida i Afghanistan
              och som har kopplingar till flera viktiga al-Quaidaledare. Han
              har haft kopplingar till al-Zarqawi och den inre kretsen kring
              al-Zarqawi i Irak. Detta är anklagelser som är allvarliga.
            </seg>
            <seg n="a386f425">
              Sedan kan man komma till den senare frågan: Går då inte detta
              att lagföra i Sverige? Jag kan inte bedöma det, och det är de
              rättsvårdande myndigheterna som ska göra det. Men en omständighet
              i det här fallet är, som jag förstår utan att vara sakkunnig då
              det inte är Utrikesdepartementets angelägenhet, att hans närvaro
              på svenskt territorium under relativt lång tid har varit svår
              att belägga, det vill säga att han förmodligen icke har varit
              i Sverige på mycket lång tid. Det har i någon utsträckning komplicerat
              just den aspekten av fallet.
            </seg>
          </u>
          <note type="speaker" n="90bf86ed">
            Anf. 4 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-1" n="7af9174d">
            <seg n="3d78c4fd">
              Fru talman! Det stora problemet med FN:s sanktionslistor, oavsett
              om det har skett förbättringar och, som utrikesministern säger,
              det i det här fallet har skett ingående prövningar, är att de
              aldrig offentliggörs. Det är ingenting som kommer till offentlighet.
              Det finns inte någon möjlighet för den enskilda individen att
              över huvud taget bemöta den eller att försvara sig i det här fallet.
            </seg>
            <seg n="d963e35b">
              En annan sak som jag vill poängtera är att man, som också utrikesministern
              gör, hänvisar till något som den här personen har gjort för det
              är det som har kommit ut i början av 90-talet. I år är det 2007.
              När det gäller kampen mot terrorism finns det de som haft samröre
              eller kontakter med terroristorganisationer som faktiskt lämnat
              dessa organisationer, som tagit sig därifrån och avstår från dessa
              kontakter. Det måste vara en av de viktiga delarna i kampen mot
              terrorism.
            </seg>
            <seg n="4e239a97">
              När det nu hänvisas till saker som skedde i början av 90-talet,
              utan att man kan försvara sig och utan att man får se anklagelserna,
              finns det en stor risk att vi förlorar kampen mot terrorism. Har
              du en gång haft ett samröre ska du för alltid kunna bli dömd eller
              bli utsatt för den här typen av sanktioner. Det är den ena delen.
            </seg>
            <seg n="38a594b4">
              Den andra delen är den problematik som jag tycker att både FN-systemet
              och hela världen hamnade i efter den 11 september: Hur ska vi
              kunna försvara demokrati och mänskliga rättigheter genom att vi
              inskränker demokrati och mänskliga rättigheter, när vi frångår
              de mest grundläggande mänskliga rättigheterna och frångår FN-konventioner
              som så tydligt pekar ut rätten till en opartisk och rättvis rättegång?
            </seg>
            <seg n="0f0d5fd5">
              När FN-systemet i sig frångår de här viktiga principerna är vi
              allihop på ett sluttande plan. Därför är det så oerhört viktigt
              att vi varje gång när det här händer för en ingående debatt och
              att man från svensk sida och från regeringens sida hela tiden
              för den här debatten. Det här är inget rimligt system. Det här
              är ett system som kommer att innebära att vi förlorar mot terrorismen
              i stället för att vinna.
            </seg>
            <seg n="23d5642e">
              Sedan gäller det den rättsliga prövningen i Sverige. Det är självklart
              så att det är domstolarna som själva avgör, och de rättsvårdande
              myndigheterna, när man ska lyfta upp fall. Men jag tror att det
              för svenska folket ändå blir en väldig dubbeltydighet. Å ena sidan
              är det så allvarliga anklagelser att vi sätter upp någon på sanktionslistan
              och Sverige accepterar det här. Och man säger att det är allvarliga
              omständigheter. Å andra sidan kan den här personen i så fall vistas
              i Sverige, röra sig fritt utan att kunna ställas till rätta för
              eventuella brott, när vi nu har en lagstiftning där det är möjligt.
            </seg>
            <seg n="19275237">
              Det blir en dubbeltydighet i systemet. Vi riskerar att urholka
              rättstryggheten och rättssäkerheten både i FN-systemet och i vårt
              eget rättssystem om vi får den här dubbeltydigheten. Där behöver
              det också vara tydligt. Och man behöver både i EU-sammanhang och
              i FN-sammanhang påtala konflikten mellan det nationella rättssystemet
              och FN:s sanktionslista och de brister i fråga om rättssäkerhet
              som finns där.
            </seg>
          </u>
          <note type="speaker" n="c1e35004">
            Anf. 5 THOMAS BODSTRÖM (s):
          </note>
          <u who="unknown" xml:id="i-00f6b174720215d1-0" n="d17952aa">
            <seg n="22a2000f">
              Fru talman! Jag ska först beklaga att jag har fått felaktig information
              om interpellationen det var nummer tre. Jag ber om ursäkt för
              det.
            </seg>
            <seg n="49bf6a80">
              Men jag tycker ändå att det känns bra att få möjlighet att diskutera
              de här sakerna. Ett av de allvarligaste hoten, som finns, mot
              vår demokrati är ju terrorism. Det är någonting som vi socialdemokrater
              har drivit hårt i kampen mot terrorism. Vi har varit drivande
              inte bara i Sverige. Vi har också varit drivande i EU för att
              vi ska få ett effektivt bekämpande av terrorism. Det här bygger
              dock på att vi hela tiden för kampen med demokratiska medel. Just
              därför att terrorismen hotar demokratin kan vi bara vinna över
              terrorismen om vi bekämpar den med demokratiska medel.
            </seg>
            <seg n="f5f05fb1">
              Det här innebär också att vi måste vara kritiska när förslag
              väcks som strider mot rättssäkerheten. Vi får inte säga att det
              här är acceptabelt bara för att vi ska bekämpa terrorism. Därför
              har vi varit kritiska mot framför allt två saker. Det ena är Guantánamo.
              Vi kan inte acceptera att människor hålls inlåsta år efter år
              utan att få en rättvis prövning, oavsett vad de har gjort sig
              skyldiga till. Det andra är FN:s sanktionssystem, som också strider
              mot alla grundläggande rättigheter.
            </seg>
            <seg n="67f06ca6">
              När det gäller sanktionssystemet handlar det ju om att frysa
              tillgångar. Man får inte veta varför. Man får ingen möjlighet
              till någon muntlig process, och man har ingen möjlighet att överklaga.
              Vi är fullt medvetna om att Sverige har ett ansvar gentemot FN.
              Och till dess att vi hittar ett eget system är vi också skyldiga
              att följa det. Men det faktum att vi är skyldiga att följa det
              innebär inte att vi inte ska protestera när det gäller både de
              enskilda personer som drabbas och systemet i sig.
            </seg>
            <seg n="9d00f9f4">
              Det här har ju varit en diskussion som har förts sedan 2001.
              Och det har varit en diskussion som har förts från vänster till
              höger. Det har inte varit en partipolitisk diskussion, därför
              att alla har varit kritiska mot det här systemet. Och alla har
              ställt sig bakom den här kritiken ända tills jag först hörde Carl
              Bildt säga positiva saker om det här. Det är första gången som
              en minister accepterar att en person förs upp på listan.
            </seg>
            <seg n="73e74e06">
              Därför vill jag nu ställa frågor till Bildt. Den första frågan
              är: Vad grundar ni det på när ni nu plötsligt accepterar det här
              systemet? Vad är det som gör att det här systemet skulle vara
              ett trovärdigt system? Den andra frågan är: Vad ska ni göra för
              att förbättra systemet? Och den tredje frågan är: Vad ska ni göra
              för att hjälpa den svensk som nu har förts upp och för att gottgöra
              de misstag som redan har gjorts?
            </seg>
          </u>
          <note type="speaker" n="127313bc">
            Anf. 6 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-2" n="38700d6a">
            <seg n="9ba9ecda">
              Fru talman! Jag får börja med Thomas Bodströms frågor. Delar
              av detta har vi kanske täckt. Men det har inträffat att även jag
              har kommit försent till riksdagsdebatten, så jag ska inte moralisera
              alltför högljutt i denna fråga.
            </seg>
            <seg n="0c4c706b">
              Thomas Bodström har några frågor. Varför accepterar vi systemet?
              Ja, det är för att det är ett beslut fattat av FN:s säkerhetsråd.
              Och jag konstaterar att du satt i en regering som också accepterade
              systemet. När det gäller de tre som vi diskuterade tidigare, där
              förfarandet på alla sätt var ytterligt otillfredsställande, accepterades
              den tillämpningen fullt ut i Sverige av den regering där du satt
              med. Där kunde man kritisera systemet. Men jag måste medge att
              du inte hade mycket val. Men du accepterade systemet, även när
              det tillämpades i fall som från rättssäkerhetssynpunkt var synnerligen
              mycket mer tvivelaktiga än vad som gällde i det här fallet.
            </seg>
            <seg n="09135092">
              I det här konkreta fallet, för att ta det, säger du acceptera.
              Men det formella beslutet är att vi inte har motsatt oss. Jag
              tror att du är väl förtrogen med skillnaden mellan de två. Det
              här var ju ett ärende som vi hittade på ditt bord när den nya
              regeringen tillträdde, så det är inget okänt ärende för dig. Och
              det skulle bara tillfredsställa min personliga nyfikenhet att
              få veta vilket beslut som du hade rekommenderat. Skulle Sverige
              officiellt ha motsatt sig denna listning? Då kan man konstatera
              att det inte hade gjort någon skillnad i sak över huvud taget
              därför att det här är ett beslut som fattas av FN:s säkerhetsråd,
              och det är bindande för Sverige oavsett vad den svenska regeringen
              säger. Däremot tyckte vi att det i det här fallet fanns så pass
              graverande information att det hade gett en underlig signal vad
              gäller Sveriges beslutsamhet i kampen mot terrorismen om vi hade
              motsatt oss. Det hade kanske varit bra i fråga om en del inrikespolitiska
              poäng, men det hade varit dåligt när det gäller signalen mot terrorismen,
              kampen mot terrorismen. Och det hade inte haft någon effekt över
              huvud taget. Politik är ibland, för vissa, att bara vifta med
              flaggor och använda tomma ord, men någon effekt hade det absolut
              inte haft.
            </seg>
            <seg n="27096d10">
              Sedan tror jag att Thomas också frågade och Alice var inne på
              detta vad vi då gör för den här individen. Ja, det finns ju nu
              möjligheter att gå tillbaka till sanktionskommittén. Det finns
              olika instrument som jag redogjorde för i interpellationssvaret
              och i en tidigare debatt. Och där har regeringen förklarat att
              vi har en skyldighet att då hjälpa till och ta ärendet tillbaka
              till sanktionskommittén. Och vi har i alla fall försökt att informera
              individen i fråga om detta. Om den informationen har nått fram
              vet jag inte. Vi har kunnat sända den informationen till den adress
              där vi är medvetna om att han senast var folkbokförd i Sverige,
              men så mycket mer har inte varit möjligt att göra. Men jag kan
              konstatera att det icke har förekommit, från honom eller från
              något ombud för honom, någon begäran om att vi skulle utnyttja
              de mekanismer som faktiskt finns för att gå tillbaka och pröva
              det här beslutet på ett eller annat sätt.
            </seg>
            <seg n="ae851b0f">
              Därmed hoppas jag att jag också har täckt in åtminstone lite
              av vad Alice frågade om.
            </seg>
          </u>
          <note type="speaker" n="0d179e04">
            Anf. 7 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-2" n="7af9174d">
            <seg n="c0ef0830">
              Fru talman! Det här är ju en oerhört svår och komplicerad situation.
              Men trots att den är svår och komplicerad får vi inte glömma att
              det handlar om enskilda individer. I det här fallet är det en
              man som inte har trätt fram. Det är ingenting som vi har kunnat
              läsa om i tidningarna. Vi har inte sett någon företrädare för
              mannen vara ute och uttala sig. Därför blir det ganska tyst. Det
              blir tyst i debatten i Sverige. Och alla de som tidigare var ganska
              intensiva i den här debatten och kritiserade systemet är ganska
              tysta den här gången. Därför är det viktigt i mitt uppdrag som
              riksdagsledamot att försvara också den enskilda individen, mot
              staten eller mot FN-systemet eller EU-systemet. Det handlar om
              att se den enskilda individen.
            </seg>
            <seg n="3f303ca0">
              Hur det är i det här fallet är en kunskap som ingen av oss har,
              men vi vet att i de tidigare fallen, när det gällde listningen,
              var det inte bara den enskilda individen som drabbades. Det var
              frun. Det var barnen. Det var flera som faktiskt blev oerhört
              påverkade av det här beslutet. Därför är det här oerhört viktigt.
              Och jag är glad över att utrikesministern säger att Sverige ska
              fortsätta att driva de här frågorna i FN och att man ska skapa
              ett rättssäkert system. Vad jag kan utläsa av svaren tycks vi
              vara ganska överens om att det är ett system där man kan få sin
              sak rättsligt prövad, där man kan få en förhandling och där man
              kan få en möjlighet att försvara sig. Det är ett sådant system
              som vi måste landa i.
            </seg>
            <seg n="77482d3e">
              Det känns glädjande att vi är överens om det, och vi får allihop
              hjälpas åt. Men då tror jag också att det är viktigt att opinionen
              i Sverige och vi alla gemensamt höjer vår röst. Det här är inte
              en fråga bara för regeringen eller för oppositionen, utan det
              är nog för oss alla som försvarar rättssäkerhet och demokrati.
            </seg>
          </u>
          <note type="speaker" n="313cc4c7">
            Anf. 8 THOMAS BODSTRÖM (s):
          </note>
          <u who="unknown" xml:id="i-00f6b174720215d1-1" n="d17952aa">
            <seg n="90fd99df">
              Fru talman! Carl Bildt säger här att det var samma sak under
              den socialdemokratiska regeringen. Det är fel. Det finns en grundläggande
              skillnad. Vi accepterade aldrig systemet som ett rättssäkert system.
              Till skillnad mot den nuvarande regeringen arbetade dåvarande
              utrikesministrar sida vid sida, vilket är unikt, med advokaterna,
              bland annat advokat Thomas Olsson, och bistod så mycket som möjligt
              för att man ansåg att det här systemet var så felaktigt.
            </seg>
            <seg n="2722b057">
              Det är alldeles riktigt och det ska man skilja åt att det är
              en sak att vi formellt var tvungna att följa det, en annan sak
              att vi ska acceptera dess legitimitet på det sättet att vi ska
              lägga oss platt och vara passiva. Det är det som är så regelvidrigt
              med det här systemet, att det faktiskt är så mycket politik. Det
              spelar också väldigt stor roll vad utrikesministern och regeringen
              har för uppfattning. Det är ingen hemlighet att det är USA som
              lägger förslag till sanktionskommittén i stort sett vid samtliga
              tillfällen. Det spelar roll vad en regering gör, framför allt
              en utrikesminister men också en justitieminister.
            </seg>
            <seg n="45031b81">
              Just därför tog jag upp det vid varje tillfälle då jag hade möjlighet,
              inte bara med USA:s justitieminister utan med varje justitieminister
              i EU, och jag tog upp det på ett särskilt möte redan 2002, och
              sade att vi aldrig får acceptera ett system där man inte får en
              möjlighet att få det här prövat. Jag har gång på gång under alla
              dessa år sagt att detta är ett regelvidrigt system som vi inte
              kan acceptera. Till dess att vi får ett eget system i Sverige
              där man kan få en möjlighet att pröva det har jag motionerat om
              nu i riksdagen, och det arbetet hoppas jag att ni driver vidare
              är det viktigt att man tar alla möjligheter att hjälpa de enskilda
              personerna så att de får den rättssäkerhet som behövs. Därefter
              ska vi naturligtvis också frysa tillgångarna för personer som
              är beredda att begå terroristdåd, men det ska göras med den rättssäkerhet
              som finns enligt till exempel svenska lagar med möjlighet att
              få det prövat i domstol, möjlighet att få offentliga försvarare
              och möjlighet att överklaga. Det är det som är skillnaden mellan
              när vi agerade och det sätt på vilket Carl Bildt har agerat.
            </seg>
          </u>
          <note type="speaker" n="2337b0cf">
            Anf. 9 Utrikesminister CARL BILDT (m):
          </note>
          <u who="minister_id" xml:id="i-ac946ad2d6b9a81f-0" n="38700d6a" next="i-77bde3401611e26f-0">
            <seg n="3cafd9ec">
              Fru talman! Thomas Bodström hade inte möjlighet att svara på
              min fråga, det vill säga: Vad tyckte han att regeringen skulle
              ha gjort? Det var nämligen så att vi hittade ärendet på hans bord.
            </seg>
            <seg n="83da0f62">
              Jag såg att han hade ett offentligt uttalande och säger att vi
              skulle ha stoppat beslutet. Thomas vet mycket väl att det kan
              vi inte göra. Vi sitter inte i FN:s säkerhetsråd. Det var ett
              bindande beslut av FN:s säkerhetsråd. Vi kunde ha protesterat
              högljutt och sagt att det är fel. Vi valde att säga att vi motsätter
              oss det inte, för vi ansåg att det faktiskt fanns rätt graverande
              information i det här konkreta fallet, och kampen mot terrorismen
              är viktig. Vi är eniga om det. Samtidigt har vi pekat på de brister
              som finns i systemet, och vi har pekat på de möjligheter som finns
              för individen att göra sin sak gällande. Detta har som bekant
              inte skett. Alice Åström var inne på det.
            </seg>
            <seg n="14cf499d">
              Thomas Bodström vill göra detta till en stor politisk skillnad.
              Det är möjligt att det är det. Jag vet inte. Men han har suttit
              i en regering där man fullt ut har accepterat tillämpningen av
              detta system, även i situationer då det inte ens fanns minimal
              rättssäkerhet eller möjligheter att återkomma. Det gäller de tre
              svenskarna med det som då inträffade.
            </seg>
            <seg n="a8ccfe87">
              Jag klandrar inte Thomas Bodström för detta, för även Thomas
              Bodströms regering var bunden av FN:s säkerhetsråd och hade en
              skyldighet att göra det man gjorde. Men det gör kanske att tonläget
              skulle vara lite annorlunda i detta. Han har själv suttit i en
              regering som har varit med och de facto genomfört åtgärder som
              från rättssäkerhetsutgångspunkt har varit värre.
            </seg>
            <seg n="aa27dd52">
              Sedan tror jag att vi har gemensamma synpunkter på att man ska
              ändra det här systemet. Det ska man göra. Jag vet fortfarande
              inte hur Thomas Bodström kan säga offentligt att han kan stoppa
              FN:s säkerhetsråd och fattade beslut. Den makten har inte vare
              sig Thomas Bodström, Carl Bildt eller Alf Svensson eller någon
              annan i Sverige. När beslut är fattat har vi att förhålla oss
              till detta, och vår bedömning var att här är informationen så
              pass graverande att det hade varit en allvarlig felaktig signal
              från Sverige om kampen mot terrorismen om vi offentligt hade motsatt
              oss beslutet. Samtidigt påpekar vi osäkerheterna i systemet. Samtidigt
              visar vi på de möjligheter som finns för individen att återkomma,
              där individen av skäl som jag inte kan bedöma har valt att inte
              göra det.
            </seg>
          </u>
          <note n="1127d262">
            Anf. 10 TREDJE VICE TALMANNEN:
          </note>
          <u who="minister_id" xml:id="i-77bde3401611e26f-0" n="38700d6a" prev="i-ac946ad2d6b9a81f-0">
            <seg n="d59ff6d0">
              Eftersom utrikesministern ställt en konkret fråga till Thomas
              Bodström ger jag Thomas Bodström möjlighet att ge ett svar på
              den.
            </seg>
          </u>
          <note type="speaker" n="3c85678b">
            Anf. 11 THOMAS BODSTRÖM (s):
          </note>
          <u who="unknown" xml:id="i-00f6b174720215d1-2" n="d17952aa">
            <seg n="7059a64b">
              Fru talman! Det här ärendet handlades även tidigare på utrikesministerns
              bord, men jag fick en fråga om det här konkreta fallet. Jag sade
              som jag har sagt vid samtliga tillfällen: Nej, vi ska inte acceptera
              att någon svensk fördes ut. Just i det konkreta fallet sade jag
              nej, liksom i alla andra fall när jag har fått den här frågan.
              Det är det som är den avgörande skillnaden.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="401ba65e">
            4 § Svar på interpellation 2006/07:188 om bortförda barn
          </note>
          <note type="speaker" n="33791946">
            Anf. 12 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-3" n="38700d6a">
            <seg n="1b27a08e">
              Fru talman! Göran Lindblad har i sin interpellation återkommit
              till frågan om vilka åtgärder jag avser att vidta för att på olika
              sätt effektivt hjälpa den förälder som drabbats av att barnet
              blivit bortrövat av den andre föräldern så att Sverige ska leva
              upp till medborgarnas förväntningar om att den drabbade föräldern
              kan få hem sitt barn.
            </seg>
            <seg n="df1abbd4">
              Det är en angelägen uppgift för Utrikesdepartementet att bistå
              föräldrar vars barn blivit bortförda till ett annat land i samband
              med en vårdnadstvist. Såväl i större internationella sammanhang
              som i enskilda ärenden hävdar Sveriges regering barnets rätt med
              hänvisning till 1980 års Haagkonvention om de civila aspekterna
              på internationella bortföranden av barn och 1989 års FN-konvention
              om barnets rättigheter.
            </seg>
            <seg n="4abab34a">
              Det finns emellertid få frågor som är så svåra att hantera som
              dessa. Bakom varje enskilt fall finns människor med olika syn
              på barn, familj och samhälle. Den ökade rörligheten över gränserna
              har lett till att antalet vårdnadstvister med internationella
              inslag har ökat, och dessa tvister involverar inte sällan kollisioner
              med rättskulturer som är olika vår egen.
            </seg>
            <seg n="9be3f550">
              Jag vill här inte gå in på handläggningen av några enskilda fall,
              men följande generella kommentarer rörande dessa ärenden kan jag
              emellertid göra.
            </seg>
            <seg n="b38c522c">
              Antalet inkomna ärenden gällande barnbortförande och umgänge
              har under de senaste tre åren varierat mellan 70 och 95. I varje
              enskilt ärende lämnar UD:s konsulära och civilrättsliga enhet
              omfattande stöd och hjälp till den drabbade föräldern. UD har
              även inlett ett nära och fruktbart samarbete med kolleger i de
              nordiska grannländerna för att utbyta erfarenheter rörande hanteringen
              av denna typ av ärenden.
            </seg>
            <seg n="7eb815f3">
              I ärenden som rör bortförda barn till länder anslutna till Haagkonventionen
              handläggs ärendena genom samarbete mellan Sveriges centralmyndighet
              Utrikesdepartementet och det andra landets centralmyndighet. Konventionen
              bygger således på samarbete och ömsesidigt förtroende mellan centralmyndigheterna
              i konventionsstaterna. Endast undantagsvis är det aktuellt att
              använda de diplomatiska kanalerna. Generellt sett har Haagkonventionen
              visat sig vara ett bra verktyg för att förebygga och motverka
              internationella bortföranden av barn.
            </seg>
            <seg n="1503ef45">
              I ärenden om bortförande till länder som inte är anslutna till
              Haagkonventionen finns inget internationellt regelverk att åberopa.
              Sådana ärenden är därför svårlösta, och handläggningstiden blir
              ofta lång.
            </seg>
            <seg n="df9ff6bb">
              Men även i ärenden med länder som är anslutna till Haagsamarbetet
              visar erfarenheterna att det kan förekomma problem. Besluten om
              återförande av barn fattas i domstolar, och besluten kan överklagas.
              I vissa länder kan det ta mycket lång tid innan ett slutligt beslut
              föreligger. Den långa tidsutdräkten kan leda till att barnet anpassar
              sig till sin nya miljö och till att ett återförande av barnet
              då inte anses vara i barnets intresse.
            </seg>
            <seg n="b5a1374b">
              Den rättsliga komplexiteten i dessa ärenden är ofta omfattande.
              Härtill kommer att det i vissa ärenden ofta är en förutsättning
              att man kan upprätta åtminstone någon form av kontakt med den
              bortförande föräldern. Ibland får man bedöma om det går att kombinera
              ett straffrättsligt och ett civilrättsligt förfarande. I andra
              fall kan ett straffrättsligt förfarande mot den bortförande föräldern
              riskera att ytterligare försvåra ett redan besvärligt ärende och
              motverka en samförståndslösning. Ledstjärnan i vårt agerande är
              alltid det som är bäst för det enskilda barnet.
            </seg>
          </u>
          <note type="speaker" n="da4aeb08">
            Anf. 13 GÖRAN LINDBLAD (m):
          </note>
          <u who="goran_lindblad_cb988e" xml:id="i-ff48b3f3404a7b01-0" n="75c9e334">
            <seg n="cd715572">
              Fru talman! Jag får tacka utrikesministern så mycket för svaret,
              som andas en positiv hållning till de här mycket svåra fallen.
            </seg>
            <seg n="4f2681d0">
              Vi hade för ett par år sedan i denna kammare en mycket förvirrad
              interpellationsdebatt där frågan om bortförda barn avhandlades
              med Carl Bildts företrädare Laila Freivalds. Man hade lagt ihop
              ett antal olika ärenden, och det kom inte ut något vidare av det.
              Därför tyckte jag att det var viktigt att nu lyfta upp frågan.
            </seg>
            <seg n="1b7a9288">
              Jag har haft anledning att följa ett antal fall. Jag tänker särskilt
              på ett. Vi ska inte diskutera enskilda fall, men jag kommer att
              exemplifiera ur det fallet.
            </seg>
            <seg n="9208ee34">
              Det gällde en flicka som blivit bortförd till Turkiet av pappan.
              UD agerade mycket långsamt och lite. Så småningom blev jag och
              en annan riksdagskollega inkopplade på fallet, och vi lyckades
              också nå resultat genom diverse kontakter. Bland annat hade vi
              god hjälp av Sveriges ambassadör i Ankara som då var Ann Dismorr,
              nuvarande chef på internationella kansliet. Alldeles avgörande
              var dock också mina kontakter med de turkiska kollegerna i Europarådet,
              som utövade vissa påtryckningar och fick den turkiske justitieministern
              att ringa upp domstolen på den ort där flickan fanns och säga
              att nu följer ni turkisk lag!
            </seg>
            <seg n="230a2000">
              Turkarna var naturligtvis också glada att ha detta stöd, att
              vi hjälpte dem att implementera sin nya lagstiftning. Det är bra.
              Utrikesministern och jag är alldeles överens om att Turkiet så
              fort som möjligt ska bli medlem i EU, och då måste man ha implementerat
              den lagstiftning som gäller enligt Köpenhamnskriterierna.
            </seg>
            <seg n="d4426a7b">
              Trots all denna hjälp hakar det dock upp sig på många ställen.
              Tjänstemännen har en tendens det har jag sett också i andra fall
              att rutinmässigt skicka människor till advokater, vare sig det
              nyttar någonting till eller inte. Man får ingen information som
              inte tjänstemannen lätt och utan kostnader för UD hade kunnat
              överlämna till sådana här ensamma mammor, som det ofta är, eller
              ibland ensamma pappor som har dåligt med pengar att betala dessa
              dyra advokater med.
            </seg>
            <seg n="02861fa8">
              I själva fallet i Turkiet blev det, som utrikesministern också
              sade i sitt svar att det kunde bli, långt och besvärligt. Här
              lyckades man genom en skicklig advokat som man fick genom kontakter
              få ett avslut tidigt. Då hade den svenska konsulära hjälpen redan
              lämnat förhandlingen. Man satt och hade en basarförhandling på
              natten med pappans familj för att undvika ett överklagande, men
              det var bara på grund av denna advokats skicklighet. Detta måste
              alltså hanteras mycket individuellt och mycket olika i alla olika
              ärenden.
            </seg>
            <seg n="de7c0be8">
              Därför hoppas och tror jag att utrikesministern nu kommer att
              skicka den signalen ned i systemet så att man på alla nivåer inom
              UD inser att konsulär verksamhet som utrikesutskottet enhälligt
              uttalat är en kärnverksamhet för utrikesförvaltningen och också
              kommer att prioritera just frågan om bortförda barn.
            </seg>
            <seg n="a2b41832">
              Jag hade under förrförra mandatperioden anledning att sitta i
              utredningen om konsulärt bistånd. Den var mycket begränsad. Direktiven
              var sådana att vi nästan inte kunde göra någonting. Jag hoppas
              att utrikesministern kanske funderar på att tillsätta en ny sådan
              utredning eller på annat sätt se över frågan om konsulärt bistånd.
              Det handlar ju inte bara om bortförda barn, utan det är mycket
              annat som medborgarna förväntar sig. Ibland har man felaktigt
              höga förväntningar på vad vi kan åstadkomma, men just därför är
              det också viktigt att det blir känt av befolkningen vad för hjälp
              man kan få.
            </seg>
          </u>
          <note type="speaker" n="882d9ce8">
            Anf. 14 ANNELIE ENOCHSON (kd):
          </note>
          <u who="annelie_enochson_4aff48" xml:id="i-b1b8a2a0d46944a8-0" n="80ce1c7b">
            <seg n="14c713d7">
              Fru talman! Det är som sagt inte första gången vi debatterar
              bortrövade barn i den här kammaren. Skillnaden är dock stor mot
              de förra gångerna. Nu har vi en ny utrikesminister som har visat
              stort engagemang för utsatta grupper, inte minst i samband med
              det som hände på Balkan.
            </seg>
            <seg n="23801c4e">
              Jag blev involverad i denna svåra problematik när jag engagerade
              mig i de fem Krantzbarnen som kidnappades till Gaza. Detta var
              under hösten 2005. Jag var då i Israel tillsammans med mamman
              Elisabeth, och vi försökte där påverka de palestinska myndigheterna
              och vårt eget generalkonsulat i östra Jerusalem att mer aktivt
              engagera sig i att få ut barnen. Det var också väldigt många här
              i Sverige som engagerade sig.
            </seg>
            <seg n="bfc40cbf">
              Den palestinske pappan hade tagit de fem barnen till Gaza och
              anmält dem som palestinska flyktingar, vilket innebar att han
              fick ut pengar för att han hade fem barn som var palestinska flyktingar.
              Så kan det också gå till ibland när Unrwa sköter saker.
            </seg>
            <seg n="53f4e3f8">
              Just det här fallet fick ett lyckligt slut. Barnen kom hem till
              Sverige på juldagen 2005, och pappan blev fälld för bland annat
              olagligt frihetsberövande.
            </seg>
            <seg n="447011fa">
              Men det finns fortfarande många, framför allt kvinnor, som fortfarande
              kämpar. Jag får med tillstånd berätta om Annika Pezu som fick
              sin lilla sjuåriga flicka Konstadina bortrövad till Grekland i
              augusti 2003. Ungefär ett år senare, våren 2004, dömde en grekisk
              domstol att fadern skulle ha vårdnaden om flickan. Detta skedde
              trots att flickan är uppvuxen och har gått i skola i Sverige,
              att mamman har ensam vårdnad om barnet och att föräldrarna aldrig
              har varit gifta med varandra. Det finns bara ett begrepp för detta,
              och det är kidnappning av ett oskyldigt barn.
            </seg>
            <seg n="4a4c057a">
              Jag har fått följa Annika Pezu under de här åren, och jag är
              djupt upprörd över det sätt som UD har behandlat henne och det
              här fallet på. Det finns andra fall också, men det är det här
              fallet jag har lov att nämna.
            </seg>
            <seg n="3cd417fb">
              Glädjande nog fattade utrikesutskottet och konstitutionsutskottet
              ett enigt beslut om ett tillkännagivande till regeringen utifrån
              min motion som berör bortrövade barn.
            </seg>
            <seg n="92cbe4bf">
              Följande står att läsa i betänkandet från i höstas: Skyddet och
              respekten för de mänskliga och medborgerliga rättigheterna hos
              en av de svagaste och mest utsatta grupperna i samhället barnen
              måste, enligt utskottets uppfattning, utgöra en kärnuppgift för
              berörda svenska myndigheter och ärenden som rör bortförda barn
              prioriteras. Regeringen bör mot denna bakgrund göra en översyn
              av hur handläggningen av denna typ av ärenden kan förbättras och
              effektiviseras samt därefter i lämplig form informera riksdagen
              om resultaten av en dylik översyn. Regeringen ges till känna vad
              utskottet ovan anfört.
            </seg>
            <seg n="745199db">
              Ett år är en lång tid i de här barnens liv. Min fråga till utrikesministern
              är därför: Hur ser tidsplanen ut för denna översyn?
            </seg>
          </u>
          <note type="speaker" n="e0bc0572">
            Anf. 15 CARINA HÄGG (s):
          </note>
          <u who="carina_hagg_47dc40" xml:id="i-5818e9275ad04c4e-0" n="47c7fba1">
            <seg n="dfe9b737">
              Fru talman! Utrikesminister Carl Bildt och inte minst interpellanten
              Göran Lindblad! Jag tycker att det är väldigt viktigt att vi får
              möjlighet att föra en sådan här dialog i början av mandatperioden.
              Vi förde den under förra mandatperioden, och vi är inte nöjda
              med hur det ser ut. Vi hoppas att utrikesutskottets tillkännagivande
              och intentioner, som vi har hört här i dag, ska leda till att
              vi får en bättre ordning och att UD:s enhet som jobbar med de
              här frågorna får mer resurser, för det är ju delvis också en resursfråga.
            </seg>
            <seg n="8823a107">
              Jag har, som flera andra riksdagsledamöter, kommit i kontakt
              med en del av de här fallen. Vi vet att de ser olika ut. Därför
              måste det finnas en kreativitet; man måste titta på varje fall
              individuellt. Vi får inte heller bara diskutera de fall då barn
              förs från Sverige den omvända problematiken, att barn förs från
              andra länder till Sverige, finns också. Det krävs en lösning också
              på de frågorna. Det finns många kulturer och synsätt, och vi vet
              att det finns rättssystem som inte är omutbara. Det är en komplikation.
            </seg>
            <seg n="fc6d66a8">
              Vi har Haagkonventionen, som jag tycker är värdefull och som
              vi ska slå vakt om. Men den är inte tillräcklig, framför allt
              inte när det gäller de fall där ensamstående kvinnor inte kan
              leva kvar i den miljö där barnen finns. Man kan helt enkelt inte
              försörja sig. Man upplever att det inte finns något annat sätt
              att få uppehälle för sig och sina barn än att återvända till Sverige
              och kanske få stöd av släktingar. Att bara hänvisa till Haagkonventionen
              räcker inte för att kvinnan ska kunna stanna kvar i det land där
              fadern finns och där barnen kanske har bott under en period.
            </seg>
            <seg n="ba83213b">
              Jag kom i kontakt med ett fall, inte längre bort än i Bryssel,
              där tre barn var avmagrade för att de inte kunde klara sitt uppehälle.
              De bodde i en mycket nedgången bostad. Det var mögligt och helt
              undermåligt. Jag hade kontakt med Svenska kyrkan. Visserligen
              finns det en lagstiftning i Belgien, men det finns också många
              möjligheter att göra undantag. Fadern i det här fallet hade fortfarande
              försörjningsansvar men tog inte det ansvaret. Han kunde rättsligt
              få undantag för att betala datorer och annat i stället som var
              viktigare i arbetet.
            </seg>
            <seg n="cd478fa2">
              Barnen och familjen befann sig i en mycket svår situation när
              de med hjälp av Svenska kyrkan kunde ta sig till Sverige, men
              då bröt man mot Haagkonventionen. Jag menar att i ett sådant fall
              har faktiskt svenska myndigheter, i det här fallet UD, inte gjort
              vad man kunnat. I ett land som Belgien kan man ändock ha en bra
              dialog med de myndigheter som finns.
            </seg>
            <seg n="6b187b2b">
              De här fallen och bakgrunderna är så vitt skilda och ser så olika
              ut. Men sammantaget är det så att vi inte kan ha denna tingens
              ordning att vi har för lite resurser på UD för att jobba med de
              här fallen och kanske för lite instruktioner om att man ska jobba
              mer flexibelt. Kommer vi sedan utanför Haagkonventionens område
              är det ännu svårare att lösa de här fallen. Det har vi stor respekt
              för, och där får vi hjälpas åt att informera familjer som kan
              riskera att hamna i den situationen så att man tänker sig för
              och vidtar åtgärder.
            </seg>
            <seg n="292fb8ae">
              Vi får inte heller glömma att det finns kvinnor som hotas och
              misshandlas. De kvinnorna kanske inte alls omfattas i det land
              som de befinner sig i av den lagstiftning som tar hänsyn till
              detta. Kvinnor är särskilt utsatta när det gäller försörjning,
              hot och misshandel, som även kan drabba barnen. Barn är också
              offer, menar vi, när de är vittnen. Det här är sådant som kräver
              resurser och kanske ett annat direktiv från Carl Bildts sida.
            </seg>
            <seg n="bd3f6bd1">
              Jag vill gärna se på vilket sätt man vill angripa det och om
              det också kommer med i den utredning som har aviserats. Göran
              Lindblad var inne på en ny utredning. Det är en väg. En annan
              väg är kanske att inkludera den utredning som har aviserats som
              skulle handla om konsulärt bistånd.
            </seg>
          </u>
          <note type="speaker" n="d4ca7778">
            Anf. 16 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-4" n="38700d6a">
            <seg n="4aa05ebe">
              Fru talman! Vi har väl alla som har varit uppe i den här debatten,
              jag inkluderad, haft möjlighet att följa sådana här konkreta fall.
              Vi vet hur svåra de är.
            </seg>
            <seg n="f5d28754">
              Bakom varje fall ryms personliga tragedier, ibland mycket svårhanterliga,
              ibland mycket komplicerade. Det kräver både omsorg och envishet
              när det gäller att försöka nå en lösning. Ibland är det möjligt.
              Ibland har jag varit med om fall där åren går, tragedin bara blir
              djupare och någon lösning inte går att uppnå. Det hindrar inte
              att vi måste engagera oss och att vi måste göra vad vi kan. Det
              handlar om människor i mycket svåra och utsatta situationer.
            </seg>
            <seg n="d5abe442">
              Jag tycker att den här debatten ger en signal i sig om att vi
              alla från olika utgångspunkter tycker att dessa frågor är viktiga,
              att de är svåra och att vi måste se om vi kan göra något ytterligare.
              Debatten i sig och interpellationen, både att ni ställt interpellationen
              och svaret, är signaler som påverkar systemet.
            </seg>
            <seg n="f76a33c2">
              Göran Lindblad noterade att man kanske bör titta på de här frågorna.
              Jag har aktualiserat dem från en lite annan utgångspunkt. Men
              det hindrar inte att man inte skulle titta också på dessa frågor
              och vad som kan göras när den andra översynen görs. Den konsulära
              verksamheten är en kärnverksamhet i utrikesförvaltningen. Så är
              det och så ska det vara. När jag är ute och reser en del tycker
              att jag reser för mycket, men utrikespolitiken bedrivs i allt
              väsentligt i utrikesvärlden och besöker svenska ambassader finner
              jag att nästan huvuddelen av vår personal på ambassader sysslar
              med konsulär verksamhet. Det vet ni från utskottet som också reser
              mycket. Det är en mycket starkt ökande del av den samlade utrikesförvaltningens
              verksamhet.
            </seg>
            <seg n="bf81d8af">
              Det beror på att det är så många fall. Vi är ett mer internationellt
              land. Konflikter om vårdnadstvister som tidigare kunde lösas bara
              i nationell domstol är plötsligt gränsöverskridande och blir då
              mer komplicerade att lösa. Vi måste titta på hur vi ska klara
              av den ökade konsulära bördan på ett så bra sätt som möjligt.
            </seg>
            <seg n="6f3b58e7">
              Det som har gjorts omedelbart är att den enhet som handlägger
              detta sedan nyår är förstärkt med en domstolsjurist. Jag vill
              inte påstå att detta omedelbart kommer att leda till att alla
              dessa problem kommer att försvinna. Det kommer de inte att göra.
              Det vet vi, för varje fall är unikt i sin karaktär. Men nu har
              det i varje fall skett en resursförstärkning, och sedan får vi
              pröva detta löpande.
            </seg>
            <seg n="d5e7388c">
              Det är viktigt och bra att det ställs krav på utrikesförvaltningen
              i detta hänseende. Samtidigt vet vi att detta bara är en del av
              det hela. De berättelser som vi nu fått oss till del och de som
              vi vet om, även om de kanske inte lämpar sig för riksdagens talarstol,
              visar att det ofta är avgörande att det finns engagerade individer.
              Det kan vara engagerade individer i utrikesförvaltningen, det
              kan vara ledamöter av Sveriges riksdag, det kan vara kyrkor och
              samfund och enskilda organisationer. Det engagemanget betyder
              oerhört mycket i de enskilda fallen för att man ska kunna vinna
              förståelse för den humanitet som kanske betyder mer när det gäller
              att lösa de här fallen än vad vi kan åstadkomma med internationella
              konventioner och rättslig prövning och vad det nu är.
            </seg>
            <seg n="1de9c999">
              Samtidigt som jag tycker att ni gör rätt i att ställa krav på
              utrikesförvaltningen det ska ni göra tycker jag att vi gemensamt
              ska uttala uppskattning för de insatser som görs av enskilda individer
              för att hjälpa till att lösa de här fallen och också av de enskilda
              individer som framträtt i denna debatt.
            </seg>
          </u>
          <note type="speaker" n="d71dfbc9">
            Anf. 17 GÖRAN LINDBLAD (m):
          </note>
          <u who="goran_lindblad_cb988e" xml:id="i-ff48b3f3404a7b01-1" n="75c9e334">
            <seg n="a326840c">
              Fru talman! Jag får väl säga att det är en närmast öronbedövande
              enighet i denna kammare om den här frågan. Men det är väldigt
              viktigt, tycker jag, att man får hjälp från utrikesförvaltningen
              utan att ha en bråkig riksdagsledamot som jagar på. Det ska gå
              med automatik även för sådana som inte kommer fram. Alla har inte
              den företagsamheten att de ringer till mig, Annelie Enochson eller
              någon annan. Därför är jag mycket glad att utrikesministern här
              är mycket tydlig om detta. Men jag kan garantera Carl Bildt att
              vi kommer att följa det här och jaga utrikesministern för såvitt
              det i fortsättningen inte blir så bra som intentionerna förefaller
              vara.
            </seg>
          </u>
          <note type="speaker" n="54bf526d">
            Anf. 18 ANNELIE ENOCHSON (kd):
          </note>
          <u who="annelie_enochson_4aff48" xml:id="i-b1b8a2a0d46944a8-1" n="80ce1c7b">
            <seg n="6ff61776">
              Fru talman! Jag vill nämna några saker som jag hade uppe i min
              motion som man tillkännagav och ställde sig bakom både i utrikesutskottet
              och i konstitutionsutskottet. Det var saker som jag har fått veta
              vid kontakter med föräldrar och som är oerhört viktiga. Jag vill
              nämna tre av dem, eftersom jag vet att detta kommer till protokollet.
              Förhoppningsvis kommer Utrikesdepartementet att läsa det med stort
              intresse.
            </seg>
            <seg n="b233b09c">
              Den första är att man från UD ska få en personlig handläggare
              som ska vara anträffbar och ha informationsplikt att minst var
              fjortonde dag informera om hur långt ärendet har kommit. Som jag
              förstått är det där en väldigt stor brist. Föräldrarna känner
              att de inte har den kontakten.
            </seg>
            <seg n="0d9e48c6">
              Handlingsplanen och hur den ska läggas upp ska göras i samråd
              med föräldrarna.
            </seg>
            <seg n="620eb6ec">
              Den tredje är att de berörda ambassadörerna ska hjälpa till att
              översätta material åt föräldrarna utan kostnad.
            </seg>
            <seg n="52a29f72">
              Anledningen till att jag säger det är, något som också Göran
              Lindblad tog upp och som är väldigt viktigt, att många av de här,
              speciellt mammorna, har väldigt dålig ekonomi. De får rådet av
              UD att ha en advokat i Sverige och en advokat i det land där de
              tror att barnet finns. Alla vet inte i vilket land barnet finns.
              Vi har exempel på det också. Där fick man leta i ett antal olika
              länder och där man till slut hittade fadern mördad i ett land
              dit han hade tagit med sig barnet. Därför är det så viktigt att
              man får den hjälpen. Väldigt många föräldrar ligger också på gränsen
              till att kunna få rättshjälp, och det innebär att detta blir en
              oerhörd kostnad förutom den enorma emotionella kris som de här
              mödrarna kommer in i.
            </seg>
            <seg n="3f850499">
              Jag vill avsluta med att önska utrikesministern lycka till med
              denna översyn, och jag hoppas att det kan gå fort. Vi vet att
              det är många barn och föräldrar, både i Sverige och utomlands,
              som inget annat önskar än att återförenas.
            </seg>
          </u>
          <note type="speaker" n="bd96ed6f">
            Anf. 19 CARINA HÄGG (s):
          </note>
          <u who="carina_hagg_47dc40" xml:id="i-5818e9275ad04c4e-1" n="47c7fba1">
            <seg n="7ca66b9c">
              Fru talman! Utrikesminister Carl Bildt! Jag tycker att det känns
              positivt att vi så här långt ändå har varit ense om vad vi vill
              och vilka förändringar vi vill se. Vi välkomnar också, även om
              det bara är en person, en förstärkning på den enhet inom UD som
              jobbar med de här frågorna.
            </seg>
            <seg n="8bff1518">
              Jag tror att man kommer att kräva mer framdeles från de föräldrar
              och anhöriga som kommer i den här situationen. Så jag tror att
              kravet på UD och på oss politiker kommer att öka. Därför är det
              väldigt viktigt att vi tar oss an den här frågan och ser hur vi
              kan uppdatera vår politik.
            </seg>
            <seg n="38a0f809">
              Jag satt i Vårdnadskommittén där vi tittade på tvister och de
              nationella gränserna. Det är väldigt svårt att hitta system som
              kan täcka upp de konflikter som så att säga går över riksgränserna,
              särskilt om de når över EU-området. Jag tycker att det är väldigt
              angeläget att vi fortsätter att se på de här frågorna.
            </seg>
            <seg n="4c0a9a8b">
              Någon sade till mig en gång att Ikea är det som har räddat flest
              barn på så sätt att många kvinnor som annars inte hade kunnat
              vara kvar i den miljö där de befinner sig när det har uppstått
              en skilsmässa, eller som har tvingats att fly från mannen som
              slår dem, kan få jobb på Ikea. Då kan det lösa sig med tiden.
            </seg>
            <seg n="8963aaae">
              Men det kan inte vara den ordningen, och Ikea finns ju inte överallt.
              Det är klart att det pekar på att den sociala situationen med
              en egen inkomst spelar roll. Hädanefter får vi hoppas att vi får
              minst lika mycket hjälp från UD som från Ikea i de här fallen.
            </seg>
          </u>
          <note type="speaker" n="9094a41d">
            Anf. 20 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-5" n="38700d6a">
            <seg n="6422c144">
              Fru talman! Jag skulle önska att utrikesförvaltningen hade Ikeas
              resurser i den globala närvaron. Det viktiga är väl att engagemanget
              finns.
            </seg>
            <seg n="c4f53212">
              Låt mig säga i största allmänhet jag tycker att vi kan återkomma
              till detta i något sammanhang, någon diskussion i utskottet eller
              så att jag tror att vi måste titta på, och nu går jag lite utanför
              denna interpellation, de samlade krav som vi ställer på utrikesförvaltningen
              i en tid som är väldigt annorlunda. De konsulära kraven ökar dramatiskt.
              Det har att göra både med olyckor i olika delar av världen och
              med sådant här. Så är det.
            </seg>
            <seg n="e444d169">
              Det är möjligt, som Göran Lindblad sade, att de krav som ställs
              ibland är orimliga. Vi måste bli tydliga också från politisk nivå
              med vilka krav man kan ställa och det enskilda ansvar som finns.
              Men sedan finns det fall som de vi diskuterar i dag där det är
              alldeles uppenbart att vi vill göra rätt mycket.
            </seg>
            <seg n="1655ebf9">
              Samtidigt ställs det ökade krav på politisk närvaro i olika typer
              av konflikter där vi ska vara aktiva. Vi ska just övergå till
              att diskutera Mellanöstern. Vi vet också att det ställs krav på
              att främja svensk sysselsättning genom handel, export, import
              och sådana saker. Har vi en utrikesförvaltning som motsvarar de
              kraven?
            </seg>
            <seg n="d6f8337e">
              När jag tillträdde tog jag över en utrikesförvaltning där vi
              hade 100 miljoner kronor i underskott, anställningsstopp och rätt
              besvärliga omständigheter. Vi försöker nu att anpassa kostymen
              någorlunda efter de resurser som finns. Det kommer nog att kräva
              förändringar av olika slag. Jag tror också att det kan komma att
              kräva resurstillskott. Utrikesutskottet har genom åren varit inblandat
              i intressanta debatter om var vi ska ha och var vi inte ska ha
              ambassader. Sådana saker kostar rätt mycket pengar. Vi kommer
              att få anledning att återkomma till den debatten också.
            </seg>
            <seg n="518ce699">
              Jag vill inte föra denna debatt längre just nu. I den här frågan
              är vi, som Göran Lindblad sade, öronbedövande eniga. Engagemanget
              är viktigt. De konsulära frågorna är viktiga. Här handlar det
              om enskilda tragedier. De är mycket komplicerade. De är också
              mycket olika i de olika fallen. Men vi är eniga om att vi ska
              försöka göra allt som kan göras.
            </seg>
            <seg n="dbb09455">
              Låt oss följa frågorna och låt oss återkomma till de krav som
              vi har anledning att ställa på en modern utrikesförvaltning, konsulärt,
              politiskt och i andra sammanhang, kanske i detta forum vid något
              annat tillfälle.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="b7e4e648">
            5 § Svar på interpellationerna 2006/07:181, 189, 190, 200 och
            210 om situationen i Mellanöstern
          </note>
          <note type="speaker" n="367e4986">
            Anf. 21 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-6" n="38700d6a">
            <seg n="ac8719fb">
              Fru talman! Annie Johansson, Magdalena Streijffert, Jan Ertsborn,
              Mehmet Kaplan och Hans Linde har alla ställt frågor som berör
              olika aspekter av den israelisk-palestinska konflikten. Jag väljer
              att besvara de fem interpellationerna i ett sammanhang.
            </seg>
            <seg n="e671a667">
              Det finns anledning att känna en stark oro över situationen i
              den bredare regionen Mellanöstern, liksom över frånvaron såväl
              av fred som av en fredsprocess värd namnet mellan Israel och palestinierna.
            </seg>
            <seg n="13cb6617">
              För i dessa dagar 15 år sedan samlades den konferens i Madrid
              som tände ett hopp om fred i denna konflikt. Det fanns då en oro
              men också en förhoppning att tiden arbetade för försoning och
              fred.
            </seg>
            <seg n="03e983b2">
              Utvecklingen sedan dess har inneburit både djupa besvikelser
              och påtagliga framsteg. När vi i dag befinner oss i ett läge fyllt
              av oro finns det anledning att notera att det inte längre är lika
              självklart att tiden arbetar för fred och försoning. Vi ser ånyo
              framväxten av krafter som över tiden skulle kunna hota själva
              fundamentet för den fred som vi söker.
            </seg>
            <seg n="472465c7">
              En varaktig fred kan bara bygga på existensen av två stater inom
              säkra och erkända gränser. Båda parter har ett ansvar för konflikten
              och dess lösning.
            </seg>
            <seg n="0ec66ec3">
              Dagens Israel känner vi alla som en livaktig demokrati, en dynamisk
              ekonomi och ett genuint öppet samhälle. Regeringen vill på olika
              sätt bredda och bygga ut förbindelserna mellan Sverige och Israel.
            </seg>
            <seg n="66a3b762">
              Det finns i dagens Israel en insikt om att den ockupation som
              pågått sedan 1967 på sikt är ett hot inte minst mot Israel självt.
              Israel kan inte vara säkert så länge landet omges av områden av
              ockupation, desperation och tilltagande extremism.
            </seg>
            <seg n="b57e330a">
              Att Israel numera fullt ut har anslutit sig till strävan efter
              att bygga en palestinsk stat är viktigt och välkommet. Premiärminister
              Olmert har dessutom nyligen förklarat att man inte längre strävar
              efter unilaterala tillbakadraganden, utan att dessa måste baseras
              på överenskommelser.
            </seg>
            <seg n="6938f4f3">
              Vi har haft anledning att ha starka reservationer, såväl utifrån
              folkrättens som utifrån den humanitära omsorgens perspektiv, mot
              viktiga delar av den politik som Israel fört under en följd av
              år. Det gäller inte minst den illegala bosättningspolitiken och
              dragningen av separationsbarriären på ockuperat område och dess
              effekter. Vi har ständigt upprepat att ockupationen måste upphöra.
            </seg>
            <seg n="8d1f4555">
              Inte minst mot denna bakgrund finns det anledning att notera
              de förändringar i Israels uttalade avsikter som vi tyckt oss se,
              inte minst under de senaste månaderna. Att dessa också måste följas
              av förändringar i den förda politiken är en självklarhet. Besked
              om nya och utvidgade bosättningar oroar mot denna bakgrund starkt.
            </seg>
            <seg n="303c9c6a">
              Att bygga en stat under ockupation är knappast möjligt. Icke
              desto mindre finns det anledning att notera hur fria och demokratiska
              val till såväl presidentposten som den lagstiftande församlingen
              genomförts såväl på Västbanken som i Gaza under de senaste åren.
              Dessa val motsvarade högt ställda demokratiska krav och etablerade
              en bas för ett fortsatt palestinskt statsbyggande.
            </seg>
            <seg n="325638c1">
              Utfallet av valet till den lagstiftande församlingen innebar
              en betydande framgång för Hamas. Att detta är en rörelse som också
              bär ansvar för terrorism och därför finns upptagen på EU:s terroristlista
              är väl bekant. Orsaken till dess framgång i valet torde dock knappast
              i första hand vara dess oförsonlighet mot staten Israel.
            </seg>
            <seg n="0458a3aa">
              Trots de svårigheter som detta har inneburit EU-länderna har
              enats om att inte ha kontakter med en terroriststämplad organisation
              har Europeiska unionen och Sverige fortsatt och ökat sitt omfattande
              humanitära stöd till de ockuperade områdena.
            </seg>
            <seg n="6cbd0127">
              Sveriges bistånd till palestinierna uppgick år 2006 till ca 680
              miljoner kronor, vilket var en ökning med 25 % jämfört med 2005.
              Även EU:s samlade stöd har ökat med ca 25 % och uppgår nu till
              680 miljoner euro. Det har varit möjligt genom den tillfälliga
              internationella mekanism (TIM) som EU skapade 2006.
            </seg>
            <seg n="98ba55fd">
              En huvudorsak till den svåra humanitära situationen är palestiniernas
              och därtill internationella humanitära organisationers starkt
              beskurna rörelsefrihet. Europeiska unionen och Sverige verkar
              aktivt för att parterna ska genomföra det viktiga avtal om rörelsefrihet
              och tillträde som daterar sig från 2005.
            </seg>
            <seg n="a936777e">
              Den politiska utvecklingen har också kommit att innebära ökade
              spänningar på de palestinska områdena, och det finns anledning
              att känna djup oro för de konsekvenser som en fortsättning av
              denna utveckling skulle kunna få. Om möjligheterna till ett palestinskt
              statsbyggande hotas så hotas också möjligheterna till fred.
            </seg>
            <seg n="5bf83e78">
              Mot denna bakgrund har Europeiska unionen klargjort att man är
              beredd att samverka med en legitim palestinsk regering som i sin
              politik reflekterar de krav på bland annat erkännande av existerande
              avtal samt staten Israels existens som Europeiska unionen, USA,
              Ryssland och FN gemensamt ställt. En sådan regering skulle ge
              statsbyggandet och en fredsprocess nya möjligheter.
            </seg>
            <seg n="e5cb323b">
              Av avgörande betydelse är självfallet också att varje form av
              terrorism, eller användning av våld för att lösa interna problem,
              kategoriskt avvisas. Parterna måste respektera vapenvilan i Gaza
              och den bör så snart som möjligt utsträckas till Västbanken.
            </seg>
            <seg n="e58a2537">
              De kommande månaderna kan komma att innebära vissa ytterligare
              öppningar till en möjlig fredsprocess. Förutom de faktorer jag
              nämnt finns det anledning att peka också på betydelsen av den
              känsliga situationen i Libanon.
            </seg>
            <seg n="874370a3">
              I det sammanhanget är jag övertygad om att Europeiska unionen
              måste komma att spela en starkare roll än vad som hitintills varit
              fallet, och inom ramen för våra möjligheter verkar Sverige för
              detta. Vi vill också intensifiera våra traditionellt goda förbindelser
              såväl med Israel som med palestinierna. Vi välkomnar ett tydligare
              amerikanskt engagemang i frågan.
            </seg>
            <seg n="15131de5">
              Jag tror också att vi har möjligheter att göra mer än vad som
              hitintills skett för att förbereda den massiva hjälp av olika
              slag som ett kommande mer konkret palestinskt statsbyggande kommer
              att kräva. Vi kommer att diskutera ytterligare initiativ i denna
              riktning.
            </seg>
            <seg n="ca32542a">
              Fru talman! Situationen i Mellanöstern är dyster men inte hopplös.
              Europeiska unionens och Sveriges uppgift är att ta fasta på de
              tecken vi ser på vilja till dialog och stödja parterna att gå
              vidare på detta spår. Detta kommer även fortsatt att vara vägledande
              för regeringens Mellanösternpolitik.
            </seg>
            <seg n="bf73e20f">
              Jan Ertsborn tar upp frågan om ekonomisk kompensation till palestinier
              vars hus och mark konfiskerats till följd av separationsbarriären.
              Internationella domstolen har i sitt yttrande över barriärens
              laglighet slagit fast rätten till sådan kompensation. Och genom
              en resolution i FN:s generalförsamling, som stöddes av samtliga
              EU-länder, etablerades nyligen ett register över skador åsamkade
              av separationsbarriären. Enligt lokala MR-organisationer som vi
              har haft kontakt med har många palestinier ansökt om och beviljats
              ekonomisk ersättning av israeliska myndigheter. Samtidigt har
              många, av olika skäl, avstått från att söka kompensation.
            </seg>
            <seg n="f1ded984">
              Annie Johansson har frågat mig hur jag avser att agera mot grannländernas
              förtryck av det palestinska folket. Jag utgår från att frågan
              syftar på situationen för det stora antal palestinska flyktingar
              som befinner sig i grannländerna. I FN:s säkerhetsrådsresolution
              242 slås fast att flyktingfrågan måste få en rättvis lösning.
              I avvaktan på en sådan, som ska tas fram i direkta förhandlingar
              mellan parterna, har FN:s organ för de palestinska flyktingarna,
              Unrwa, ansvar för flyktingarnas humanitära behov. Sveriges stöd
              till Unrwa uppgick år 2006 till 230 miljoner kronor, vilket gör
              Sverige till en av Unrwas största bidragsgivare.
            </seg>
          </u>
          <note type="speaker" n="60e7874a">
            Anf. 22 ANNIE JOHANSSON (c):
          </note>
          <u who="annie_johansson_b0eb81" xml:id="i-c3ded87f4308db50-0" n="83e80489">
            <seg n="b22b1700">
              Fru talman! Jag vill inledningsvis tacka utrikesministern för
              det svar han har givit oss interpellanter i fråga om Mellanöstern.
            </seg>
            <seg n="6fbc8aba">
              Den ständigt pågående konflikten mellan den palestinska myndigheten
              och Israel intensifieras med jämna mellanrum, inte minst då jag
              var där för någon månad sedan. Biståndsorganisationen Diakonia
              arrangerade under hösten sin årliga studieresa där sex riksdagspartier
              deltog för att fördjupa sina kunskaper om humanitär rätt och svenskt
              biståndsarbete. Interpellanterna i detta debattämne var samtliga
              medverkande i den här resan.
            </seg>
            <seg n="6016408f">
              Under vår vistelse på Västbanken och i Jerusalem såg vi verkligheten
              på bägge sidor. Vi såg verkligheten hos den israeliska kvinna
              som förlorat sin man i konflikten och palestinska flickors drömmar
              och tragiska situation i flyktingläger utanför Ramallah. Jag har
              med egna ögon sett det som kommer att tas upp i debatten i dag.
              Det var en resa med starka intryck, men också en resa som fördjupade
              förståelsen för hur bägge sidor reagerar och agerar.
            </seg>
            <seg n="2c5be34f">
              Som i så många andra sammanhang tenderar även denna debatt att
              handla om stater och inte om människor, om staters rätt och inte
              om att se den rädsla, desperation och ibland fruktan som finns
              på bägge sidor. Den humanitära krisen bland civilbefolkningen
              i de palestinska områdena är alarmerande, och någonting måste
              göras. Mina medinterpellanter kommer att belysa detta i kommande
              diskussion.
            </seg>
            <seg n="ce491e9b">
              Jag har valt att fokusera på regimerna i denna interpellation,
              då Sverige och EU måste fokusera mer på de palestinska politiska
              ledarnas ansvar för sin egen befolkning. Min interpellation berör
              Sveriges inställning till terrororganisationen Hamas, de palestinska
              ledarnas ansvar för fred och försoning, inställningen till den
              demokratiska staten Israel samt hur utrikesministern ser på behandlingen
              av alla de palestinier som finns i de omkringliggande länderna.
            </seg>
            <seg n="9d15bd88">
              Carl Bildt har berört mina frågeställningar men inte klargjort
              på det sätt som jag hade önskat i fråga om synen på Hamas och
              de palestinska företrädarnas ansvar och skyldighet att bistå sin
              befolkning och leva efter demokratiska principer.
            </seg>
            <seg n="a47bdc17">
              Vi ser i dag, precis som utrikesministern påtalar i sitt svar,
              en framväxt av krafter i regionen som över tiden skulle kunna
              hota själva fundamentet för den försoning som vi alla eftersträvar.
              En stabil demokrati med två stater, Israel och Palestina, sida
              vid sida är den givna grundbulten för fred, säkerhet och respekt
              för de mänskliga rättigheterna.
            </seg>
            <seg n="264b1754">
              I det palestinska valet för ett år sedan, som utrikesministern
              själv kontrollerade, vann den kända terrororganisationen Hamas,
              ett parti med en agenda med Israels utplåning, ett parti som står
              under ideologiskt och ekonomiskt inflytande av kringliggande länder.
            </seg>
            <seg n="18c225b0">
              Fru talman! Det var ett demokratiskt genomfört val. Det palestinska
              folket valde sina företrädare. Det gick korrekt till. Men jag
              har mycket svårt att kalla det ett demokratiskt parti. Demokrati
              måste handla om mer än att enbart kunna välja sina egna företrädare.
              Det är ett parti vars politik är oerhört tveksam inom jämställdheten,
              yttrandefriheten och homosexuellas rättigheter. Det måste revidera
              sin egen dagordning. Här bör EU och Sverige med all kraft verka
              för att det palestinska folket får leva under universella och
              demokratiska principer.
            </seg>
            <seg n="db1aa30a">
              Konflikten i Mellanöstern löses inte över en natt det kommer
              vi att vara överens om. Det är vi alla också varse. Det krävs
              uthållighet, och det krävs att man jobbar efter tydliga principer.
            </seg>
            <seg n="f4df9fac">
              Därför skulle jag återigen vilja fråga utrikesministern hur han
              ser på ett samarbete med Hamas, en terrorstämplad organisation,
              hur det samarbetet från svensk och europeisk sida i så fall ska
              se ut och vilket ansvar den nuvarande palestinska regimen har
              för den humanitära situationen i området.
            </seg>
          </u>
          <note type="speaker" n="80747e56">
            Anf. 23 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-a0582ebc8ae7f74d-0" n="60fc550d">
            <seg n="45ffed3e">
              Fru talman! Jag vill också börja med att tacka för det svar som
              utrikesminister Carl Bildt har gett oss.
            </seg>
            <seg n="90ab4e6f">
              Precis som utrikesministern tar upp i sitt svar och det är anledningen
              till våra interpellationer finns det en stark oro för situationen
              i Mellanöstern. Precis som Annie Johansson tog upp fick vi möjlighet
              att under en resa i höstas besöka området. Tyvärr verkar det som
              att Annie Johansson har tagit mer intryck från ett besök på israeliska
              ambassaden än från resan där.
            </seg>
            <seg n="fdc29398">
              Sverige har varit ett av de länder som länge har engagerat sig
              i konflikten och som har lyckats föra samman de två sidorna till
              dialog. Precis som utrikesministern påpekar är det nu viktigt
              att ge båda parterna stöd och påtryckningar för att få i gång
              processen för fred igen. Sverige kan spela en aktiv och avgörande
              roll i denna process. Tyvärr är utrikesministerns svar och därmed
              regeringens hållning i frågan något av en besvikelse.
            </seg>
            <seg n="554a8f5e">
              I början av förra året genomfördes demokratiska val i Palestina.
              Den terrorstämplade organisationen Hamas, som strax före valet
              bildat ett politiskt parti, segrade. Valen var unika inte bara
              därför att de ägde rum under ockupation utan också därför att
              de av ett antal observatörer, däribland utrikesminister Carl Bildt
              själv, försäkrades vara fria och rättvisa. Tyvärr valde omvärlden
              att inte acceptera folkets vilja utan drog in det till en början
              livsnödvändiga biståndet till palestinierna samt påbörjade en
              bojkott och isolering av det nya palestinska ledarskapet. Israel
              vägrar dessutom betala ut tullintäkter som tillhör palestinierna
              och som utgjort den viktigaste inkomstkällan.
            </seg>
            <seg n="678741dd">
              Resultatet har blivit en humanitär nöd. Befolkningen i Palestina
              svälter. Ekonomin ligger i spillror, och de offentliga institutionerna
              har havererat. Nästan 60 % av det palestinska folket står utan
              arbete, och över 70 % av befolkningen lever under fattigdomsgränsen.
              Dessutom försvåras eller hindras det palestinska folket att ta
              sig till de få skolor och sjukhus som fortfarande fungerar, till
              sitt jobb, till sin mark eller till sina släktingar på grund av
              den mur och de vägspärrar som israelerna har byggt upp på palestinsk
              mark.
            </seg>
            <seg n="cb4e0261">
              Vi fick se hur israeliska soldater huggit ned en hel olivodling
              på palestinsk mark med argumentet att den var en säkerhetsrisk.
              Palestinska kvinnor tvingas föda vid vägspärrar då israelisk militär
              nekar att släppa igenom dem på väg till sjukhus för att föda,
              och många av dessa kvinnor har förlorat sina barn på grund av
              att de inte har fått läkarvård i tid.
            </seg>
            <seg n="349af7a9">
              Erfarenhet visar att förtryck, arbetslöshet, ekonomisk och social
              misär stärker militanta krafter, extremism och fundamentalism.
              En bojkott som på detta sätt drabbar den civila befolkningen och
              som föder frustration och hat riskerar att bli kontraproduktiv.
              En befolkning som till stora delar är arbetslös, som svälter och
              som förhindras sjukvård eller att försörja sin familj känner en
              desperation som riskerar att leda till att människor hellre söker
              hämnd än dialog.
            </seg>
            <seg n="b85aff26">
              Fru talman! Jag är glad att vi i dag diskuterar konflikten i
              Mellanöstern och att vi har fått svar från utrikesminister Carl
              Bildt angående regeringens hållning i denna fråga. Men det är
              en sak som för mig är oklar i detta svar och som är väsentlig
              för den strategi regeringen har kring konflikten i Mellanöstern.
              Anser Carl Bildt, utifrån det jag precis har beskrivit, att omvärldens
              strategi under det gångna året där man har isolerat den palestinska
              myndigheten har varit framgångsrik?
            </seg>
          </u>
          <note type="speaker" n="57a8d146">
            Anf. 24 JAN ERTSBORN (fp):
          </note>
          <u who="jan_ertsborn_0fcba0" xml:id="i-a5b2e605cf65adfd-0" n="119d603e">
            <seg n="43bb98da">
              Fru talman! Jag vill börja med att tacka utrikesministern för
              svaret som från mina utgångspunkter är i allt väsentligt tillfredsställande.
              Jag delar uppfattningen att vi måste söka en tvåstatslösning och
              att båda parter har ansvar för konflikten och dess lösning, även
              om ansvaret kan ha olika tyngd.
            </seg>
            <seg n="2fe10872">
              Jag är också tillfredsställd över att Israel ändå har välkomnat
              en palestinsk stat. Men vi har problem. Vi har inte fått besked
              om några gränser och hur man gör med bosättningar och så vidare,
              men det är i alla fall ett litet steg.
            </seg>
            <seg n="6df77eaa">
              Jag är också nöjd med beskedet från regeringen att man upprepar
              att ockupationen måste upphöra och att den illegala bosättningspolitiken
              och separationsbarriären måste tas bort.
            </seg>
            <seg n="8860808f">
              Så till min egen interpellation.
            </seg>
            <seg n="fc42b966">
              Redan när jag fick frågan om jag ville åka med på resan ställde
              jag mig naturligtvis frågan: Vad kan jag göra och vilka upplevelser
              kan jag få?
            </seg>
            <seg n="4519030d">
              Min bakgrund, som utrikesministern kanske inte känner till, är
              advokatens. Även om jag inte har arbetat internationellt handlar
              det om advokaten och arbetet med enskilda människor. Jag bestämde
              mig för att åka med för att titta på just hur den enskilda människan
              lever under ockupationen. Det avspeglas ganska klart i min interpellation.
              Jag tycker att man måste sätta ljuset också på de frågorna. Det
              kan inte bara vara de korta nyhetssändningarna i tv om ett raketanfall
              eller en självmordsbombare. Vi måste gå in och se hur enskilda
              människor lever.
            </seg>
            <seg n="40584d13">
              Man blir naturligtvis väldigt bekymrad när man kommer till Västbanken.
              Oavsett om man pratar med israeler eller med palestinier har man
              stora bekymmer. Det gäller naturligtvis den begränsade rörelsefriheten.
              Den ställer till med enormt mycket bekymmer. Det gäller till exempel
              sjuktransporter och transporter för gravida kvinnor, som Magdalena
              Streijffert nämnde. Det handlar om vägspärrarna och de särskilda
              vägar som bara bosättarna får använda och så vidare.
            </seg>
            <seg n="7bcbd519">
              Om man lever under ockupation lever man självklart under besvärliga
              förhållanden. Vad jag vill komma fram till är: Vad kan Sverige
              mer göra för de enskilda människorna direkt eller via Europeiska
              unionen för att förbättra levnadsvillkoren, för att barnen ska
              komma till skolan och så vidare?
            </seg>
            <seg n="f9d0fcaa">
              Jag hoppas att utrikesministern något kan utveckla vilka möjligheter
              som finns.
            </seg>
            <seg n="e6d33a0b">
              Jag tog upp en särskild fråga som lite hänför sig till min yrkesverksamhet.
              Det är frågan om vad som händer för de människor som blir av med
              hus och mark. Det har drabbat väldigt många. Inte bara i samband
              med byggandet av muren utan också i samband med byggandet av bosättningar
              har man tvångsvis tagit annan persons mark i anspråk. Vi vet att
              det har påbörjats ett arbete med ett register. Vi vet att en del
              har fått ekonomisk ersättning. Vi kan naturligtvis inte nöja oss
              med att man får ekonomisk ersättning. I första hand ska vi protestera
              mot tillvägagångssättet. Men om man hamnar i den situationen är
              ju ekonomisk ersättning i alla fall något. Det här registret fungerar
              tyvärr inte så bra som vi skulle önska. Det finns ytterligare
              åtgärder att vidta för att det ska bli lite bättre möjligheter
              för de enskilda som har ägt hus och mark att få ersättning. Jag
              hoppas att utrikesministern kan ge något mer besked även på den
              punkten.
            </seg>
          </u>
          <note type="speaker" n="0206fd6f">
            Anf. 25 MEHMET KAPLAN (mp):
          </note>
          <u who="mehmet_kaplan_47809b" xml:id="i-19badc0ce41d99f4-0" n="f30a22f0">
            <seg n="55d4f4a4">
              Fru talman! Tack, utrikesministern, för ett fylligt svar och
              en möjlighet att diskutera frågan här i kammaren. Det var två
              saker som jag tänkte på när jag var i Palestina. Den första handlar
              om vad vi skulle kunna göra härifrån. Det gick ganska snabbt att
              komma underfund med att det inte är särskilt mycket. Jag är glad
              att utrikesministern verkar vara så optimistisk. Det är viktigt.
            </seg>
            <seg n="4bdcbf04">
              Det andra var vad som höll på att hända där nere och vad som
              rapporteras till oss i Sverige och till omvärlden.
            </seg>
            <seg n="f99e3a98">
              Vi besökte det svenska konsulatet. Flera av oss blev väldigt
              förvånade över att den version som vi fick höra där i princip
              var det som den israeliska regeringen gav uttryck för. Man hade
              alltså blivit någon form av språkrör för den israeliska regeringen.
              Det har väl aldrig varit meningen med våra utlandsbeskickningar?
            </seg>
            <seg n="f4bdbc06">
              Jag vill lyfta fram att det är glädjande att utrikesministern
              har en mer nyanserad bild av varför Hamas vann valet förra året
              än vad tidigare ansvariga ministrar har. Det är viktigt, tycker
              jag. Det visar också att utrikesministern har en erfarenhet i
              världen som jag hoppas kan komma väl till pass framöver.
            </seg>
            <seg n="55d4b27d">
              I det svar som utrikesministern har gett tar han upp frågan om
              ansvaret. Det är självklart att båda parterna har ansvar. Både
              Magdalena Streijffert och Jan Ertsborn tog också upp ansvarsfrågan.
              Men är det verkligen rimligt att säga att ansvaret är lika? Jag
              vet att Carl Bildt inte säger det, men många gånger får man höra
              det i debatten. Det är en väldigt tunn skiljelinje mellan att
              säga att båda parter har ansvar och att faktiskt gå över denna
              linje och likställa deras ansvar.
            </seg>
            <seg n="e8166bd2">
              Jag återkommer så till min interpellation. Den handlar om rörligheten
              för palestinierna i de ockuperade områdena. Det är oroväckande
              att vår utrikesminister hänvisar till att Israel numera fullt
              ut har anslutit sig till strävan att bygga en palestinsk stat.
            </seg>
            <seg n="537c8840">
              Vad utrikesministern inte säger är att samma regering i Israel
              tydligt har markerat, i ord och handling, att man inte erkänner
              de gränser som omvärlden och folkrätten utgår ifrån. Om Israel
              strävar efter att bygga en palestinsk stat, varför har man då
              kvar alla dessa hinder och vägspärrar? Jag har här en offentlig
              rapport som FN:s Office for the Coordination of Humanitarian Affairs
              ger ut då och då med regelbundna mellanrum. Sex sidor visar på
              alla de vägspärrar som finns på palestinskt territorium. Det är
              de vägspärrarna jag undrar över. De finns i olika delar av Palestina.
              Ingen är förskonad. Man kan i dag inte längre tala om en tvåstatslösning
              på det sätt som vi kanske har drömt om tidigare. Det handlar om
              små små öar i det palestinska territoriet i de ockuperade områdena.
            </seg>
            <seg n="e3058119">
              Det är Gazaremsan som är som ett stort friluftsfängelse med havsutsikt,
              förvisso. Det är östra Jerusalem. Det är norra och södra Västbanken.
              Även inom dessa områden är det stört omöjligt att röra sig fritt.
              Det är de frågorna som reser sig och det är de frågorna jag hade
              svårt att hitta svar på när jag var där nere.
            </seg>
          </u>
          <note type="speaker" n="f68eaea8">
            Anf. 26 HANS LINDE (v):
          </note>
          <u who="hans_linde_3886bf" xml:id="i-0337f6e8eddff8e1-0" n="373795a4">
            <seg n="b4376c64">
              Fru talman! Tack, utrikesminister Carl Bildt. Det är en oerhört
              viktig debatt vi för nu. Det är bara att beklaga att vi hamnat
              i en medieskugga av eftermiddagens begivenheter i andra delar
              av detta stora hus.
            </seg>
            <seg n="6e583dde">
              Jag tillhör också den grupp svenska parlamentariker som besökte
              Västbanken i november. Min argumentation här i dag kommer att
              bygga på det jag såg och upplevde, men också på min grundläggande
              inställning, nämligen att varje folk har rätt att avgöra sin egen
              framtid och att de mänskliga rättigheterna är universella och
              även omfattar det palestinska folket.
            </seg>
            <seg n="af62e226">
              Flera av de palestinier vi träffade återkom till samma slutsats,
              nämligen att gränsen mellan hopp och död håller på att suddas
              ut på de ockuperade områdena och att ett helt folk har berövats
              sin värdighet. För varje husrivning som genomförs, för varje checkpoint
              som inrättas, för varje bit åkermark som beslagtas utplånas de
              sista resterna av hopp och framtidstro hos det palestinska folket.
              Det palestinska folket kränks och förtrycks för att undertrycka
              deras mest rättmätiga krav på nationellt självbestämmande och
              mänskliga rättigheter. Varje dag, även i dag, pågår i Palestina
              en kamp om centimetrar, en kamp palestinierna alltför ofta går
              förlorande ur. Successivt fördrivs palestinier från sina hem,
              från sin åkermark, och de ersätts med nya israeliska bosättningar
              på ett sätt som bland andra Unrwas förre chef, Anders Fänge, kallade
              etnisk rensning.
            </seg>
            <seg n="60477add">
              Israel har byggt upp ett samhällssystem på de ockuperade områdena
              där dina rättigheter, dina möjligheter och dina skyldigheter avgörs
              av din etnicitet. Om du får bygglov, vilka vägar som du får färdas
              på, om du har tillgång till grundvatten och om du kan odla din
              åkermark avgörs av om du är palestinier eller om du är israel.
              Vissa kallar detta för Mellanösterns enda demokrati. För mig påminner
              det mer om apartheidsystemet i Sydafrika.
            </seg>
            <seg n="cd6848cf">
              Det är positivt att Carl Bildt deklarerar ett stöd för en tvåstatslösning.
              Där kan vi vara eniga. Men medan vi står här i kammaren och diskuterar
              försöker ju Israel i grunden snabbt slå sönder förutsättningarna
              för just en tvåstatslösning. Nu senast har man beslutat att genomföra
              nya bosättningar i Jordandalen med bosättare som 2005 evakuerades
              från Gazaremsan. Dessa projekt genomförs inte för att underlätta
              tillbakadragandet. De genomförs för att göra den israeliska ockupationen
              permanent.
            </seg>
            <seg n="ba7a2247">
              Visst flaggar Israel nu för att man kan tänka sig en palestinsk
              stat. Men vad är det för palestinsk stat som Israel egentligen
              vill se? Är man beredd att acceptera 1967 års gränser och lämna
              tillbaka all ockuperad mark? Så är knappast fallet.
            </seg>
            <seg n="74b7d4a3">
              I Israels fall handlar det om att små delar, enklaver, av dagens
              Västbanken är avskurna från varandra, avskurna från åkermark och
              avskurna från grundvattentillgångar.
            </seg>
            <seg n="92197860">
              Ariel Sharon talade innan han insjuknade om en kantonlösning
              för palestinierna, möjligen för att föra tankarna till schweiziska
              alper och god choklad. I verkligheten för de israeliska förslagen
              om en palestinsk stat tankarna närmast till de bantustans som
              skapades i Sydafrika.
            </seg>
            <seg n="4d666147">
              Fru talman! Jag vill tacka Carl Bildt för hans svar. Det är bra
              att den nya regeringen nu formulerar sin politik. Men jag tycker,
              precis som Magdalena Streijffert tidigare berörde, att man går
              lite förbi den egentligen viktigaste frågan när det gäller Sveriges
              förhållande till Mellanöstern, nämligen hur vi ser på isoleringen
              av den palestinska myndigheten och Hamas. Har den strategi som
              vi har haft under det gångna året varit en framgång?
            </seg>
          </u>
          <note type="speaker" n="1c1ac4ea">
            Anf. 27 ALF SVENSSON (kd):
          </note>
          <u who="alf_svensson_c25c98" xml:id="i-6d9c46146f193aea-0" n="cf048a06">
            <seg n="e55b99a2">
              Fru talman! Det är alldeles självklart att om man använder ordet
              ockupation så är det negativt laddat. Talar man om brist på rörelsefrihet,
              så är det något negativt. Talar man om hinder och vägspärrar,
              så är det klart att det låter väldigt negativt. Men vi måste faktiskt
              också tala om orsakssammanhangen bakom detta, annars är vi enligt
              mitt förmenande helt ute och frikopplade från det historiska sammanhanget.
            </seg>
            <seg n="dbcebaa6">
              Året 1967 måste då tas upp i sammanhanget. Då sade Abba Eban,
              som då var utrikesminister, att man kan indela världens länder
              i två grupper, en grupp som absolut vill förgöra Israel och en
              grupp som inte bryr sig om att Israel förgörs.
            </seg>
            <seg n="53780bd2">
              Vi vet också vad som hände i sexdagarskriget. Vi känner till
              de områden som blev ockuperade. Och vi känner väldigt väl till
              resolution 242. Jag tror att det är den FN-resolution som är mest
              omskriven och omtalad i svenska medier och i debatter över huvud
              taget. Vad krävdes i den? Jo, det krävdes att Israel skulle lämna
              alla ockuperade områden och att man sedan skulle få leva bakom
              erkända och säkra gränser. Och Israel accepterade att dra sig
              tillbaka från alla ockuperade områden. Men arabstaterna accepterade
              inte resolutionen. Man sade nej till den, och det gjorde PLO.
            </seg>
            <seg n="36b20c0c">
              Detta måste vi ändå ha med i sammanhanget, annars har vi fel
              bakgrund till allt det som vi nu kastar ur oss gentemot Israel.
            </seg>
            <seg n="6520fb50">
              Det var dessutom så att dessa arabstater fortsättningsvis enades
              om tre nej. Det gjorde man 1967 i Khartoum. Man sade nej till
              att förhandla med Israel, nej till att sluta fred med Israel och
              nej till att erkänna Israel.
            </seg>
            <seg n="82df2d2b">
              Jag menar att detta måste tas med när vi talar och använder ord
              som ockupation. Sedan vet vi att Israel ändå slöt fred med Egypten
              och lämnade varenda kvadratkilometer tillbaka till Egypten, inklusive
              det lilla området Taba som Israel hade tänkt behålla. Men man
              lämnade tillbaka även det. Där gick det ju alltså att få i varje
              fall en kall fred.
            </seg>
            <seg n="824fe579">
              Sedan kan man ställa sig frågan: Vad hade hänt om Israel 1967
              hade dragit sig tillbaka från Golanhöjderna? Är det någon här
              i samlingen som tror att Syrien inte genast hade varit tillbaka
              och ockuperat Golan? Och varför var israelerna så måna om att
              få undan syrierna från Golan? Ja, det vet vi. Det var därför att
              syriska styrkor hade legat där och pepprat nybyggare nere i Galiléen.
            </seg>
            <seg n="9cbcd27e">
              Jag tror att vi alla känner till detta. Och detta är ingen polemik
              mot utrikesministern men mot att man bara talar om ockupation
              och rörelsehinder som om Israel älskade detta för dess egen skull.
              Naturligtvis är det inte så.
            </seg>
            <seg n="fc3bc639">
              Jag kan ta ett exempel till. Vi talar nu om muren. 90 % av muren
              är stängsel. Det är 10 % som är sexåtta meter hög, och det beror
              på att den då går genom tätbebyggt område. Och då säger israelerna,
              och det är min poäng här, att antalet krypskyttar och självmordsattacker
              mot Israels civila har minskat med 80 %. Jag vet inte om det är
              så. Men om det är så vågar jag i alla fall fastslå här i kammaren
              att man kan riva en mur men att man inte kan återskapa människoliv.
            </seg>
          </u>
          <note type="speaker" n="154f10d9">
            Anf. 28 ANNELIE ENOCHSON (kd):
          </note>
          <u who="annelie_enochson_4aff48" xml:id="i-b1b8a2a0d46944a8-2" n="80ce1c7b">
            <seg n="39ee9861">
              Fru talman! Det är med intresse man läser de olika interpellationerna.
              Och jag noterar att det efter varje Diakoniaresa kommer ett antal
              interpellationer till denna riksdag som företrädesvis är antiisraeliska.
            </seg>
            <seg n="7b4bd177">
              Jag har under de senaste sex åren besökt Israel och Västbanken
              minst en gång per år. Jag var där senast i somras, och var i Haifa
              när Hizbullah inledde sitt krig mot den suveräna staten Israel.
              Jag var i Haifa när den första bomben föll och fick lämna området
              och åka till Jerusalem. Jag fick ta del av hur israeler upplevde
              Hizbullahs krig.
            </seg>
            <seg n="0807bdbc">
              När man diskuterar en sådan här konflikt vill jag understryka
              det som Alf Svensson precis sade, nämligen att det är viktigt
              att man håller i minnet hur denna konflikt började och några fundamentala
              saker. Det första är att Israel har rätt att finnas geografiskt
              där och med den befolkning som man har, där 20 % är arabiska israeler.
              Det andra är att Israel liksom alla andra länder har rätt att
              försvara sitt territorium och sin befolkning. Det tredje är att
              Israel ska behandlas med samma måttstock som alla andra länder
              som försvarar sitt territorium.
            </seg>
            <seg n="d6de09aa">
              Israel har slutit fred med bara två av sina grannar, och det
              var som Alf Svensson nämnde Egypten 1979, då man också lämnade
              ett antal oljekällor, och Jordanien 1994.
            </seg>
            <seg n="8ae8a8fb">
              Vid alla andra krig assimileras flyktingar i de länder som de
              har flytt till. Men så är det inte här. Här särskiljer man Israel
              utifrån alla andra konflikter i världen. Se vad som hände mellan
              Indien och Pakistan. Där assimilerades flyktingarna. Se vad som
              hände under kalla kriget. De som kom hit från Baltikum är nu svenska
              medborgare. Men den grupp flyktingar som flydde 1948, på uppmaning
              av de arabiska grannländerna man skulle köra ut judarna i Medelhavet,
              sedan skulle de komma tillbaka igen var ungefär 700 000 och är
              i dag cirka fyra miljoner. FN har alltså ett eget organ, Unrwa,
              som enbart har till uppgift att ta hand om just dessa flyktingar.
              Man särskiljer denna problematik jämfört med alla andra konflikter
              i hela världen. Jag har skrivit en motion om att jag vill att
              man ska lägga ned Unrwa, och det står jag för. Jag tycker att
              man ska behandla flyktingar där på samma sätt som man behandlar
              flyktingar i alla andra länder. Det är precis detta som ni talar
              om just nu. Och det är viktigt att komma ihåg detta.
            </seg>
            <seg n="30c52d5d">
              Att man har denna säkerhetsbarriär beror på att självmordsmördarna
              finns. De vill alltså lemlästa befolkningen. De utväljer speciellt
              bussar där man vet att det finns judiska barn. Och med splitterbomber
              gör man så mycket skada som möjligt.
            </seg>
            <seg n="304e4a3a">
              Vad man inte nämner är att denna säkerhetsbarriär kommer att
              bli ungefär 72 mil lång. Denna mur har till uppgift att hålla
              undan självmordsbombare och alltså bevara liv. Det finns ingen
              här i kammaren som debatterar den säkerhetsbarriär som finns mellan
              USA och Mexiko och som är 354 mil lång. Den enda uppgift som den
              har är att hålla undan illegala invandrare. Det finns också en
              mur mellan Pakistan och Indien som är 145 mil. Och Polen kommer
              att ha en gräns som är 290 mil lång. Det talar man aldrig om.
              Återigen särskiljer man alltid Israel i alla andra konflikter
              och försöker alltid påtala Israel som the bad guy .
            </seg>
            <seg n="d4820139">
              Vad jag ville fråga utrikesministern om i den här interpellationsdebatten
              är det ansvar som de kringliggande länderna har för att assimilera
              sina palestinsk-arabiska flyktingar: På vilket sätt kan UD medverka
              till att de tar sitt ansvar?
            </seg>
            <seg n="34c1d5af">
              Man säger alltid att Israel ska ta tillbaka flyktingarna. Ja,
              men först och främst gäller det de kringliggande länderna. Min
              fråga vill jag alltså ställa till utrikesministern.
            </seg>
          </u>
          <note type="speaker" n="a6ac3d7f">
            Anf. 29 PETER HULTQVIST (s):
          </note>
          <u who="peter_hultqvist_61d2a3" xml:id="i-9c10a63d9886cf8c-0" n="9d3f0992">
            <seg n="ac538d3e">
              Fru talman! Det var intressant att ta del av Carl Bildts svar
              på interpellationerna. Jag upplevde svaret som i många stycken
              nyanserat.
            </seg>
            <seg n="f5f33437">
              Men först vill jag vända mig till Alf Svensson. Jag har haft
              förmånen att träffa en man som hette Arie Lova Eliav. Han var
              generalsekreterare i israeliska arbetarpartiet år 1967, och han
              var med i hela den här krigssituationen. Efter kriget vände han
              sig till Golda Meir och de andra ledarna detta sagt eftersom du
              hänvisade till ledarskapet.
            </seg>
            <seg n="3711d296">
              Arie Lova Eliavs uppfattning var att en långsiktig ockupation
              av Västbanken, Gazaremsan och vad det nu var utgjorde ett hot
              mot Israel som demokrati och att detta på sikt riskerade att leda
              Israel i fördärv om det inte gick att få slut på det. Det var
              Arie Lova Eliavs besked. Han avgick från sin position. Men senare
              var han en av dem som byggde broar mellan Arafats grupperingar
              och Rabin. Han var med om att skapa den process som så småningom
              skulle leda till ett avtal om fred. Jag träffade honom vid några
              tillfällen, vilket, som sagt, var en stor förmån. Jag måste säga
              att jag litar mer på hans analys av läget än jag litar på det
              du sade alldeles nyss här i talarstolen.
            </seg>
            <seg n="fbdaab9f">
              Sedan kommer jag till själva ämnet i övrigt. Att leva ett liv
              under ockupation där det osäkra, oberäkneliga, misstänksamma och
              oförsonliga ska prägla vardagen är orimligt. Tänk att leva under
              förhållanden där elever inte kan ta sig till skolan, där skolor
              stängs, där kontinuerlig undervisning inte går att genomföra,
              där sjukhus inte fungerar, där medicinförråden inte finns och
              där samhällelig administration slutar betala ut löner.
            </seg>
            <seg n="cdc71cd9">
              Sådana samhällen fungerar inte. Vardagen fungerar inte. Det är
              en ständig kontroll av människor och en misstänksamhet in i minsta
              detalj. Att ta sig någonstans är ett oerhört stort företag med
              checkpoints och långa stopp hot mot den personliga integriteten.
            </seg>
            <seg n="7b4368ec">
              Om känslan varje morgon i många palestinska hem är sådan att
              den utmynnar i frågan om han kommer hem i kväll eller blir gripen
              för något kan man fråga sig om det är en människovärdig tillvaro.
              Är det här någonting som skapar ett läge för fred och generositet
              och för att man på något vis ska komma till en lösning på konflikten,
              eller skapar det mer av frustration, hat och våld, ja, till och
              med grogrund för terrorism?
            </seg>
            <seg n="181903d2">
              Nu har det palestinska folket så att säga kuvats ned under FN:s
              fattigdomsstreck. Man har utsatt människor för förolämpningar
              och återkommande trakasserier. Och då frågar man sig: Varför uppkommer
              terrorism?
            </seg>
            <seg n="760dd5c2">
              I nästan moraliska ordalag ställer man krav på den svage i den
              här konflikten. Jag är motståndare till våld, och jag är motståndare
              till terrorism. Men jag kan i alla fall se samband. Att inte kunna
              se samband visar på något vis på en blindhet eller på en propagandistisk
              tro på någonting som inte fungerar i praktiken.
            </seg>
            <seg n="3ea062cd">
              Carl Bildt var valobservatör i ett val som var demokratiskt.
              Men har bojkotten av den regering som sedan blev vald varit effektiv?
              Har detta gett en bild av att demokrati är en bra och fungerande
              styrelseform? Har detta gett palestinierna de signalerna, eller
              har det kanske gett signaler om någonting annat? Jag frågar alltså
              om det här har varit effektivt.
            </seg>
            <seg n="6cf35893">
              På vilket sätt är nu regeringen och Carl Bildt beredda att ytterligare
              ta ut steglängden för att hjälpa till, för att göra någonting
              mer och visa att Sverige står för en moral i de här frågorna?
            </seg>
            <seg n="aa639ed2">
              I en tid när den israeliska övermakten är total på de ockuperade
              områdena måste Sverige tydligt och konsekvent ta ställning för
              den svagare parten. Det är palestinierna som är den svagare parten.
            </seg>
          </u>
          <note type="speaker" n="8d6c35fd">
            Anf. 30 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-7" n="38700d6a">
            <seg n="f0c506c1">
              Fru talman! Jag vet inte riktigt hur jag ska klara av allt detta.
              Men låt mig börja med följande. Alf Svensson har bitter personlig
              erfarenhet av att jag är mycket intresserad av att diskutera historia
              och kan lägga ut texten om historiska samband. Det kan man ju
              göra. Jag har inga invändningar mot det som Alf hade att säga.
              Vi kan tala om år 1948, och vi kan tala om Balfour.
            </seg>
            <seg n="8a52bad3">
              Men just nu ser jag det nog mer som min uppgift att vara utrikesminister.
              Man kan se sin uppgift som utrikesminister på lite olika sätt.
              Jag ser den nog mer som att försöka titta framåt och mindre att
              titta bakåt och mindre att fördöma alla dem som har gått fel.
            </seg>
            <seg n="69604c48">
              Magdalena Streijffert och andra frågade om jag tycker att politiken
              under det senaste året varit lyckad. Det är väl svårt att se så
              värst mycket som så lyckat när vi befinner oss där vi är. Jag
              ser det i alla fall som min uppgift att även i en mörk situation
              försöka se om det finns något ljus och att försöka begränsa mörkret
              och kanske öka ljuset och skapa förutsättningar för någonting
              som kanske kan leda framåt.
            </seg>
            <seg n="07c61ff7">
              Nu ska man inte överdriva vare sig Sveriges eller en svensk utrikesministers
              möjligheter i detta sammanhang. Men det vore straffbart att inte
              utnyttja de små möjligheter som kanske skulle kunna finnas i en
              sådan här situation.
            </seg>
            <seg n="e93a4961">
              Då tycker jag trots allt att det med den utgångspunkten alltså
              om jag försöker se vad som kanske kan vara positiva tecken i dag
              i Israel brett förankrat finns en förståelse för att ockupationspolitiken
              måste upphöra. Så var det inte för några år sedan. Då talades
              det om ett Stor-Israel. Bosättningspolitiken var en del av en
              Stor-Israel-strävan som hade en ganska bred politisk förankring.
            </seg>
            <seg n="8d3c1739">
              Ariel Sharon tog under sitt sista år den politiska striden med
              detta. Olmert och utrikesminister Livni har fortsatt på den linjen.
              Sedan kan man ha synpunkter på åtskilligt i Libanonkriget och
              så. De är dock mycket tydliga i denna del. Ockupationen hotar
              Israels egen existens. Sedan försökte de under unilaterala tillbakadraganden
              dra slutsatsen att det inte var en bra väg. De söker överenskommelser.
              Sedan finns det andra inslag bosättningspolitiken kan nämnas.
              Jag tror att Hans Linde nämnde de nya bosättningarna. Jag har
              också nämnt dem. Det är en signal åt motsatt håll, men det är
              i alla fall en positiv signal, och den måste vi ta vara på.
            </seg>
            <seg n="263fbe0a">
              När det gäller den palestinska sidan känner jag stor respekt
              för det sätt på vilket man har försökt att trots allt bygga någon
              typ av stat under ockupation. Det var imponerande val man genomförde
              med en demokratisk disciplin som inte stod så värst långt efter
              vad vi åstadkommer i en svensk valprocess. Sedan finns det ju
              mycket annat korruption och elände.
            </seg>
            <seg n="2be63cee">
              Vi kan ha synpunkter på Hamas, och det har vi som bekant terroriststämplat.
              Fatah är inget under som någon av oss skulle kunna känna stolthet
              över när det gäller vare sig dess ekonomiska redovisning eller
              demokratiska strukturer. Också på den punkten är vi eniga.
            </seg>
            <seg n="dc819aed">
              Men där finns dock också i de palestinska områdena någonting
              som spirar och som kan bli en statsbildning av något slag i framtiden.
            </seg>
            <seg n="eb8ec280">
              Jag hoppas detta tror jag är väldigt viktigt att det är möjligt
              att överbrygga motsättningarna i de palestinska områdena och att
              bilda en samlingsregering. Den måste inkludera Hamas. Men den
              måste också reflektera de principer som kvartetten och inte minst
              den europeiska unionen har uttalat. Man måste existera under ingångna
              avtal; annars fungerar det inte. Det är klart att man måste acceptera
              att staten Israel finns där. Annars blir det en omöjlighet.
            </seg>
            <seg n="fab8e042">
              Jag är inte en alldeles nattsvart optimist angående möjligheten
              att faktiskt åstadkomma de här sakerna. Då har vi dock en situation
              när det gäller hur en fred ska se ut. Vi har enighet om säg 90
              % av fredslösningen, och vi har ett starkt majoritetsstöd både
              i Israel och i de palestinska områdena för hur denna lösning ska
              se ut.
            </seg>
            <seg n="451e18a7">
              Sedan vet vi alla, också Alf, att den så kallade djävulen finns
              i detaljerna. Hur ska gränslinjen se ut i Jerusalem? Hur löser
              man frågan om flyktingars rätt till återvändande? Hur ska man
              åstadkomma en statsbildning med ett samlat, sammanhängande område
              som gör att denna stat blir bärkraftig och överlevnadsmöjlig?
            </seg>
            <seg n="e3fb363e">
              Detta borde det vara möjligt att lösa om vi får i gång en fredsprocess.
              Den förutsätter en israelisk vilja jag tycker att det är positiva
              signaler där. Den förutsätter att man samlar sig på de palestinska
              områdena där finns det lite positiva signaler. Den förutsätter
              ett internationellt engagemang. Sedan förutsätter den ett antal
              rätt sensationella delar som jag tyvärr inte har möjlighet att
              meddela kammaren om.
            </seg>
          </u>
          <note type="speaker" n="8de1f963">
            Anf. 31 ANNIE JOHANSSON (c):
          </note>
          <u who="annie_johansson_b0eb81" xml:id="i-65f37fc4f741f570-0" n="83e80489" next="i-0ab30b7a64bd1b81-0">
            <seg n="4c031fb8">
              Fru talman! Jag är glad över det engagemang som finns i frågan
              och över att vi är många som gör talarstolen varm.
            </seg>
            <seg n="4402d3d1">
              Skillnaden mellan oss interpellanter i fråga om Hamas och den
              palestinska ledningens ansvar är tydlig. Likaså gäller det synen
              på hur man väljer att se på staten Israel som en demokrati.
            </seg>
            <seg n="d100b8e5">
              Låt oss slå fast att det palestinska folket lever i en misär
              och att det krävs tydliga insatser. Ett demokratiskt ledarskap
              och en politik som respekterar grundläggande demokratiska värden
              och ingångna avtal är en garant för att förbättra den alarmerande
              situationen som etsade sig fast i mitt minne efter studieresan.
            </seg>
            <seg n="2f015a83">
              Sedan den israeliske soldaten Shalit kidnappades i somras har
              ett flertal tunnlar för vapensmuggling upptäckts liksom en stor
              mängd vapen. Terrorverksamhet som pågår i området måste för den
              civila befolkningens skull upphöra. Både Israel men också den
              palestinska sidan bär ett ansvar för att ett vapenstillestånd
              ska komma till stånd. Bägge parter måste komma till försoning
              och leva upp till de krav som finns i färdplanen för fred. Det
              kan också utrikesministern hålla med om.
            </seg>
            <seg n="f2713402">
              1967 års gränser är den självklara utgångspunkten. Jerusalems
              gränser måste fastställas, och flyktingfrågan måste få en accepterad
              lösning både på Västbanken men också utanför Västbanken. De palestinska
              ledarnas arbete måste inriktas på ett nationsbygge, som vi så
              många gånger har återkommit till i debatten. Palestinierna har
              dock alltid hävdat att ockupationen är konfliktens orsak. Den
              naturliga frågan blir då varför man fortsätter att smuggla in
              vapen och beskjuta israeliska samhällen i stället för att bevisa
              för omvärlden att det israeliska tillbakadragandet i Gaza för
              ett år sedan var ett steg i rätt riktning.
            </seg>
            <seg n="4ac4c7c4">
              Israel är absolut inte fritt från skuld. Men det finns ett problem
              i debatten då man glömmer bort att Israel är en demokrati. Framför
              allt värdet av demokrati har aldrig kommit in debatten. Problemet
              blir mer komplext då debatten alltsomoftast fråntar de palestinska
              ledarna deras ansvar och inte problematiserar betydelsen av den
              politik som den Hamasledda regimen nu för gentemot sin egen befolkning
              men också den syn man bär gentemot staten Israel. Situationen
              i området är inte svart eller vit snarare är den målad i en gråskala.
              Då vi skulle besöka en judisk bosättning i Hebron var det en palestinier
              som arrangerade besöket eftersom bosättarna ansåg sig svikna av
              den israeliska armén. Så komplex är situationen.
            </seg>
            <seg n="6315d360">
              Gråskalan gör att svensk utrikespolitik måste agera med tydliga
              riktlinjer, men man måste också se på omvärlden och de krav som
              ställs av och tydliga ställningstaganden som görs av vissa andra
              myndigheter och organisationer runtom i världen. Den palestinska
              myndigheten är enligt Transparency Internationals agency list
              en av världens mest korrumperade myndigheter. Vi måste ställa
              krav på större transparens, större medborgarinflytande och reformering
              av den palestinska förvaltningen. Det mest anmärkningsvärda som
              sker i svensk debatt det är mest riktat till mina meddebattörer
              är hur man kan se med blida ögon på Hamas styre och nedsättande
              på Israel som en öppen demokrati.
            </seg>
          </u>
          <note n="5a1cbbbe">
            Ajournering
          </note>
          <note n="520e0867">
            Kammaren beslutade kl. 13.52 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="annie_johansson_b0eb81" xml:id="i-0ab30b7a64bd1b81-0" n="83e80489" prev="i-65f37fc4f741f570-0">
            <seg n="340a89b7">
              Återupptagna förhandlingar
            </seg>
            <seg n="f9661d4b">
              Jag ber att få hälsa följande ministrar välkomna till dagens
              frågestund: näringsminister Maud Olofsson, utrikesminister Carl
              Bildt, försvarsminister Mikael Odenberg, socialminister Göran
              Hägglund och kulturminister Lena Adelsohn Liljeroth. Övergripande
              frågor besvaras av näringsminister Maud Olofsson.
            </seg>
            <seg n="1d726446">
              Kulturmomsen
            </seg>
          </u>
          <note n="2622eaa7">
            Förhandlingarna återupptogs kl. 14.00.
          </note>
          <note n="251cc4f6">
            6 § Frågestund
          </note>
          <note n="5e306c1a">
            Anf. 32 ANDRE VICE TALMANNEN:
          </note>
          <note type="speaker" n="9504366b">
            Anf. 33 SIV HOLMA (v):
          </note>
          <u who="siv_holma_07ab0e" xml:id="i-3cddf120e0ac8bd5-0" n="4f4cbfe7">
            <seg n="e2e72c20">
              Fru talman! Jag har en fråga till kulturministern. Det är en
              aktuell fråga som handlar om kulturmomsen.
            </seg>
            <seg n="3bc87c0f">
              Scenkonstinstitutionerna ute i landet har fått rätt att göra
              fullt avdrag för ingående moms. Regeringen tog ett beslut den
              21 december som innebär att scenkonstinstitutionerna får behålla
              den retroaktiva delen men inte det som kommer.
            </seg>
            <seg n="cae8ef83">
              Jag har fått en fråga av kulturinstitutionerna om varför regeringen
              har satt brytpunkten just den 21 december. Det kan bli orättvist
              med tanke på postgång och på hur Skatteverket fattar sina beslut.
            </seg>
            <seg n="d1451140">
              Jag undrar om kulturministern kan medverka till att få en ändring
              till stånd så att nyordningen börjar gälla först den 31 december
              i stället för den 21 december. Då skulle det bli större rättvisa
              mellan scenkonstinstitutionerna ute i landet.
            </seg>
          </u>
          <note type="speaker" n="981348ba">
            Anf. 34 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-0" n="38700d6a">
            <seg n="91c4c1ec">
              Fru talman! Jag vill inledningsvis säga till Siv Holma att jag
              är den första att beklaga den ordning som har varit. Den har varit
              otydlig och olycklig. Det finns flera praktiska skäl till detta.
            </seg>
            <seg n="aa20dc36">
              Inte desto mindre har detta inneburit ett rejält tillskott med
              pengar till hela scenkonstsektorn, mellan 300 och 350 miljoner
              kronor. Merparten av pengarna har betalats ut och kommer också
              att stanna i kultursektorns teatrar, alltifrån Norrlandsoperan
              ned till Malmöoperan.
            </seg>
            <seg n="a9d9ffb6">
              Det har visat sig att det inte är riktigt klart hur mycket pengar
              som har gått ut. Det har också varit en komplikation i det hela
              att man inte ens från arbetsgivarorganisationen Svensk Scenkonst
              eller från Skatteverket har vetat det. Detta kommer att följas
              av Statens kulturråd som har fått ett fördjupat uppdrag.
            </seg>
          </u>
          <note type="speaker" n="841b400e">
            Anf. 35 SIV HOLMA (v):
          </note>
          <u who="siv_holma_07ab0e" xml:id="i-3cddf120e0ac8bd5-1" n="4f4cbfe7">
            <seg n="365d273e">
              Fru talman! Jag får tacka för svaret. Det är synd att beklagandet
              inte kan innebära att vi får en ändring till stånd.
            </seg>
            <seg n="cfe0e7fa">
              Min följdfråga blir: Hur kommer det sig att konsekvensbeskrivningen
              som Kulturrådet har fått i uppdrag att göra inte tas fram först,
              innan regeringen fattar beslut? Varför inte använda sig av de
              två tillfällen man faktiskt har per år, på våren och hösten, att
              göra justeringen? Varför gjorde regeringen det så abrupt som ni
              gjorde nu den 21 december?
            </seg>
          </u>
          <note type="speaker" n="9a2ec1e0">
            Anf. 36 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-1" n="38700d6a">
            <seg n="0bdcb5c7">
              Fru talman! Det abrupta hade delvis att göra med att frågan hade
              missförståtts och hamnat mellan Finansdepartementet och Kulturdepartementet.
            </seg>
            <seg n="713ef110">
              För att kunna få in det i regleringsbrevet var beslutet tvunget
              att tas vid regeringssammanträdet den 21 december. I annat fall
              hade man gått över årsskiftet och då hade det blivit komplikationer
              i just regleringsbrevet till bland annat Kulturrådet. Det var
              skälet.
            </seg>
            <seg n="84d04aec">
              Vi hade då också fått besked om att merparten av pengarna hade
              betalats ut och i viss utsträckning också konsumerats inom sektorn.
              Det var skälet till att vi valde att sätta detta datum. Om man
              nu hade låtit det hela fortsätta skulle det också ha blivit ett
              rejält tillskott till sektorn, vilket kunde ha varit glädjande.
              Det tycker både Siv Holma och jag som företräder kulturintressena.
              Men då hade man också tecknat in möjligheterna framöver att göra
              andra satsningar, för det handlar om en hel del pengar.
            </seg>
            <seg n="0c334ee2">
              Tanken är att det ska bli rättvisa villkor, och lagstiftningen
              skrivs också om på momsområdet.
            </seg>
            <seg n="f427bbf6">
              Utvecklingen i Ryssland
            </seg>
          </u>
          <note type="speaker" n="f4d7a404">
            Anf. 37 PETER ERIKSSON (mp):
          </note>
          <u who="peter_eriksson_2b69c1" xml:id="i-8046a5e76fc5c9da-0" n="c7c7310d">
            <seg n="6b78059d">
              Fru talman! I går gav vi i Miljöpartiet ett par stövlar till
              Göran Persson. Jag tänkte följa upp med att ge Carl Bildt en känga
              i dag.
            </seg>
            <seg n="574c3f62">
              En av de allra viktigaste utrikespolitiska frågorna för Sverige
              gäller utvecklingen i Ryssland. Många är oroliga. Det fria ordet
              tystnar, och det köps upp av Putin genom bland annat maktbolaget
              Gazprom. Oppositionen trakasseras och journalister mördas. Vissa
              Rysslandskännare talar till och med om att de befarar en utveckling
              mot fascism, och Rysslands energitillgångar används gång på gång
              i maktpolitiska syften.
            </seg>
            <seg n="f440fb81">
              Vi har en pratglad utrikesminister, men det har varit märkvärdigt
              tyst om Ryssland. Detta trots att Carl Bildt personligen har god
              kunskap om läget genom sina tidigare affärskontakter inom både
              oljebranschen allmänt och Gazprom speciellt.
            </seg>
            <seg n="d4c5eb1d">
              Varför är utrikesministern så tyst om utvecklingen i Ryssland?
            </seg>
          </u>
          <note type="speaker" n="d93a7ede">
            Anf. 38 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-8" n="38700d6a">
            <seg n="2dc51939">
              Fru talman! Jag tror att Peter Eriksson ägnar sig för mycket
              åt annat. Han borde lyssna på vad jag säger. Han är fullt upptagen
              med att kasta misstänkliggöranden på personer. Därför lyssnar
              han praktiskt taget aldrig på mig när jag diskuterar utrikespolitik.
              Jag var senast i Finland i går och diskuterade utvecklingen i
              Ryssland. Jag har varit i Ryssland två gånger och diskuterade
              bland andra med företrädare för mänskliga rättigheter och med
              företrädare för regimen. Jag har klargjort inställningen till
              detta i flera olika sammanhang.
            </seg>
            <seg n="71501d40">
              Jag förväntar mig inte att Peter Eriksson ska ägna sig åt sakfrågor.
              Han ägnar sig åt annat känga, dynga eller kalla det vad du vill.
            </seg>
          </u>
          <note type="speaker" n="24827653">
            Anf. 39 PETER ERIKSSON (mp):
          </note>
          <u who="peter_eriksson_2b69c1" xml:id="i-8046a5e76fc5c9da-1" n="c7c7310d">
            <seg n="6724578f">
              Fru talman! Det är nog inte bara jag som är lomhörd i så fall,
              utan en stor del av svenska folket. I det stora linjetal som Carl
              Bildt höll före jul sades inte ett ord om utvecklingen i Ryssland.
            </seg>
            <seg n="4041a0e5">
              I Sydsvenska Dagbladet den 12 januari är rubriken: Tala tydligare,
              Carl Bildt! I DN den 11 januari är rubriken: Bildts tystnad om
              gasen. Expressen går ännu längre.
            </seg>
            <seg n="f66c23c0">
              Det här är en mycket stor och allvarlig fråga. Jag tycker att
              det är viktigt att Sverige säger ifrån om avdemokratiseringen
              i Ryssland. Jag skulle önska att Carl Bildt även i sammanhang
              som är offentliga i Sverige uttryckligen och tydligt talar om
              att detta är en dålig utveckling som vi bestämt är motståndare
              till.
            </seg>
          </u>
          <note type="speaker" n="dde31605">
            Anf. 40 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-9" n="38700d6a">
            <seg n="5c7fce13">
              Fru talman! Det gläder mig i och för sig att Peter Eriksson antyder
              ett intresse för utrikespolitiska sakfrågor inklusive utvecklingen
              i Ryssland. Det intresset har varit frånvarande under alla de
              år som jag har haft möjlighet att följa Peter Erikssons politiska
              karriär.
            </seg>
            <seg n="e3ba660b">
              Jag har i många sammanhang, både innan jag blev utrikesminister
              och därefter, uttalat min oro. Det finns positiva och negativa
              inslag i den väldiga ryska samhällsutvecklingen. Men under senare
              tid råder det ingen tvekan om att vi har sett en utveckling med
              avdemokratisering vi kan kalla det så. Vi har sett ett ökat statsinflytande
              över viktiga delar av näringslivet, också dem som har varit framgångsrika
              och privatiserats under de senaste åren.
            </seg>
            <seg n="b2507022">
              Vi har också sett oroväckande tendenser i delar av utrikespolitiken,
              vilket har föranlett mig att på ett antal punkter framför allt
              när det gäller utvecklingen gentemot Georgien vara en av de mest
              aktiva för att driva fram en mycket tydlig linje från den europeiska
              unionen på den sidan. Jag tror att de synpunkter som jag har framfört
              i dessa avseenden är väl kända i Moskva. Där har man lyssnat,
              men det har kanske inte Peter Eriksson gjort.
            </seg>
            <seg n="d1a50c81">
              Ålderspensionen
            </seg>
          </u>
          <note type="speaker" n="41830464">
            Anf. 41 BERIT ANDNOR (s):
          </note>
          <u who="unknown" xml:id="i-1db1c2c8bf4b9df2-0" n="d17952aa">
            <seg n="bd3d0a86">
              Fru talman! För att finansiera skattesänkningar för de välbeställda
              har den borgerliga regeringen drivit igenom ett förslag som innebär
              att man försämrar ålderspensionen för förtidspensionärerna. Det
              är ett djupt orättfärdigt förslag som innebär att de som har mist
              sin arbetsförmåga på grund av sjukdom eller för att de har blivit
              utslitna efter ett hårt arbetsliv också ska få betala med en lägre
              ålderspension. Det är någonting som vi socialdemokrater reagerar
              mycket kraftigt emot.
            </seg>
            <seg n="9aeeca2b">
              Detta riktar sig ju också mot personer som inte har möjlighet
              att påverka sin livssituation och den kommande pensionen.
            </seg>
            <seg n="90acb292">
              Jag vänder mig till Maud Olofsson med denna fråga, eftersom det
              är en övergripande fråga. Varför vill den borgerliga regeringen
              försämra ålderspensionen för förtidspensionärerna?
            </seg>
          </u>
          <note type="speaker" n="964f6a5f">
            Anf. 42 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-0" n="38700d6a">
            <seg n="c0617645">
              Fru talman! För det första vill jag korrigera Berit Andnor när
              hon säger att vi sänker skatterna för de välbeställda. Jag tror
              att det är alldeles uppenbart om man läser vårt skatteförslag
              att det framför allt är till låg- och medelinkomsttagare som vi
              riktar våra skattesänkningar. Vi gör det därför att det ska löna
              sig att arbeta. Vi gör det därför att hårt arbetande kvinnor,
              inte minst inom den offentliga sektorn, i dag har svårt att leva
              på sin lön. Vi gör det därför att vi går in i en avtalsrörelse
              som kan bli ganska tuff. Det är bra om kommunalanställda kvinnor
              och andra ser att den här regeringen riktar sina skattesänkningar
              just mot de grupper som har haft svårast att klara sig.
            </seg>
            <seg n="320ad7b2">
              Förändringen av förtidspensionen handlar om att likställa dem
              som har varit arbetslösa och dem som har varit förtidspensionerade
              och ha samma beräkningsgrund för båda dessa grupper. Det är så
              vi har utformat vårt förslag.
            </seg>
          </u>
          <note type="speaker" n="fcb8ecc4">
            Anf. 43 BERIT ANDNOR (s):
          </note>
          <u who="unknown" xml:id="i-1db1c2c8bf4b9df2-1" n="d17952aa">
            <seg n="87030948">
              Fru talman! Maud Olofsson och den borgerliga regeringen vet mycket
              väl att det inte handlar om att främst sänka skatten för låg-
              och medelinkomsttagarna. Det är de som redan är välbeställda som
              får de största skattesänkningarna. Detta är en sanning. Allt annat
              är ett försök att frisera den verklighet som vi lever i.
            </seg>
            <seg n="a748c9d5">
              Förtidspensionärerna särbehandlas. Vi har en viktig princip i
              pensionsöverenskommelsen, nämligen den att det är livsinkomstprincipen
              som ska ligga till grund för den pension som man får. Genom att
              göra de här förändringarna särbehandlas förtidspensionärerna.
              Det är de sämst ställda, de som inte själva längre kan arbeta
              utan på grund av sjukdom inte kan påverka sin livsinkomst, som
              får betala skattesänkningarna för dem som redan har det bra.
            </seg>
            <seg n="e1956bb9">
              Varför, Maud Olofsson, är det de som är sämst ställda som ska
              betala skattesänkningarna för dem som redan har det bra? Varför
              är det de som ska betala ett stort pris för den politik som den
              borgerliga regeringen nu genomför?
            </seg>
          </u>
          <note type="speaker" n="717aa534">
            Anf. 44 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-1" n="38700d6a">
            <seg n="712b7611">
              Fru talman! Det blir inte bättre för att man pratar längre. Berit
              Andnor, som satt i den tidigare regeringen, är själv ansvarig
              för att vi i dag har 550 000 förtidspensionärer. Vad är det ni
              har gjort med dem? Jo, ni har plockat dem ur arbetslöshetskön
              och ur andra köer och skapat ett utanförskap där 550 000 människor
              i dag lever på 65 % av sin inkomst. Det har Socialdemokraterna
              tyckt varit helt okej. Det är helt okej att leva på 64 %, som
              det till och med är. Jag tycker att det är intressant att upprördheten
              kommer nu. Ni hade ju en chans att göra någonting åt detta när
              ni satt i regeringen.
            </seg>
            <seg n="fd30ee43">
              Sedan vill jag korrigera Berit Andnor. Det är bara att gå in
              i skattetabellen och se vad som har hänt i skatteförslaget. Det
              riktar sig främst till dem som har låga och normala inkomster.
              Det är så vi vill utforma vår skattepolitik. Det var du som sänkte
              skatten för höginkomsttagarna, inte den här regeringen.
            </seg>
            <seg n="ea04e043">
              Möjligheten att återkalla läkarlegitimation
            </seg>
          </u>
          <note type="speaker" n="fdb640be">
            Anf. 45 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-94643139a93fc5e9-0" n="cb270dc7">
            <seg n="8f736162">
              Fru talman! Frågan riktar sig till socialministern. Vi såg ett
              uppskakande reportage från vården i tv i veckan. Felbehandlingar,
              förskrivningar av narkotiska preparat i stora mängder, omskärning
              av barn och så vidare var några av ingredienserna. Det handlade
              om en läkare som uppvisade total avsaknad av insikt i medicinska
              frågor, juridiska frågor och etisk framtoning. Trots upprepade
              varningar från Hälso- och sjukvårdens ansvarsnämnd och trots att
              Socialstyrelsen har insikt i den här läkarens förehavanden har
              han kvar sin legitimation. Frågan är om det här ger den tilltro
              till vården som patienterna måste ha.
            </seg>
            <seg n="40854de8">
              Min fråga till socialministern är: Är socialministern beredd
              att göra en översyn av lagstiftningen kring möjligheten att dra
              in legitimationen för läkare, sjuksköterskor och andra legitimerade
              yrkesgrupper i vården som inte sköter sitt arbete på ett bra sätt?
            </seg>
          </u>
          <note type="speaker" n="8609cc63">
            Anf. 46 Socialminister GÖRAN HÄGGLUND (kd):
          </note>
          <u who="minister_id" xml:id="i-80ea21fd8e65b634-0" n="38700d6a">
            <seg n="d516bdd5">
              Fru talman! Jörgen Johansson tar upp en mycket angelägen fråga
              som gäller förtroendet för svensk hälso- och sjukvård. Man ska
              kunna lita på att den läkare, den sjuksköterska, den psykolog,
              psykiater eller vem man nu har vänt sig till har förutsättningar
              att utföra sitt arbete och kan fungera. Det ska inte behöva vara
              ett äventyr.
            </seg>
            <seg n="1ee0bda8">
              Vi har kunnat se i medierna under en längre tid en lång rad fall
              med personer som har gjort sig skyldiga till både det ena och
              andra. En del kan bekräftas, en del andra är kanske lite mindre
              säkra. Det verkar som om det kan finnas skäl att titta över de
              bestämmelser som reglerar till exempel legitimationer och rätt
              att utföra viss behandling inom svensk hälso- och sjukvård.
            </seg>
          </u>
          <note type="speaker" n="3c746299">
            Anf. 47 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-94643139a93fc5e9-1" n="cb270dc7">
            <seg n="51061f93">
              Fru talman! Jag tackar för svaret. Det var mycket tydligt och
              klargörande. Jag delar uppfattningen att de som besöker vården
              ska känna trygghet. Ett första steg är att vi åtgärdar de här
              onormala tendenserna som vi fick se exempel på i veckan i tv.
            </seg>
            <seg n="d00f82e7">
              Det säkerhetspolitiska läget kring Östersjön
            </seg>
          </u>
          <note type="speaker" n="c092b6be">
            Anf. 48 MATS JOHANSSON (m):
          </note>
          <u who="mats_johansson_4030fb" xml:id="i-30cdc26704987daa-0" n="ef1e84ef">
            <seg n="59c94fab">
              Fru talman! Min fråga går till försvarsministern och rör det
              säkerhetspolitiska läget kring Östersjön. Den 26 oktober förra
              året uttalade Rysslands president Putin: Den ryska Östersjöflottans
              uppgift är att skydda våra ekonomiska intressen i Östersjöbassängen.
              En av våra viktigaste prioriteringar är rörledningen som går genom
              Östersjön.
            </seg>
            <seg n="3a32bbe7">
              Det här handlar inte bara om en gasledning, utan uttalandet bör
              sättas in i det större sammanhanget med de senaste årens inrikespolitiska
              förändringar i Ryssland. Det säkerhetspolitiska läget kring Östersjön
              har ändrat karaktär.
            </seg>
            <seg n="ddae24c7">
              Jag tror att många deltagare i den säkerhetspolitiska debatten,
              inte bara i Sverige utan inom hela det nordisk-baltiska blocket,
              delar mina farhågor för konsekvenserna av den nya ryska linjen.
              Därför undrar jag vilken bedömning försvarsministern gör av Putins
              uttalande och andra signaler om säkerheten, eller snarare osäkerheten,
              i Östersjöområdet.
            </seg>
          </u>
          <note type="speaker" n="3789b71e">
            Anf. 49 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-0" n="38700d6a">
            <seg n="3934df88">
              Fru talman! Jag kan informera Mats Johansson om att försvarsminister
              Ivanov som var här i höstas på min inbjudan gav samma signaler,
              nämligen att den ryska Östersjöflottan är relevant i relation
              till gasledningen. Jag har inte heller gjort någon hemlighet av
              att det här projektet har mer än energipolitiska implikationer,
              nämligen också miljömässiga och säkerhetspolitiska. Däremot tror
              jag att man ska vara väldigt försiktig med att på detta stadium
              dra någon slutsats om arten av dessa implikationer. Jag tror att
              vi får anledning att återkomma till en analys kring detta om och
              när det här projektet förverkligas.
            </seg>
          </u>
          <note type="speaker" n="085617b0">
            Anf. 50 MATS JOHANSSON (m):
          </note>
          <u who="mats_johansson_4030fb" xml:id="i-30cdc26704987daa-1" n="ef1e84ef">
            <seg n="26c1257b">
              Fru talman! Jag tackar försvarsministern för svaret. Det var
              ganska diplomatiskt hållet. Jag antar att vi får tillfälle att
              återkomma till uppföljning i kammaren. Frågan lär inte gå ifrån
              oss.
            </seg>
            <seg n="ba8a26b4">
              Den får dessutom näring av uppgifter i dagens medier om att installationsarbetet
              för gasledningen har påbörjats från rysk sida i svensk ekonomisk
              zon redan innan den svenska miljöprövningen är avslutad. Det är
              också en signal. Eller hur?
            </seg>
          </u>
          <note type="speaker" n="e2f64d07">
            Anf. 51 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-1" n="38700d6a">
            <seg n="9068f100">
              Fru talman! Det är möjligen en signal, men det är en felaktig
              signal på gränsen till desinformation. Det bedrivs ingen annan
              verksamhet än sådan verksamhet som den tidigare regeringen har
              gett tillstånd till och som den nuvarande regeringen har förnyat
              tillståndet till. Den ingår i ett förberedelsearbete för att gå
              vidare med det här projektet. Än så länge är detta inget ärende
              på regeringens bord. Det kommer det att bli så småningom, men
              då kommer det att bli en tillståndsprocess som, med det internationella
              konventionssystem vi har, framför allt kommer att vara relaterat
              till de miljömässiga frågorna.
            </seg>
            <seg n="d2a3da5e">
              Man ska också vara lite försiktig med att dra bestämda slutsatser
              av vilka de andra implikationerna är. Det har ju varit en del
              diskussioner kring den underhållsplattform som eventuellt skulle
              kunna komma att byggas nära Gotland. Vi har inte analyserat detta
              i botten än, eftersom det fortfarande inte är ett regeringsärende.
              Men där tyder det mesta på att en sådan plattform etablerad i
              ekonomisk zon är något som Sverige, snarare än Ryssland, kommer
              att ha ansvaret för.
            </seg>
            <seg n="1d726446">
              Kulturmomsen
            </seg>
          </u>
          <note type="speaker" n="71580cdb">
            Anf. 52 MARGARETA ISRAELSSON (s):
          </note>
          <u who="margareta_israelsson_568d5c" xml:id="i-3108e34a501a4c67-0" n="b51871c5">
            <seg n="7a1f6a24">
              Fru talman! Jag vill följa upp Siv Holmas fråga. 55 miljoner
              kronor i form av återbetald kulturmoms dras in genom minskade
              statsbidrag med motsvarande summa. Det talas om svek och småsinthet.
              Moderaternas starke man i Göteborg Jan Hallberg säger att det
              är det sämsta beslut regeringen fattat.
            </seg>
            <seg n="9b4033b8">
              För exempelvis Göteborgsoperan innebär nämligen det här att man
              förlorar 3,7 miljoner årligen. Institutionerna oroar sig för sina
              produktioner, och Teaterförbundet oroar sig för krympande löneutrymme
              i stundande förhandlingar.
            </seg>
            <seg n="e4e798cc">
              Nu har jag hört talas om att kulturministern ska ha överläggningar
              med allianspartiernas företrädare i kulturutskottet, och min fråga
              till kulturministern blir därför: Har dessa överläggningar hållits,
              och hur mycket av de indragna momspengarna kommer att betalas
              tillbaka?
            </seg>
          </u>
          <note type="speaker" n="38209548">
            Anf. 53 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-2" n="38700d6a">
            <seg n="3c1d472f">
              Fru talman! Jag har tagit del av Jan Hallbergs kritik. Det har
              delvis att göra med det som jag var inne på i mitt förra svar
              till Siv Holma, nämligen att det har varit en otydlig process,
              vilket jag också beklagar.
            </seg>
            <seg n="14c0c6a5">
              Icke desto mindre har Göteborgsoperan fått i runda slängar tror
              jag runt 40 miljoner kronor i retroaktiva pengar. Det är alltså
              snarare så att man har fått ett rejält tillskott.
            </seg>
            <seg n="d7d6ea24">
              Nu är det ju så att budgeten är tagen. Skulle de här 55 miljonerna,
              som än så länge ligger frysta, plötsligt betalas ut så innebär
              det att någon annan sektor inom kulturlivet kommer att bli av
              med motsvarande summa. Det är därför som Kulturrådet också har
              fått ett förtydligat uppdrag att se över varje institution tydligare
              än man har gjort tidigare utifrån publikutfall, prestationer och
              konstnärliga satsningar.
            </seg>
            <seg n="72fc080e">
              Summan 55 miljoner är också tagen lite på en höft. Den har ju
              också att göra med momsreglerna hur pass mycket biljetter man
              exempelvis säljer och hur stor publik man har. Om siffran är riktig
              vet alltså ingen ännu.
            </seg>
          </u>
          <note type="speaker" n="40a280c1">
            Anf. 54 MARGARETA ISRAELSSON (s):
          </note>
          <u who="margareta_israelsson_568d5c" xml:id="i-3108e34a501a4c67-1" n="b51871c5">
            <seg n="e2d88b50">
              Fru talman! Det här är ju en något oväntad situation. Den högerledda
              alliansregeringen talar ju väldigt mycket om skattesänkningar,
              men här har ni en möjlighet som ni dessutom tidigare har pläderat
              för, nämligen möjligheten att dra av kulturmoms. När institutionerna
              nu får denna möjlighet väljer ni i stället att dra in de pengarna
              att minska de statliga bidragen med motsvarande summa. Då undrar
              man ju vad den här rätten skulle vara till för.
            </seg>
            <seg n="e55f7ec7">
              Jag upprepar alltså min fråga: Hur mycket av de indragna pengarna
              är ni beredda att betala tillbaka?
            </seg>
          </u>
          <note type="speaker" n="ac73b728">
            Anf. 55 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-3" n="38700d6a">
            <seg n="6a9bde23">
              Fru talman! Jag får väl upprepa delar av mitt svar. De 55 miljonerna
              som tas upp i debatten en siffra som vi fortfarande inte vet stämmer
              ligger frysta. Men det är ju så att jämfört med före den här domen
              det här handlar ju om en dom i EG-domstolen som sedan har bekräftats
              i Regeringsrätten är det de facto ingen skillnad, om man jämför
              med den situation vi hade i början eller mitten av 2006.
            </seg>
            <seg n="83581a4d">
              Det är ju inte så att några får mindre pengar. Vissa institutioner
              hade trott att de skulle ha fått mer, och många har ju också fått
              mer i och med de retroaktiva pengar som har betalats ut. I den
              delen är det alltså ingen minskning utan snarare en rejäl förstärkning
              på mellan 300 och 350 miljoner kronor till scenkonstsektorn.
            </seg>
            <seg n="a85e4c1a">
              Nu skrivs lagen om så att det ska bli rättvisa villkor. Det är
              ju inte så att man inte har tagit hänsyn till det här i tidigare
              bidragsgivning. Det har man ju gjort. Det är inte så att Göteborgsoperan
              har fått betydligt mindre pengar än exempelvis Helsingforssoperan
              därför att de här momsreglerna har sett annorlunda ut.
            </seg>
            <seg n="75a1695c">
              Barns och ungdomars psykiska hälsa
            </seg>
          </u>
          <note type="speaker" n="86896dd4">
            Anf. 56 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-2bb315632f9f83ba-0" n="d6d9e8c4">
            <seg n="20c240b5">
              Fru talman! Jag har en fråga till socialministern.
            </seg>
            <seg n="aeb32584">
              Under ganska många år har alla folkhälsorapporter visat att barns
              och ungdomars fysiska hälsa är mycket god, men den psykiska hälsan
              tenderar att bli allt sämre. Det ser vi med bestörtning på när
              vi får rapporter.
            </seg>
            <seg n="93a1b139">
              Jag tror att det var den 10 januari vi kunde läsa om en ung kvinna
              som hade svår anorexi. Hennes pappa hade många gånger försökt
              komma nära sjukvården utan att få hjälp. Kvinnan avled.
            </seg>
            <seg n="f366a1c3">
              Väldigt många barn och ungdomar söker varje år ta livet av sig,
              och i dag är faktiskt den vanligaste dödsorsaken bland barn och
              ungdomar självmord. Det här känns oerhört jobbigt när vi har fått
              rapporter under många år och i princip ingenting har gjorts.
            </seg>
            <seg n="2238d343">
              Min fråga till socialministern är: Vad ämnar socialministern
              och regeringen göra för att så snabbt som möjligt sätta in åtgärder?
            </seg>
          </u>
          <note type="speaker" n="c01f00ec">
            Anf. 57 Socialminister GÖRAN HÄGGLUND (kd):
          </note>
          <u who="minister_id" xml:id="i-80ea21fd8e65b634-1" n="38700d6a">
            <seg n="ac7c84f8">
              Fru talman! Jag tackar för frågan.
            </seg>
            <seg n="8897ffb6">
              En allmän iakttagelse är att det finns väldigt stora skillnader
              mellan olika delar av landet när det gäller hur väl vi kan ta
              hand om barn och ungdomar som söker hjälp. På en del håll är det
              så att köerna till exempelvis barn- och ungdomspsykiatrin är oerhört
              långa. På andra håll har man lyckats organisera sig betydligt
              bättre. På många håll fungerar skolhälsovården väl och fångar
              upp ungdomar som ligger i riskzonen på andra håll fungerar det
              mindre bra. Det finns alltså stora skillnader här mellan olika
              delar av landet.
            </seg>
            <seg n="fcdd0fa6">
              Vi behöver satsa mer på det som kallas prevention, alltså förebyggande.
              Det handlar om barnavårdscentralerna och om skolhälsovården så
              att den kan fånga upp sådant här tidigt och ge stöd till föräldrar.
              Det handlar om att utveckla behandlingsformer, något som fungerar
              väldigt olika i olika delar av landet, och det handlar om att
              få till en bättre samverkan, bland annat mellan kommuner och landsting,
              men också staten har förstås ett ansvar.
            </seg>
          </u>
          <note type="speaker" n="644fde86">
            Anf. 58 CHATRINE PÅLSSON AHLGREN (kd):
          </note>
          <u who="chatrine_palsson_7a74c7" xml:id="i-2bb315632f9f83ba-1" n="d6d9e8c4">
            <seg n="80aab0f1">
              Fru talman! Jag vet ju att det här är en oerhört svår och omfattande
              fråga att ta upp på den korta tid vi har på oss, men jag tycker
              ändå på något sätt att vi är tvungna som politiker jag sitter
              i socialutskottet att försöka göra någonting åt det hela snabbt.
            </seg>
            <seg n="29deaf3b">
              Därför är min fråga: När kommer det en proposition med anledning
              av Anders Miltons psykiatriutredning?
            </seg>
            <seg n="7ad0957f">
              Min andra fråga är: Har socialministern kontakt med till exempel
              Utbildningsdepartementet kring mobbningsfrågor? Vi har ju också
              sett att många unga människor har blivit mobbade under flera år
              vilket sedan har slutat med ett självmord.
            </seg>
            <seg n="472c36a7">
              Det är en katastrof med varje ung människa och varje människa
              som av olika skäl inte orkar leva och där samhället kunde sätta
              in åtgärder. Därför vill jag fråga: När kommer en proposition,
              och förekommer det samtal mellan olika departement omkring barns
              och ungdomars situation?
            </seg>
          </u>
          <note type="speaker" n="eb6b69a5">
            Anf. 59 Socialminister GÖRAN HÄGGLUND (kd):
          </note>
          <u who="minister_id" xml:id="i-80ea21fd8e65b634-2" n="38700d6a">
            <seg n="0390068b">
              Fru talman! En proposition kommer inom kort det pågår nu en remissomgång
              men vi tänker, just när det gäller barn och ungdomar, göra en
              del saker tidigare eftersom vi menar att det hastar. Jag har nyligen
              markerat några saker som gäller en förstärkt vårdgaranti, alltså
              att barn inte ska mötas av beskedet att man får komma tillbaka
              om några månader eller vända sig någon annanstans. Vårdgarantin
              ska alltså stärkas, och det kommer att läggas fram sådana förslag
              i närtid.
            </seg>
            <seg n="a98a8d13">
              Det kommer att startas ett nationellt kunskapscentrum för att
              öka kunnandet kring det här, och vi kommer att satsa på utbildning
              och kompetensutveckling för att fler människor som kommer i kontakt
              med barn ska ha ett kunnande som gör att man snabbt får hjälp
              och stöd.
            </seg>
            <seg n="e1300610">
              Regeringen har i sin budget också satsat 500 miljoner ytterligare
              just på psykiatrin, ett område som har varit rejält eftersatt
              under en lång följd av år, och där är det hög tid att göra saker.
            </seg>
            <seg n="b450b88d">
              På mobbningsområdet pågår ett arbete inom Utbildningsdepartementet
              för att försöka stävja det så gott vi kan med politiska medel.
            </seg>
            <seg n="b353b9fe">
              Hushållsnära tjänster
            </seg>
          </u>
          <note type="speaker" n="b68cee3d">
            Anf. 60 LARS JOHANSSON (s):
          </note>
          <u who="lars_johansson_74863e" xml:id="i-477fae328c1e20c2-0" n="2234e2a0">
            <seg n="d49e271e">
              Fru talman! Strax före jul presenterade regeringen ytterligare
              ett förslag som skulle gynna de redan välbeställda i samhället.
              Det var förslaget om hushållsnära tjänster. Det här förslaget
              kostar statskassan, enligt regeringens egna bedömningar, 1,3 miljarder,
              och det skapar sysselsättning för ungefär 1 500 personer. Varje
              sådant jobb kostar 866 000 kr.
            </seg>
            <seg n="e94f6ca2">
              Min fråga blir därför till näringsministern om näringsministern
              anser att denna oerhörda skattesubvention för redan välbeställda
              är en näringspolitik som skapar likvärdiga förutsättningar för
              olika branscher.
            </seg>
          </u>
          <note type="speaker" n="211d7b71">
            Anf. 61 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-2" n="38700d6a">
            <seg n="4647c51b">
              Fru talman! Precis när vi har den här frågestunden presenterar
              Socialdemokraterna sin nya partiledarkandidat, Mona Sahlin. Jag
              har noterat att hon är en stor försvarare av hushållsnära tjänster.
              Det gläder jag mig åt. Kanske kan vi se en förändring hos Socialdemokraterna
              i den riktningen.
            </seg>
            <seg n="bb873960">
              När det gäller sakfrågan är det så att Finland redan har genomfört
              det här med mycket goda resultat, ungefär 10 000 jobb. Det är
              ju Centerpartiet och Socialdemokraterna som sitter i regeringen
              i Finland som har genomfört det. Man har gjort en undersökning
              av kostnaden, och det visar sig att det inte har kostat någonting.
              Den här reformen har betalat sig själv, därför att det som händer
              är att man går ifrån svart arbete till vitt arbete.
            </seg>
            <seg n="372e9686">
              Jag tror att när vi har ett samhällsläge där kvinnor och män
              jobbar lika mycket och slits ut kvinnor mer än männen är det rätt
              bra att kunna köpa lite privata tjänster också när det gäller
              hushållet.
            </seg>
          </u>
          <note type="speaker" n="7be2dd1a">
            Anf. 62 LARS JOHANSSON (s):
          </note>
          <u who="lars_johansson_74863e" xml:id="i-477fae328c1e20c2-1" n="2234e2a0">
            <seg n="c046915e">
              Fru talman! Jag ifrågasätter inte att man kan få köpa hushållsnära
              tjänster. Jag ifrågasätter skattesubventionen, som är så oerhörd.
              Enligt regeringens egen bedömning skulle konsumtionen av hushållsnära
              tjänster öka med 500 miljoner kronor. Det är alltså regeringens
              egen bedömning. Ändå ger det inte mer än ca 1 500 heltidsjobb
              under ett helt kalenderår. Det är därför jag frågar: Varför ska
              just den sektorn få en sådan oerhört stor skattesubvention?
            </seg>
            <seg n="663a7e50">
              Många människor i vårt land har bil. Om man går till en märkesverkstad
              och lämnar in sin bil så kostar det. Det varierar lite grann,
              men det kostar mellan 1 000 och 1 200 kr i timmen. Det är alltså
              tre till fyra gånger så mycket som det kostar att köpa hushållsnära
              tjänster vitt; det ligger på ca 300 kr i timmen inklusive moms.
              Då är frågan: Varför ska man subventionera den typen av tjänster
              så kraftigt, alltså med över 800 000 kr?
            </seg>
          </u>
          <note type="speaker" n="4d41a3c1">
            Anf. 63 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-3" n="38700d6a">
            <seg n="0842baf0">
              Fru talman! Jag redovisade bara vad erfarenheterna från Finland
              visar. Det kanske ändå är bättre att följa ett sådant praktiskt
              exempel för att se vilka effekterna blir.
            </seg>
            <seg n="3960c78e">
              Det andra man ska säga är att hela tjänstesektorn behöver utvecklas.
              Vi ser att de stora företagen i Sverige är jätteeffektiva i dag,
              men de anställer inte några nya människor. Därför behöver vi en
              förstärkt tjänstesektor. Tyvärr är det för dyrt att anställa i
              Sverige i dag. Det är både dyrt och krångligt, och många tycker
              att det är för ansvarsfullt att anställa. Om vi ska ha en stärkt
              tjänstesektor måste vi minska kostnaden för den enskilde för att
              kunna köpa dessa tjänster. Jag tror att det är väldigt bra.
            </seg>
            <seg n="0d79bf2c">
              Det är intressant, tycker jag, att se på de ROT-avdrag som vi
              hade för inte så länge sedan. De innebar att när någon kom hem
              till folk och snickrade och satte in fönster var det helt okej
              enligt den förra regeringen och vi var med på att fatta beslut
              om det. Men däremot går det inte att ha samma system när det gäller
              att putsa dessa fönster eller torka de golv som lagts in med hjälp
              av ROT-avdraget.
            </seg>
            <seg n="5d3f7839">
              Vaxholmsmålet
            </seg>
          </u>
          <note type="speaker" n="5fcdbfca">
            Anf. 64 SVEN-ERIK ÖSTERBERG (s):
          </note>
          <u who="unknown" xml:id="i-79b782be1c3ad10a-0" n="d17952aa">
            <seg n="252f266a">
              Fru talman! Också jag vill rikta min fråga till näringsministern.
            </seg>
            <seg n="ac7ce355">
              Just nu behandlas i EG-domstolen det så kallade Vaxholmsmålet.
              Det handlar enkelt uttryckt om ifall svenska kollektivavtal ska
              bestämma lönerna i Sverige eller inte. Maud Olofsson har konsekvent,
              senast i gårdagens partiledardebatt, vägrat svara ja eller nej
              på frågan om hon vill att Sverige ska förlora målet. Ja eller
              nej, Maud Olofsson?
            </seg>
          </u>
          <note type="speaker" n="c8e39716">
            Anf. 65 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-4" n="38700d6a">
            <seg n="d3c5d79c">
              Fru talman! Vi har bestämt oss för att ha en öppen inre marknad
              med varor och tjänster och pengar och människor. Det har vi alla
              bejakat. Regelverket för det är väldigt viktigt, alltså att man
              har samma regelverk över hela EU. Det är därför domstolen velat
              pröva ärendet.
            </seg>
            <seg n="a5f042db">
              Regeringen har sagt att vi försvarar modellen med kollektivavtal
              ja, men det är EG-domstolen som ska pröva om det varit proportionellt,
              om det varit tillåtet att agera som man gjort. Jag tycker att
              det är mycket bra att de prövar detta, för om vi ska kunna ha
              en fortsatt tjänstehandel runtom i Europa måste samma regelverk
              gälla för alla. Det är bra för svenska företag, det är bra för
              lettiska företag, och det är bra för löntagarna eftersom alla
              då vet vad som gäller. Det är just det som ska prövas.
            </seg>
          </u>
          <note type="speaker" n="dffd9a06">
            Anf. 66 SVEN-ERIK ÖSTERBERG (s):
          </note>
          <u who="unknown" xml:id="i-79b782be1c3ad10a-1" n="d17952aa">
            <seg n="9891843d">
              Fru talman! Det där har jag hört förut. Kan vi inte sluta med
              svammel och runtsnack kring detta och i stället få svar på frågan:
              Vill Maud Olofsson att vi ska förlora Vaxholmsmålet? Ja eller
              nej, Maud Olofsson?
            </seg>
          </u>
          <note type="speaker" n="853f7f7a">
            Anf. 67 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-5" n="38700d6a">
            <seg n="38d37d77">
              Fru talman! Jag tycker att det är viktigt att det finns ett gemensamt
              regelverk. Det hoppas jag att Socialdemokraterna och Sven-Erik
              Österberg också tycker. Det viktiga när domstolen nu prövar detta
              är ju att se på våra svenska regler kontra de andra. Om vi inte
              får ett gemensamt regelverk kommer det att bli omöjligt för svenska
              arbetare att åka utomlands och jobba och skaffa sig inkomster.
            </seg>
            <seg n="06fd2082">
              Vi har i regeringen klart tagit ställning för att vi vill ha
              kollektivavtal. Vi vill att det system som Sverige utarbetat,
              och som vi tycker fungerar, ska fortsätta att gälla. Men samma
              regelverk måste gälla i alla europeiska länder. Det är därför
              domstolen ska pröva ärendet. Sedan får vi återkomma när domstolsutslaget
              kommer och se vad det innebär. För mig gäller: Öppna gränser ja.
              Konkurrens på Europa ja. Och vi ska inte säga åt människor: Go
              home .
            </seg>
            <seg n="68f273d1">
              Operation Active Endeavour
            </seg>
          </u>
          <note type="speaker" n="6093cd28">
            Anf. 68 URBAN AHLIN (s):
          </note>
          <u who="urban_ahlin_8e649b" xml:id="i-e554ab694102796d-0" n="5bd7b01b">
            <seg n="d2eb29f5">
              Fru talman! Tyvärr blev jag inlåst av stormen och fick övernatta
              i min sommarstuga utan vare sig el eller vatten. Därför kunde
              jag inte vara med på den sociala happening som en del av våra
              ministrar fick vara med på i Sälen. Jag har dock följt medierapporteringen
              efteråt och där kunnat läsa att försvarsminister Mikael Odenberg
              säger att vi ska delta i den militära operationen Operation Active
              Endeavour i Medelhavet. Jag blir orolig över detta.
            </seg>
            <seg n="c6cedca2">
              Operation Active Endeavour är en militär operation som Nato sjösatte
              genom ett artikel 5-beslut efter elfte september och handlar om
              att bekämpa terrorismen i Medelhavet. Det är naturligtvis ett
              gott syfte, men i Sveriges riksdag har vi länge varit överens
              om att vi ska söka ett bra samarbete med Nato om allt utom just
              artikel 5. Det råder ingen som helst tvekan om att Operation Active
              Endeavour grundar sig på ett artikel 5-uppdrag. Därför vill jag
              fråga utrikesminister Carl Bildt hur han ser på denna fråga.
            </seg>
          </u>
          <note type="speaker" n="f65f1404">
            Anf. 69 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-10" n="38700d6a">
            <seg n="88b6c3a4">
              Fru talman! Det pågår en prövning av den frågan, och det finns
              nog anledning att återkomma till den.
            </seg>
            <seg n="b974efec">
              Det jag tror att försvarsministern kunde ha sagt är att vi har
              en utpräglat praktisk inställning till samarbete med Nato i olika
              frågor. Ibland går det framåt, ibland går det bakåt. Det beror
              på olika praktiska ställningstaganden. I det här formella fallet
              gäller det en operation om samarbete mot terrorism. I den har
              länder som Ryssland jag är ju känd som Rysslandskramare Ukraina
              och andra deltagit. Det innebär att den har en karaktär som jag
              inte tycker ska förväxlas med det som Urban Ahlin försöker göra,
              nämligen artikel 5-operationer. Med detta sagt: Slutgiltigt ställningstagande
              har inte skett.
            </seg>
          </u>
          <note type="speaker" n="6c9a2e02">
            Anf. 70 URBAN AHLIN (s):
          </note>
          <u who="urban_ahlin_8e649b" xml:id="i-e554ab694102796d-1" n="5bd7b01b">
            <seg n="6f8585db">
              Fru talman! Ja, Carl Bildt blir nog känd som Rysslandskramare,
              för om man tolkar svaret lite elakt låter det ju som att det ryska
              vägvalet ska vara vägledande för hur Sverige ställer sig till
              denna operation. Det tror jag egentligen inte att utrikesministern
              menar. Självklart ska svensk utrikespolitik grundas på den svenska
              hållningen.
            </seg>
            <seg n="aedb0ab0">
              Utrikesministern och försvarsministern var i Finland i går, och
              om jag förstått det rätt träffade de våra motparter där. Sedan
              länge går ju Sverige armkrok i säkerhetspolitiken, vilket jag
              tror är väsentligt, när det gäller arbetet runt Östersjön.
            </seg>
            <seg n="7fd10519">
              Formellt är detta ett artikel 5-uppdrag. Artikel 5 har utlösts
              en enda gång i Natos historia. Det var efter terroristattentaten
              elfte september mot USA. Den här operationen är en operation sprungen
              direkt ur detta artikel 5-uppdrag. Jo, så är det, även om utrikesministern
              skakar på huvudet. Det är bara att gå in på Natos hemsida och
              titta där. Den är sprungen ur artikel 5, som utlöstes efter elfte
              september.
            </seg>
            <seg n="40ca728b">
              Sedan Lena Hjelm-Walléns tid har vi sagt: Gärna samarbete om
              allt utom artikel 5. Jag höjer därför ett varningens finger från
              Socialdemokraternas sida.
            </seg>
          </u>
          <note type="speaker" n="811b98be">
            Anf. 71 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-2" n="38700d6a">
            <seg n="1ba1f2cd">
              Fru talman! Det blir lite lustigt att åberopa en ministers uttalanden
              för att sedan ställa frågor till en annan.
            </seg>
            <seg n="ef3344a7">
              Jag kan lugna Urban Ahlin. Utgångspunkten för frågan är felaktig,
              det vill säga det finns inget beslut. Däremot bereder vi nu ärendet
              och överväger om exempelvis kustkorvetten HMS Gävle ska gå över
              i Operation Active Endeavour när insatsen i Libanon löper ut.
              Det är sant att artikel 5 i strikt formell mening är den rättsliga
              grunden för denna marina övervakningsåtgärd, men det är inte i
              realiteten en operation som syftar till att fullfölja de förpliktelser
              som ligger i artikel 5. Det är också skälet till att ett stort
              antal länder utanför Nato haft möjlighet att delta, och också
              gjort det Ryssland, visserligen under mycket kort tid, Ukraina
              med flera länder.
            </seg>
            <seg n="081828f2">
              Även om beredningsprocessen skulle leda fram till ett svenskt
              beslut om deltagande i Operation Active Endeavour innebär det
              inte någon förändring i vår grundläggande relation till Nato och
              heller inte i alliansfrihetens kärna, nämligen att vi inte ingår
              några ömsesidiga förpliktelser.
            </seg>
            <seg n="8eb1322c">
              Statlig räddningstjänst för Hjälmaren
            </seg>
          </u>
          <note type="speaker" n="19aaceb7">
            Anf. 72 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-9e433f58ed8167df-0" n="faaf6aba">
            <seg n="908b8fd0">
              Fru talman! Jag vill fråga försvarsministern om han är beredd
              att på nytt pröva frågan om statlig räddningstjänst för sjön Hjälmaren.
            </seg>
            <seg n="73aefdab">
              Den statliga räddningstjänsten omfattar insatser på Sveriges
              tre största sjöar. En statlig utredning i slutet på 90-talet och
              en rad remissinstanser föreslog då att också Hjälmaren, Sveriges
              fjärde största sjö, skulle omfattas av statlig räddningstjänst.
              Den dåvarande regeringen avfärdade förslaget utan någon vidare
              motivering.
            </seg>
            <seg n="064614ee">
              Hjälmaren delas av tre län och fem kommuner. Om statlig räddningstjänst
              råder för Hjälmaren skulle insatserna utan gränsdragningsproblem
              ledas från en och samma räddningscentral. Det skulle avsevärt
              minska riskerna för fördröjande missförstånd vid en räddningsinsats.
            </seg>
          </u>
          <note type="speaker" n="a90d6300">
            Anf. 73 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-3" n="38700d6a">
            <seg n="be4915d3">
              Fru talman! Jag får för kammaren och frågeställaren avslöja min
              totala okunskap om de närmare regelverk som gäller för räddningstjänst
              på sjön Hjälmaren. Däremot är jag väl medveten om att riksdagen
              för ett och ett halvt år sedan i spåren efter stormen Gudrun ansåg
              att det fanns oklarheter i fördelning av ansvar mellan kommunsektorn
              och staten.
            </seg>
            <seg n="b7656612">
              Därför tittar vi nu på de frågorna. Det inkluderar också den
              fråga som har varit föremål för lite skriverier i pressen under
              senare tid, nämligen frågan huruvida man skulle ha någon sorts
              nationellt katastrofkonto inrättat i statsbudgeten.
            </seg>
            <seg n="d7cc58b4">
              Jag utesluter på intet sätt när vi tittar över frågorna om gränsdragningsproblematiken
              mellan staten å ena sidan och landstingen och kommunerna å den
              andra sidan att vi då också ånyo kan titta på den gränsdragning
              som gäller för sjön Hjälmaren.
            </seg>
          </u>
          <note type="speaker" n="c2404e2d">
            Anf. 74 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-9e433f58ed8167df-1" n="faaf6aba">
            <seg n="b7ce585f">
              Fru talman! Jag tackar försvarsministern för svaret. Det låter
              lovande att också detta skulle kunna prövas i det sammanhanget.
              Hjälmaren får en allt större betydelse för fritidslivet och inte
              minst för fisket, världens första miljöcertifierade fiske med
              den fantastiska Hjälmargösen.
            </seg>
            <seg n="53b6573f">
              Det är klart att den statliga räddningstjänsten ska gälla också
              för den yrkeskåren och för de ökade fritidsaktiviteterna, fritidsbåtar
              på sommaren och skridskor på vintern. Det behövs en samordnad
              och väl fungerande räddningstjänst vid sjön Hjälmaren.
            </seg>
          </u>
          <note type="speaker" n="68d520c9">
            Anf. 75 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-4" n="38700d6a">
            <seg n="41684fea">
              Fru talman! Att det behövs en fungerande räddningstjänst och
              ansvarsfördelning för sjön Hjälmaren är säkert alldeles sant.
              Men just det kravet skiljer nog inte Hjälmaren från andra större
              vattendrag. Vi håller nu på att titta på ansvarsfördelning mellan
              kommun- och landstingssektorn å ena sidan och staten å andra sidan.
              Jag utesluter som sagt inte att vi då också ska titta närmare
              på Hjälmaren och de skäl som är obekanta även för frågeställaren
              som gjorde att den tidigare regeringen inte var intresserad av
              att genomföra en sådan förändring.
            </seg>
            <seg n="688a4afb">
              Förbud mot andra språk än svenska på lektionstid
            </seg>
          </u>
          <note type="speaker" n="9ed12467">
            Anf. 76 PERNILLA ZETHRAEUS (v):
          </note>
          <u who="unknown" xml:id="i-22e664ffed3fcb64-11" n="d17952aa">
            <seg n="9fa71c76">
              Fru talman! Jag vill ställa en fråga till kulturministern i egenskap
              av ansvarig för minoritetspolitiska frågor.
            </seg>
            <seg n="e2e6eec2">
              Det gäller det som vi har hört uttalas på senare tid från folkpartistiskt
              håll, nämligen att man vill införa ett förbud mot andra språk
              än svenska på lektionstid på skolorna i Malmö. Det är ett förslag
              som oroar mig.
            </seg>
            <seg n="519d7768">
              Det gör det inte bara för att många elever i Sverige och i Malmö
              har flytt från ett språkligt och etniskt förtryck. Det gör det
              också för att Sveriges egen språk- och assimilationspolitiska
              historia är lite smutsig, skulle man kunna säga.
            </seg>
            <seg n="fd449070">
              Många även nu levande har upplevt hur man har förbjudits att
              tala sitt finska modersmål, sitt samiska modersmål och andra modersmål
              på skolgårdarna i Tornedalen och på många andra håll i Sverige.
              Resultaten förskräcker. Vi fick generationer som blev halvspråkiga
              och skämdes för sitt språk och sin kultur.
            </seg>
            <seg n="c83ccf30">
              Jag skulle vilja fråga kulturministern om hon delar min uppfattning
              att rätten till sitt eget språk är en oinskränkbar rättighet som
              inte kan inskränkas genom vare sig lokala bestämmelser eller ändringar
              i lagen.
            </seg>
          </u>
          <note type="speaker" n="233e4caf">
            Anf. 77 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-4" n="38700d6a">
            <seg n="0fab5a55">
              Fru talman! Vi har nu ett starkt stöd i lagen för de fem minoritetsspråken,
              och vi väntar också ett motsvarande stöd för svenska språket.
              För att återvända till det frågeställaren säger gör det att det
              blir orimligt att man ska kunna förbjuda någon att tala sitt eget
              språk. Sedan får man ändå förutsätta att det underlättar att man
              har ett gemensamt språk i klassrummet.
            </seg>
          </u>
          <note type="speaker" n="9e0457b9">
            Anf. 78 PERNILLA ZETHRAEUS (v):
          </note>
          <u who="unknown" xml:id="i-22e664ffed3fcb64-12" n="d17952aa">
            <seg n="5ff4154a">
              Fru talman! Jag tror det är viktigt att frågan lyfts från att
              vara just den disciplinfråga som den har gjorts till och blir
              till den fråga om mänskliga rättigheter som den rätteligen borde
              vara. Jag tackar för det konkreta och tydliga svaret. Jag uppfattar
              det som att kulturministern inte är beredd att medverka till vare
              sig uppluckring av lag eller lokala bestämmelser som inskränker
              rätten till sitt eget modersmål.
            </seg>
          </u>
          <note type="speaker" n="55db25b0">
            Anf. 79 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-5" n="38700d6a">
            <seg n="e5095823">
              Fru talman! Däremot kan jag konstatera att det är ett problem
              att väldigt många även med svenska som modersmål har svårt att
              läsa och förstå vårt eget svenska språk. Det är en klar uppgift
              för den svenska skolan att ta itu med.
            </seg>
            <seg n="58f5fef6">
              Nedläggning av Vin &amp; Sprits fabrik i Sundsvall
            </seg>
          </u>
          <note type="speaker" n="fca42471">
            Anf. 80 HANS STENBERG (s):
          </note>
          <u who="hans_stenberg_61db75" xml:id="i-b4571ccfa8b34d9b-0" n="494203e1">
            <seg n="022bdeb4">
              Fru talman! Jag har en fråga till Maud Olofsson som rör Vin &amp;
              Sprits planerade nedläggning av Sundsvallsfabriken.
            </seg>
            <seg n="679d2538">
              Om man lägger ned fabriken i Sundsvall och flyttar produktionen
              utomlands försvinner långt över hundra arbetstillfällen om man
              också tar hänsyn till de underleverantörer som berörs. Det innebär
              också att staten, kommunen och landstinget går miste om betydande
              skatteintäkter. Det handlar också om ett kulturarv och ett unikt
              yrkeskunnande som försvinner när man exempelvis flyttar ut stommen
              som man gör Grönstedts konjak på ut ur landet.
            </seg>
            <seg n="e5b63c97">
              Jag tycker att det är märkligt att man vill genomföra flytten
              av produktionen samtidigt som regeringen planerar att sälja ut
              Vin &amp; Sprit. Sundsvallsanläggningen är en modern, effektiv anläggning
              som det inte borde vara svårt att hitta separata köpare till.
            </seg>
            <seg n="5d0ed907">
              Jag vill därför frågan Maud Olofsson vad regeringen vill göra
              för att trygga jobben vid Vin &amp; Sprit i Sundsvall.
            </seg>
          </u>
          <note type="speaker" n="5cffa39c">
            Anf. 81 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-6" n="38700d6a">
            <seg n="8fa3737e">
              Fru talman! Vi har den ordningen när vi är ägare av statliga
              bolag att vi inte lägger oss i driften. Vi tillsätter styrelser
              och ger direktiv till företaget om vad det ska ägna sig åt. Men
              i övrigt är det styrelsen och vd:n som är ansvarig för driften.
              Det skulle vara mig främmande att lägga mig i den typ av driftsbeslut
              som bolagets ledning måste fatta själv.
            </seg>
            <seg n="abe62d0e">
              Sedan kan jag beklaga att människor blir arbetslösa och den här
              typen av nedläggning vare sig det sker i Sundsvall inom Vin &amp;
              Sprit eller i något annat företag. Men jag tycker att vi ska vara
              väldigt noga med att de statliga bolagen ska skötas på samma professionella
              sätt som alla andra bolag.
            </seg>
            <seg n="e880ec20">
              I slutänden innebär det också en större avkastning på det kapital
              som vi har i de bolagen. Vi ska vara professionella i vårt ägarskap,
              och det tänker jag fortsätta att vara.
            </seg>
          </u>
          <note type="speaker" n="a3cff41b">
            Anf. 82 HANS STENBERG (s):
          </note>
          <u who="hans_stenberg_61db75" xml:id="i-b4571ccfa8b34d9b-1" n="494203e1">
            <seg n="5ba10027">
              Fru talman! Jag blir lite förvånad över Maud Olofssons svar.
              I valrörelsen talade hon sig väldigt varm för hur viktigt det
              var att slå vakt om jobben i Sverige. Men det engagemanget tycks
              tämligen bortblåst i det här läget.
            </seg>
            <seg n="939bf180">
              Det borde finnas ett visst mått av koncerntänkande. En huvudägare
              till ett bolag har faktiskt ett ansvar för vad bolaget gör. Det
              borde också näringsministern inse.
            </seg>
            <seg n="7fc10a7d">
              Totalt sett för AB Sverige innebär flytten att man lägger ned
              en vinstdrivande verksamhet och flyttar den utomlands. Även om
              vinsten ökar något i det statliga bolaget Vin &amp; Sprit är nettot
              för statskassan ett oerhört stort minus.
            </seg>
            <seg n="31703e5f">
              Man borde kunna förvänta sig ett engagemang från landets näringsminister
              när ett helstatligt bolag agerar för att lägga ned en lönsam verksamhet
              i Sverige och flytta verksamhet utomlands.
            </seg>
          </u>
          <note type="speaker" n="f0db595d">
            Anf. 83 Näringsminister MAUD OLOFSSON (c):
          </note>
          <u who="minister_id" xml:id="i-49d0e0b295763541-7" n="38700d6a">
            <seg n="2127bbc5">
              Fru talman! Jag vet inte om Hans Stenberg har mer information
              om bolaget Vin &amp; Sprit än vad jag har. Det är möjligt. Min tro
              är ändå att dess styrelse och dess ledning är de som är mest kompetenta
              att fatta beslut om hur verksamheten ska bedrivas.
            </seg>
            <seg n="a45ae9d2">
              Även den tidigare regeringen hade samma arbetsordning. Man går
              inte in och lägger sig i den verksamhet som man har tillsatt en
              styrelse och en vd för att sköta. Jag tror att det skulle bli
              helt ohållbart i längden om jag som näringsminister skulle börja
              åka runt till alla de drygt 50 företagen och ha synpunkter på
              olika investeringsbeslut eller nedläggningsbeslut.
            </seg>
            <seg n="a942d8c6">
              Regeringens sätt att skapa jobb är att skapa ett bra företagsklimat
              i Sverige, att se till att det blir lönsamt att ha verksamheter.
              Där har vi samma uppfattning, Hans och jag, även om vi har olika
              metoder. Vi har ett helt paket för detta. Vi tror att detta företagsklimat
              kommer att göra att både de statliga och de privata bolagen kommer
              att finna det enkelt, roligt och lönsamt att vara i Sverige.
            </seg>
            <seg n="37919dd8">
              Utvecklingen av ubåtar och stridsfartyg
            </seg>
          </u>
          <note type="speaker" n="c08508b5">
            Anf. 84 ANNICKA ENGBLOM (m):
          </note>
          <u who="annicka_engblom_d23a4d" xml:id="i-17ca95c947875929-0" n="0e61229b">
            <seg n="30853a13">
              Fru talman! Min fråga går till försvarsminister Mikael Odenberg.
            </seg>
            <seg n="ba9a5022">
              I veckan hölls Folk och Försvars årliga rikskonferens i Sälen,
              dit Urban Ahlin tyvärr inte kunde ta sig på grund av blåsten.
              Där höll försvarsministern bland annat ett tal om försvarsindustrins
              roll i svensk försvarspolitik.
            </seg>
            <seg n="a99b3af7">
              Diskussionen i medierna efter anförandet vill göra gällande att
              man inom den marina nischen nu har att välja mellan antingen det
              ena eller det andra vad gäller försvarsbeställningar, det vill
              säga ytstridsfartyg eller ubåtar. Detta fördes inte fram i försvarsministerns
              tal, men det har föranlett oro och otydlighet i frågan.
            </seg>
            <seg n="fb6c4f19">
              Min fråga är därför hur försvarsministern resonerar kring den
              framtida marina utvecklingen av ubåtar och stridsfartyg.
            </seg>
          </u>
          <note type="speaker" n="64494fb9">
            Anf. 85 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-5" n="38700d6a">
            <seg n="359f526d">
              Fru talman! I mitt tal i Sälen uttalade jag att den svenska staten
              även i framtiden kommer att ha en nära strategisk samverkan om
              långsiktiga projekt med vår inhemska försvarsindustri, men att
              man inte kommer att kunna påräkna att det svenska försvaret kan
              göra något annat som är mycket viktigt för försvarsindustrin,
              nämligen att ställa upp som referenskund. Det gick i en tid när
              man kunde beställa vapensystem som man satte rakt in i ett mobiliseringsförråd.
              Men det kommer inte att vara möjligt att göra med samma bredd
              i framtiden. Det innebär att det även fortsättningsvis kommer
              att ställas ökade krav på nischning i försvarsindustrin. Vi kommer
              inte att kunna upprätthålla inhemsk utvecklingskapacitet på alla
              områden. Däremot har jag inte gett mig in i några spekulationer
              om vilka utvecklingsområden som då skulle kunna vara i farozonen,
              utan det är en fråga som återstår.
            </seg>
          </u>
          <note type="speaker" n="e0f3413d">
            Anf. 86 ANNICKA ENGBLOM (m):
          </note>
          <u who="annicka_engblom_d23a4d" xml:id="i-17ca95c947875929-1" n="0e61229b">
            <seg n="0854a5bb">
              Fru talman! Jag tackar så mycket för svaret och för detta klarläggande.
              Det är viktigt för debatten kring framför allt Kockums varv i
              Karlskrona, som ju omfattas av dessa två verksamheter.
            </seg>
            <seg n="8f3986dc">
              Sverige har inom den marina nischen i den kustnära zonen väldigt
              specifika och unika kunskaper. Ubåten HMS Gotland har nu under
              cirka två år verkat och samverkat med marina styrkor i USA, där
              förvåningen är stor över dess kapacitet under ubåtsjakt. Där har
              man ju inte ens kunnat hitta ubåten.
            </seg>
            <seg n="29c73e97">
              Vi har också ytstridsfartyg, spännande sådana, som är utformade
              efter så kallade smygkoncept. Jag pratar om korvetter av typen
              Visby. Fyra stycken är nu levererade till marinen och en femte
              är på gång. De fyra ingår nu i ett provturskommando.
            </seg>
            <seg n="a1c5cc80">
              Jag vill som sagt tacka försvarsministern för svaret och hoppas
              att vi kan återkomma i frågan. Jag vill framför allt välkomna
              försvarsministern till Karlskrona nästa vecka.
            </seg>
          </u>
          <note type="speaker" n="2063b4a3">
            Anf. 87 Försvarsminister MIKAEL ODENBERG (m):
          </note>
          <u who="minister_id" xml:id="i-8f3c2d87c4e355d3-6" n="38700d6a">
            <seg n="3f3ba1f3">
              Fru talman! Jag ser fram emot att nästa vecka besöka Karlskrona
              under två dagar, dels Kustbevakningen, dels marinbasen.
            </seg>
            <seg n="58a35694">
              Det är sant att det nu har levererats en ny serie ytstridsfartyg
              till den svenska marinen. Det är tyvärr också sant att det blev
              fem i stället för sex, att det blev tre års försening och att
              det blev uppemot 1 miljard dyrare.
            </seg>
            <seg n="ee9a21f9">
              Nästa frågeställning som vi kommer att ställas inför är den om
              vidareutveckling av nästa generation ytstridsfartyg liksom frågeställningen
              om vidareutveckling av nästa generation ubåtar. På båda dessa
              områden har Karlskronavarvet kompetens. Jag kan naturligtvis inte
              göra någon utfästelse om att det kommer att vara möjligt att upprätthålla
              kompetensen på hela den bredden och på båda dessa områden. Det
              är en fråga som kommer att bli föremål för prövning längre fram.
              Hittills har jag undvikit att spekulera i detta, men jag tycker
              i och för sig att det är bra att det förs en diskussion med öppna
              ögon. Vi ska inte, och nu pratar jag inte om Karlskronavarvet,
              lura oss själva att tro att det kommer att vara möjligt att upprätthålla
              den inhemska utvecklings- och produktionskapacitet på hela bredden
              som vi tidigare har haft.
            </seg>
          </u>
          <note n="e5b2d4ef">
            Vinter-OS i Sverige 2018
          </note>
          <note type="speaker" n="a5bd4552">
            Anf. 88 SVEN BERGSTRÖM (c):
          </note>
          <u who="sven_bergstrom_97960e" xml:id="i-6b299ab04e0128f5-0" n="56f3f27f">
            <seg n="7e1ecb2a">
              Fru talman! I en intervju i Svenska Dagbladet i dag framhåller
              kultur- och idrottsministern Norge som en förebild när det gäller
              att satsa på kultur i skolan genom kulturcheckar till eleverna.
              Jag hoppas dock att tidningen drar en felaktig slutsats när man
              skriver att detta riskerar att gå ut över idrotten, eftersom finansieringen
              avses ske genom Svenska Spel. Jag är övertygad om att det behövs
              mer av både kultur och idrott i den svenska skolan.
            </seg>
            <seg n="0e84b391">
              Min fråga till idrottsministern har bäring på Norge som föregångsland
              även på ett annat område. Norges idrottsminister Åslaug Haga har
              just gett besked om att hon är beredd att backa upp en ny norsk
              ansökan om att få arrangera ett vinter-OS, denna gång i Tromsø.
              Det skulle för Norges del bli tredje gången. Man hade OS i Oslo
              1952 och i Lillehammer 1994. Om två veckor kommer Åre att visa
              världen att Sverige tillhör världseliten när det gäller stora
              idrottsevenemang.
            </seg>
            <seg n="167cec5f">
              Jag undrar om idrottsministern är beredd att ge ett besked att
              hon är positiv till en statlig uppbackning av en svensk ansökan
              om att få arrangera ett vinter-OS i vårt land med sikte på 2018.
            </seg>
          </u>
          <note type="speaker" n="b3e4b2da">
            Anf. 89 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-6" n="38700d6a">
            <seg n="3b9d2e06">
              Fru talman! När det gäller det norska systemet med kulturella
              skolcheckar hade journalisten en fråga om man skulle kunna tänka
              sig att finansiera ett sådant system i Sverige med spelpengar,
              som man gör i Norge, vilket också ligger i linje med Barnkulturutredningen.
              Det var alltså ett svar på en fråga. Man kan tänka sig ett sådant
              system. Tanken är kanske inte att det ska gå ut över idrotten
              men ändå komma kulturen till del.
            </seg>
            <seg n="0fb14622">
              Jag tycker absolut att det skulle vara väldigt spännande med
              ett vinter-OS i Åre. Under hösten hade vi också en debatt kring
              ett eventuellt friidrotts-VM i Göteborg 2011 eller 2013. Vi måste
              vänta in den utredning som Anders Lindström gör och som kommer
              under våren. Den kommer bland annat att ta upp frågorna om det
              ska ges statligt stöd, och i så fall hur stort och i vilken form,
              till stora evenemang. Det gäller inte bara idrotten utan också
              kulturen.
            </seg>
          </u>
          <note type="speaker" n="3897645d">
            Anf. 90 SVEN BERGSTRÖM (c):
          </note>
          <u who="sven_bergstrom_97960e" xml:id="i-6b299ab04e0128f5-1" n="56f3f27f">
            <seg n="0f581e37">
              Fru talman! Jag tolkar det som ett positivt svar att idrottsministern
              tycker att det skulle vara väldigt spännande.
            </seg>
            <seg n="440a074d">
              I dag är det fem grader kallt. 30 centimeter nysnö ligger över
              Åreskutan. Där finns ett härligt vinterlandskap med lysande förutsättningar.
            </seg>
            <seg n="9758d936">
              Det är skam att Sverige vart fjärde år deltar i OS i andra länder
              men aldrig någonsin bjuder tillbaka. Det var synd och skam att
              den tidigare idrottsministern Bosse Ringholm sjabblade bort en
              lysande svensk möjlighet att få vinter-OS 2014. Nu har vi chansen
              igen 2018. Jag hoppas att vi slipper se en situation där Norge
              kammar hem ett tredje OS och står och funderar på vad de dumma
              svenskarna håller på med.
            </seg>
            <seg n="ade5bbd8">
              Jag hoppas att vi offensivt och långsiktigt satsar på att arrangera
              stora idrottsevenemang. Friidrotten har gått före i Göteborg och
              visat att vi är duktiga. Jag är övertygad om att Åre kommer att
              visa att vi är jätteduktiga också på vinterarrangemang.
            </seg>
          </u>
          <note type="speaker" n="041be74b">
            Anf. 91 Kulturminister LENA ADELSOHN LILJEROTH (m):
          </note>
          <u who="minister_id" xml:id="i-c49f980c93ad2b6d-7" n="38700d6a">
            <seg n="19dbb71f">
              Fru talman! Jag instämmer med frågeställaren. Åre skulle vara
              en utmärkt ort för det här. Jag ska själv upp och dela ut priset
              i super-G nästnästa helg. Det ska bli jättespännande. Jag hoppas
              att snötäcket blir ännu tjockare och att kylan håller i sig.
            </seg>
            <seg n="3975f43d">
              Jag är fortsatt positiv, och det är också hela regeringen. Det
              framgick också i regeringsdeklarationen att vi gärna ser att det
              blir flera stora evenemang i Sverige, inte bara inom idrotten
              utan också inom kulturen. Självklart ska man vara gästfri och
              bjuda tillbaka. Livet blir mycket roligare då.
            </seg>
            <seg n="4bce33cc">
              Miljökonsekvensanalys av en gasledning i Östersjön
            </seg>
          </u>
          <note type="speaker" n="4e0e62ad">
            Anf. 92 BODIL CEBALLOS (mp):
          </note>
          <u who="bodil_ceballos_1a35e5" xml:id="i-a745cce86a3eda30-0" n="219f3539">
            <seg n="329c7715">
              Fru talman! Jag vill ställa en fråga till utrikesministern. Det
              handlar återigen om gasledningen.
            </seg>
            <seg n="a4afcc77">
              Jag menar att vi passar i frågan om vi inväntar miljökonsekvensbedömningen
              för att sedan ta ett beslut. Vi måste agera innan dess. Min erfarenhet
              av miljökonsekvensbedömningar i den här stora skalan är att man
              redan har bestämt sig för ett alternativ och sedan avfärdar andra
              rätt så lättvindigt.
            </seg>
            <seg n="819006eb">
              Jag vill fråga utrikesministern om Sverige kommer att kräva att
              man i miljökonsekvensbedömningen ska utreda andra alternativ lika
              väl som det som ska gå igenom Östersjön. Annars kommer det helt
              enkelt inte att göras. Det är också själva bolaget som har ansvaret
              att göra miljökonsekvensbedömningen, och där har man redan bestämt
              sig för var den helst ska ligga. Det är alltså frågan.
            </seg>
          </u>
          <note type="speaker" n="cc1052ea">
            Anf. 93 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-13" n="38700d6a">
            <seg n="6f0a924c">
              Fru talman! Regeringen har ju att pröva den ansökan när den inkommer.
              Den är svår att pröva innan den har inkommit det ligger i sakens
              egen natur. Och regeringen ska göra den prövningen utifrån de
              internationella konventioner som ligger och den rätt som är. Då
              är det viktigt att det är en viss noggrannhet i handläggningen
              av detta och att man inte föregriper den på olika sätt.
            </seg>
            <seg n="d214dc25">
              Jag vet inte exakt var den här ledningen ska dras. Den svenska
              ekonomiska zonen, om vi inskränker oss till den, är mycket stor.
              Och jag utgår från att den här kan dras på lite olika sätt. Jag
              är inte medveten exakt om hur detta har skett.
            </seg>
            <seg n="d461e733">
              Sedan utgår jag från att man i andra sammanhang det vet jag till
              och med har prövat andra alternativ. Jag har suttit i regeringen
              tidigare. Och det alternativ som då var aktuellt var att dra den
              landvägen över Finland, sedan över Bottenhavet och i land någonstans
              vid Gävletrakten och sedan ned genom Sverige. Det alternativet
              finns ju planmässigt förberett också. Och jag vet att andra alternativ
              också har prövats. Det finns ju en lång rad olika rörledningar
              för olje- och gastransporter på den europeiska kontinenten.
            </seg>
            <seg n="8bfab1cd">
              Jag utgår från att det där prövas löpande. Men vi har att miljömässigt
              pröva den ansökan som faktiskt ligger på vårt bord. Sedan prövas
              många andra i andra sammanhang.
            </seg>
          </u>
          <note type="speaker" n="f890c4d5">
            Anf. 94 BODIL CEBALLOS (mp):
          </note>
          <u who="bodil_ceballos_1a35e5" xml:id="i-a745cce86a3eda30-1" n="219f3539">
            <seg n="0e057071">
              Fru talman! Jag tycker inte att jag fick något direkt svar. Tidigare
              har man nämligen avfärdat ett antal förslag som man inte tyckte
              att det var värt att gå vidare med. Nu ska det göras en ordentlig
              miljökonsekvensbedömning av ett visst projekt. Då ska man alltid
              ha andra alternativ med, alternativa lokaliseringar, varav nollalternativet
              är ett. Och nollalternativet är ju den dragning som finns i dag,
              landbaserad naturligtvis. I en miljökonsekvensbedömning är alltid
              ett nollalternativ med, enligt Esbokonventionen. Därför skulle
              jag vilja veta hur man kommer att gå vidare.
            </seg>
            <seg n="d87a05a7">
              Vi har möjlighet att politiskt påverka den här frågan också innan
              den juridiska prövningen ska göras. Där har vi alla möjligheter
              i världen, och vi ska inte försitta de möjligheterna.
            </seg>
            <seg n="8ba1eb77">
              Nu kommer det att vara ett möte om energi i EU-länderna, den
              framtida energiförsörjningen. Och man utgår från att man ska minska
              mängden fossila bränslen, men i det här fallet minskar vi ju en
              mängd fossila bränslen för att ersätta den med en annan mängd
              fossila bränslen.
            </seg>
          </u>
          <note type="speaker" n="6f650adf">
            Anf. 95 Näringsminister MAUD OLOFSSON (c):
          </note>
          <u who="minister_id" xml:id="i-b8fbb6e0c78e11f1-0" n="38700d6a" next="i-89673b025c04e5aa-0">
            <seg n="fb95add2">
              Fru talman! Det är så, när det gäller ansvaret i regeringen,
              att jag ansvarar för det som gäller den ekonomiska zonen och kontinentalsockeln
              medan miljöprövningen ska ske hos Andreas Carlgren, miljöministern.
              Och jag tycker att man måste vara väldigt noga med det. Först
              och främst pågår det ju nu en förundersökning, där man undersöker
              om detta över huvud taget är möjligt. Och det är det som debatteras
              i tidningarna. Vi har ingen ansökan inne än. Vi vet ju inte ens
              om det blir en gasledning. Det är lite svårt att säga att vi ska
              ha ett alternativ till någonting som vi inte ens vet om det ska
              bli av.
            </seg>
            <seg n="1faf8680">
              Sedan tycker jag att det är bra att det förs en debatt om energipolitiken,
              och jag kommer att ha den diskussionen med energiministrarna vid
              nästa möte. Men det man har sagt är ju att man ska satsa väldigt
              mycket på alternativa bränslen. Man sätter upp tydliga målsättningar
              för det och så vidare, och man säger att varje land ska ansvara
              för sin egen energiförsörjning. Så det kommer vi att få återkomma
              till. Men regeringen kan inte ha någon åsikt om och ta fram ett
              alternativ till ett gasledningsprojekt som inte ens existerar,
              med våra ögon sett, eftersom vi inte har någon ansökan.
            </seg>
          </u>
          <note n="c9ecd882">
            Anf. 96 ANDRE VICE TALMANNEN:
          </note>
          <u who="minister_id" xml:id="i-89673b025c04e5aa-0" n="38700d6a" prev="i-b8fbb6e0c78e11f1-0">
            <seg n="abf8b13a">
              Med det får jag tacka alla statsråd och alla frågeställare som
              har deltagit i denna frågestund.
            </seg>
          </u>
          <note n="16524935">
            7 § (forts. från 5 §) Svar på interpellationerna 2006/07:181,
            189, 190, 200 och 210 om situationen i Mellanöstern
          </note>
          <note type="speaker" n="3fd4ab04">
            Anf. 97 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-a0582ebc8ae7f74d-1" n="60fc550d">
            <seg n="75d0c04a">
              Fru talman! Som socialdemokrat anser jag att alla människor är
              lika mycket värda och att vi måste stå upp för denna åsikt och
              föra en politik som gör detta verkligt även i praktiken, inte
              bara i Sverige utan också utanför landets gränser. Precis som
              Annie Johansson sade handlar inte demokrati bara om fria och rättvisa
              val utan också om tryckfrihet, åsiktsfrihet, rätten att organisera
              sig och att alla människor är lika inför lagen.
            </seg>
            <seg n="37c9c37c">
              Jag berättade i mitt inledningsanförande om det demokratiska
              val som hölls i Palestina för mindre än ett år sedan. För det
              palestinska folket var det en glädjens dag att få gå till valurnan
              och rösta fram det parti och de personer som de ville skulle representera
              dem i olika församlingar. Hamas är ett parti vars åsikter jag
              står väldigt långt ifrån, men det var det som segrade i valet
              och som folket av egen fri vilja hade röstat fram.
            </seg>
            <seg n="482046dd">
              När omvärldens reaktioner på valresultatet blev indragna biståndspengar
              och en bojkott av den nya palestinska myndigheten, för att det
              palestinska folket hade röstat på fel parti, tappas tron på västvärldens
              vilja att ha ett demokratiskt Palestina. Gärna demokrati, men
              det måste ske på västvärldens villkor. Detta skadar tyvärr den
              demokratiska processen i Palestina och väcker en stark misstro
              hos det palestinska folket gentemot omvärlden. Jag tycker att
              det är viktigt att vi legitimerar staten Palestina som en demokratisk
              stat med fria och rättvisa val samtidigt som vi ska ställa krav
              på Hamas som parti.
            </seg>
            <seg n="c9f7227c">
              På andra sidan finns det många som hävdar att Israel är Mellanösterns
              enda demokratiska land, och i interpellationssvaret lyfter utrikesministern
              fram Israel som en livaktig demokrati och ett genuint öppet samhälle.
              Och det håller jag med om att det är för dem som bor i Israel,
              men det är också ett land som inte följer internationell humanitär
              rätt, mänskliga rättigheter och demokratiska principer. Jag tänker
              på ockupationen av palestinsk mark, beslut om nya bosättningar,
              ett kraftigt utbyggt separat vägsystem med vägar som gäller endast
              för judiska bosättare på palestinsk mark och andra vägar som gäller
              för palestinier. Det är ett land som vill förbjuda israeler och
              turister att dela biltransporter eller att resa tillsammans med
              palestinier utan tillstånd från armén. Beslutet har visserligen
              väckt stark kritik och för tillfället frysts av den israeliska
              försvarsmakten. Men är det detta som utrikesminister Carl Bildt
              menar med en livaktig demokrati?
            </seg>
            <seg n="275dd73f">
              Vi är överens om att ockupationen av de palestinska områdena
              måste upphöra, att den israeliska bosättningspolitiken, byggandet
              av muren på ockuperad mark det är inga problem att Israel bygger
              en mur, men 80 % av byggandet av muren sker på ockuperad mark,
              på palestinsk mark måste få ett slut. Men på vilket sätt markerar
              då Sverige dessa ställningstaganden gentemot Israel?
            </seg>
            <seg n="0077d37f">
              I interpellationssvaret lyfter utrikesministern upp att regeringen
              vill bredda och bygga ut förbindelserna mellan Sverige och Israel.
              Den här debatten ska inte handla om pro Israel och pro Palestina.
              Jag skulle vilja att den här debatten handlade om pro fred, pro
              demokrati, pro mänskliga rättigheter. Men då handlar det om att
              alla ska vara lika mycket värda, att vi ska behandla alla lika.
              Och samma krav som ställs på Palestina och Hamas ska också ställas
              på Israel.
            </seg>
            <seg n="ee5896ae">
              Då har jag en fråga, fru talman, till Carl Bildt. Jag tycker
              att det är rimligt att det ställs lika krav på båda parter. Och
              i så fall undrar jag: Hur kan Sverige agera, hur kan Sveriges
              regering agera, när det gäller detta, inte bara i ord utan också
              i handling?
            </seg>
          </u>
          <note type="speaker" n="ebaf52b7">
            Anf. 98 JAN ERTSBORN (fp):
          </note>
          <u who="jan_ertsborn_0fcba0" xml:id="i-a5b2e605cf65adfd-1" n="119d603e">
            <seg n="871c5e57">
              Fru talman! Jag sade i mitt förra anförande att jag ville sätta
              ljuset på de enskilda människorna som bor i de ockuperade områdena
              och deras levnadsvillkor. Det innebär att jag har viss förståelse
              för Alf Svenssons och Annelie Enochsons anföranden. Jag tror också
              att jag kan en del om historien, men jag tycker inte att vi hamnar
              på rätt plan, i varje fall inte ur min synvinkel. Jag vill tala
              om de enskilda människornas levnadsvillkor. Jag vill tala om vilka
              möjligheter det finns, om det nu finns några möjligheter för Sverige
              eller Europeiska unionen att åtgärda den begränsade rörelsefriheten.
            </seg>
            <seg n="528a361c">
              Vi känner nog alla till mamman som besökte sin sjuke far i Jordanien.
              Hon åkte för fyra år sedan och har ännu i dag inte kunnat återkomma
              till sin man och sina barn. I varje fall känner jag inte till
              att hon har fått rätten att komma tillbaka. Det är den typen.
              Det är den andra typen, de sjuka som inte kommer genom vägspärrarna
              eller gravida kvinnor som tvingas föda i bilar, och så vidare.
              Det är den typen av rättigheter som gäller alla människor, israeler
              som palestinier, tjetjener för att ta ett annat område. Det är
              den typen av åtgärder där jag hoppas att man skulle kunna göra
              någonting, även om vi i Sverige är ett litet land. Men tillsammans
              med EU och med en utmärkt utrikesminister tror jag faktiskt att
              Sverige har möjlighet att göra någonting.
            </seg>
            <seg n="1b4f1bdc">
              En del av bakgrunden till interpellationen är ju vår resa nere
              på Västbanken. Vi träffade på Västbanken och i östra Jerusalem
              även en hel del israeler. Jag minns särskilt de tidigare soldaterna
              som nu verkar i Breaking the Silence. De hade mycket att säga
              om rättigheterna för palestinierna och hur de hanterades. Jag
              ska inte citera någonting, men det finns alltså en opposition
              även inom Israel.
            </seg>
            <seg n="500cd5b9">
              Vi måste få lov, även i Sveriges riksdag, att framföra kritik
              mot en ockupationsmakt, även om den ockupationsmakten är Israel.
              Det finns en folkrätt. Det finns rättigheter som ockupationsmakten
              måste iaktta.
            </seg>
            <seg n="49966213">
              Det är min förhoppning att utrikesministern tar till sig detta
              och kan arbeta vidare för Sveriges och Europeiska unionens del
              och kanske uppnå vissa fördelar för den befolkning som lider oerhört
              just nu.
            </seg>
          </u>
          <note type="speaker" n="d4d18271">
            Anf. 99 MEHMET KAPLAN (mp):
          </note>
          <u who="mehmet_kaplan_47809b" xml:id="i-19badc0ce41d99f4-1" n="f30a22f0">
            <seg n="ff7cd625">
              Fru talman! Tack övriga interpellanter och ni som hade vänligheten
              att komma med här och diskutera! Det är två saker som jag återigen
              vill betona. Den ena biten handlar faktiskt om vad vi gör här.
              Vad är det vi pratar om? Vilken verklighet lever vi i?
            </seg>
            <seg n="c26f151b">
              Vi lever i ett väldigt säkert samhälle, i ett av världens tryggaste
              länder som inte har sett krig på väldigt länge. Vi som var där
              nere fick flera gånger påståendet att vi inte visste vad krig
              var, att det var svårt att föreställa sig hur israeler och palestinier
              hade det där nere. Sedan har vi mage här att påstå att det ena
              rättfärdigar det andra och att en mur ska byggas, eller man kallar
              det för säkerhetsbarriär, och så vidare.
            </seg>
            <seg n="a8e12710">
              Om man tittar på vad som faktiskt händer, om man försöker titta
              på de oberoende organ som finns där nere, om man har förstånd
              att fråga dem som faktiskt jobbar där nere med de här frågorna,
              FN-organ, fredsrörelser då menar jag inte palestinska sidan, jag
              menar de israeliska rörelserna får man många gånger svart på vitt
              vad det handlar om. Då blir vårt avstånd här väldigt långt. Det
              är väldigt svårt att förstå hur människorna har det där nere.
              Jag vill hålla med Jan Ertsborn just när det gäller den bit som
              handlar om att det är den lilla människan, kvinnorna och barnen,
              som råkar mest illa ut.
            </seg>
            <seg n="49267b69">
              Om man tittar på vad det är för system som man håller på och
              bygger upp så fick vi höra ett begrepp där nere. Det är engelskt
              och heter creating facts on the ground , alltså skapa faktum på
              marken som det blir svårt att värja sig mot. Vad är då den så
              kallade säkerhetsbarriären, eller muren som majoriteten av bedömarna
              kallar det för, om inte just att skapa faktum på marken.
            </seg>
            <seg n="c4a279b7">
              Man pratar om att det finns tunnlar under denna mur som leder
              till vapentransport och så vidare. Jag ska tala om för er, även
              för er som har varit där nere och sett detta, att de tunnlarna
              används till största delen för att man ska komma åt sin jordbruksmark
              som den här muren precis har skurit av. På ena sidan är olivodlingarna.
              På den andra sidan ligger byn. Vad är det för typ av rättvist
              system som kan rättfärdiga detta och påstå att det är för att
              förhindra terrorattacker som aldrig kan rättfärdigas med det största
              lidandet ens?
            </seg>
            <seg n="6607c284">
              Avslutningsvis vill jag också just ta upp bedömningsfrågan, för
              jag tror att man måste kalla saker vid dess rätta namn. Man måste
              kalla det för terrorism när människor går in självsvåldigt, spränger
              sig själv i bitar och med sig själv också oskyldiga människor.
              Det är terrorism. Det ska vi fördöma. Det ska vi vara ståndaktiga
              emot. Men man ska också kalla någonting som ser ut som apartheid,
              som luktar som apartheid och, för dem som bor därnere, smakar
              som apartheid vid dess rätta namn.
            </seg>
            <seg n="351c2b13">
              Vi är skyldiga att göra detta. Ingen annan här i Sverige har
              möjligheten att uttrycka det vid dess rätta namn. Om inte vi gör
              det, om vi inte tar upp frågan och diskuterar den med dess rätta
              namn kommer ingen annan att göra det. Utrikesministern har också
              en skyldighet i och med att det handlar om kunskap. Jag tror att
              utrikesministern har mer kunskap än de flesta av oss här inne
              när det gäller förhållanden i Mellanöstern. Det ansvaret hoppas
              jag kommer att leda till aktion.
            </seg>
          </u>
          <note type="speaker" n="02acff13">
            Anf. 100 HANS LINDE (v):
          </note>
          <u who="hans_linde_3886bf" xml:id="i-0337f6e8eddff8e1-1" n="373795a4">
            <seg n="a75514c5">
              Fru talman! Vänsterpartiet var och är motståndare mot EU:s så
              kallade terrorlista. Vi var även starkt emot isoleringen av den
              palestinska myndigheten och är så fortfarande. Jag tycker att
              vi på varje punkt har fått rätt. Isoleringen av Hamas, av den
              palestinska myndigheten visar så tydligt på hyckleriet i dagens
              världsordning. Vem som är terrorist och vem som är demokrat handlar
              mer om ditt förhållande till den rådande världsordningen och mindre
              om hur du agerar. Den beskrivning som Annie Johansson gjorde innan
              över Hamas skulle ju på punkt efter punkt också kunnat göras för
              flera av de partier som sitter i Knesset i dag, även Liebermans
              parti som sitter i den israeliska regeringen. Beroende på varifrån
              en granat avfyras betecknas den som terror eller som självförsvar.
              Etiketteringen skiljer sig åt, men för de offer som drabbas, både
              i Israel och på de ockuperade områdena, spelar det nog inte så
              stor roll.
            </seg>
            <seg n="f79a9c9c">
              Vänsterpartiet är tydligt i sin ståndpunkt. Attacker mot civila
              är oacceptabla och förtjänar bara fördömanden, oavsett vem som
              genomför dem och oavsett med vilka motiv. Inget land har av historien
              fått frikort att kunna agera hur som helst. Tyvärr verkar det
              inte vara som att vi är eniga på den punkten i den här kammaren.
            </seg>
            <seg n="5c4aa652">
              Flera interpellanter här har som jag tycker på ett föredömligt
              sätt tydliggjort den humanitära katastrof som har skapats genom
              isoleringen. Det palestinska folket har fått betala ett oerhört
              högt pris i form av stängda skolor och sjukhus, en havererad infrastruktur
              och direkt brist på mat. För ett par år sedan var Palestina ett
              föredöme i Mellanöstern när det gällde sitt arbete med vaccinering
              av barn. I dag ökar antalet palestinska barn som lider av undernäring
              och bristsjukdomar.
            </seg>
            <seg n="d40860fe">
              Politiskt är det svårt att se bojkotten som någonting annat än
              en total katastrof. Hamas har inte godtagit något av de krav som
              har ställts, och möjligheten att genom förhandlingar få Hamas
              att till exempel erkänna staten Israel har stängts. Det är i dag
              omöjligt att kunna föra dialog med en av konfliktens mest centrala
              aktörer.
            </seg>
            <seg n="88ac14d4">
              Kvartetten har ställt tre krav på den palestinska myndigheten,
              krav som Israel på ingen punkt kan leva upp till. Israel erkänner
              inte en palestinsk stat. Israel fortsätter med sitt våld mot civila.
              Israel respekterar inte ingångna avtal. Men det pratas det tyst
              om från flera av interpellanterna i den här salen.
            </seg>
            <seg n="2cdd0b1c">
              De ockuperade områdena står i dag på randen till öppet inbördeskrig
              mellan Fatah och Hamas. Carl Bildt är positiv och optimistisk
              att vi ska kunna slippa undan ett inbördeskrig. Det är åtminstone
              förhoppningen. Men den konflikt vi ser nu har omvärlden en stor
              skuld i. Genom omvärldens uttalade stöd för president Abbas mot
              den palestinska regeringen och genom att omvärlden så starkt tryckt
              på för att ett nyval ska hållas och att en demokratiskt vald regering
              ska avsättas har omvärlden starkt bidragit till att konflikten
              eskalerat.
            </seg>
            <seg n="3c3287ce">
              Visst skulle det vara positivt om en samlingsregering bildades.
              Det skulle ena det palestinska samhället i kampen för ett självständigt
              land och mot ockupation. Men en samlingsregering måste ju formas
              av palestinierna på deras egna villkor inte genom påtryckningar
              och ultimativa krav från omvärlden.
            </seg>
            <seg n="668b448a">
              På område efter område visar den här debatten och våra konkreta
              erfarenheter från Västbanken att isoleringen av den palestinska
              myndigheten har varit en katastrof. Den har fört oss allt längre
              från en fredlig lösning, och på vägen har det palestinska folket
              betalat ett skrämmande högt pris. Och ockupationen bara skärps.
            </seg>
            <seg n="85607002">
              Det är därför glädjande att höra utrikesministern säga att den
              nuvarande politiken har varit ett misslyckande. Isoleringen har
              misslyckats, och då borde väl det naturliga steget nu vara att
              häva isoleringen och inleda dialogen.
            </seg>
          </u>
          <note type="speaker" n="91fc3452">
            Anf. 101 ALF SVENSSON (kd):
          </note>
          <u who="alf_svensson_c25c98" xml:id="i-fc3b80f907d6ea84-0" n="cf048a06" next="i-68fbf711f304aa00-0">
            <seg n="59e860b3">
              Fru talman! Utan att på något sätt vara polemisk skulle jag vilja
              säga att jag inte i min vildaste fantasi har föreställt mig att
              jag skulle berika Carl Bildt med historiska kunskaper. Det var
              inte alls min avsikt. Jag tycker att det är väldigt centralt att
              utrikesministern ser framåt, men fortfarande föreställer jag mig
              att det inte är så dumt att också se i backspegeln av och till.
              Här sades av Peter Hultqvist, och jag tror att jag citerar korrekt:
              Kan man inte se samband är man på något sätt blind.
            </seg>
          </u>
          <note n="bc8debdc">
            (PETER HULTQVIST (s): Rätt!)
          </note>
          <u who="alf_svensson_c25c98" xml:id="i-68fbf711f304aa00-0" n="cf048a06" prev="i-fc3b80f907d6ea84-0">
            <seg n="ff395f91">
              Tack för det! Det var precis det jag ville med min lilla enkla
              exposé bakåt i tiden försöka se samband. Det är oerhört lätt för
              oss att tala om mänskliga fri- och rättigheter. Det är oerhört
              lätt för oss, föreställer jag mig, att vara överens om att attacker
              mot civila är oacceptabelt. Men det är ju en helt annan situation
              för människor som lever där nere på båda sidor om gränsen, vad
              man nu än kallar dem. Det är ju inte enbart så att det är palestinska
              mammor och pappor som är rädda för att deras barn inte ska komma
              hem från skolan. Rädslan är lika stor, såvitt jag förstår, på
              den israeliska sidan. Det är därför jag tycker att det kan vara
              angeläget att se tillbaka.
            </seg>
            <seg n="400973de">
              Vi ska inte fastna i detta jag är helt överens med dig om det!
              Men om vi nu skulle ta ännu en tillbakablick om vi hinner det,
              fru talman skulle vi kunna tala lite om ClintonBarak-planen. Nog
              var det trist att den inte fick ett större värde och att den inte
              accentuerades mer från palestiniernas sida. Man visste ju vem
              som skulle komma efter Barak när han var borta från scenen. Ingen
              palestinier, inte heller Yasir Arafat, trodde att det skulle vara
              lättare att göra upp med Sharon än med Barak, för att ytterligare
              komplicera detta med att titta i backspegeln.
            </seg>
            <seg n="aa16c3da">
              Jag tycker alltså för min enkla personliga del att vi är lite
              för obalanserade. Låt oss se med respekt från båda håll och på
              båda sidor! Det är självklart att mänskliga fri- och rättigheter
              ska gälla för alla, men först måste ju rätten till liv också strykas
              under.
            </seg>
          </u>
          <note type="speaker" n="7f8dd0ce">
            Anf. 102 ANNELIE ENOCHSON (kd):
          </note>
          <u who="annelie_enochson_4aff48" xml:id="i-b1b8a2a0d46944a8-3" n="80ce1c7b">
            <seg n="47b2ba8d">
              Fru talman! Jag ställde en slutfråga i min förra debatt här om
              på vilket sätt UD kan påtala de omkringliggande ländernas ansvar
              för att assimilera de palestinska och arabiska flyktingarna. Jag
              tycker att vi helt har gått förbi den frågan när vi pratat om
              den här konflikten och vilket ansvar de palestinska ledarna har
              för att undvika detta våld. Man säger att palestinierna är den
              svagaste parten. Vi ska inte glömma att palestinier är araber,
              och väldigt många lever som palestinska flyktingar. Jag har varit
              i Libanon och sett flyktinglägren. Jag vet att just i Libanon
              har flyktingarna rätt att bära vapen, vilket de inte har i Syrien.
              I Jordanien har de assimilerat sig genom att de till och med får
              lov att arbeta. Det får man inte i Libanon, för arbetar man kan
              man inte få palestinsk flyktingstatus eller få understöd från
              Unrwa. Jag menar att hela Unrwa verkligen bör ses över.
            </seg>
            <seg n="b6d24d73">
              Det är lite olustigt när man hör diskussionen här och Hebron
              nämns. Hebron är ju Diakonias favoritbosättning, och dit släpar
              de varenda riksdagsledamot. Den bosättningen är bedrövlig, och
              ingen som har varit där kan ställa upp på någonting av vad de
              gör. Ändå hör vi gång efter gång uppmaningar om att titta på Hebron,
              och så dömer man ut allt vad bosättningar heter. Det finns mycket
              att säga om bosättningar, men vi ska inte glömma att 8 000 drogs
              ut från Gaza. Efter det har det inte hänt så mycket positivt i
              Gaza.
            </seg>
            <seg n="cb786aa2">
              När man pratar om den svagaste parten bör man komma ihåg att
              300 miljoner lever runtomkring den judiska staten på 5 miljoner.
              Iran, som inte ligger långt ifrån, har på sin agenda att förinta
              Israel. Irans president är den största gåvogivaren till både Hamas
              och Hizbullah. De här sakerna måste man veta om.
            </seg>
            <seg n="496d873f">
              Det är klart att det är fruktansvärt att få bomber sända över
              sig som man fick i Haifa och som man fick från Gaza, och även
              tillbaka från Israel under Hizbullahs krig. Ingen kan rättfärdiga
              detta! Det viktigaste är dock vilket ansvar den palestinska myndigheten
              har för det som händer nu.
            </seg>
          </u>
          <note type="speaker" n="0647e089">
            Anf. 103 PETER HULTQVIST (s):
          </note>
          <u who="peter_hultqvist_61d2a3" xml:id="i-58b987ef08fd0309-0" n="9d3f0992" next="i-8e3b10ddb37f3a19-0">
            <seg n="0e905040">
              Fru talman! Vem är den svaga och vem är den starka parten? Jag
              kan bara konstatera att israelerna i sin vardag mellan Tel Aviv
              och Jerusalem och upp till Haifa inte har checkpoints. De har
              fungerande sjukvård. De har fungerande skolor. De har inte restriktioner
              om vem som får åka med dem i deras bilar. Det som händer just
              nu är att den israeliska militären har fryst en debatt kring om
              palestinier och israeler ska få åka i samma bil på Västbanken.
              Det skedde i går. Jag hoppas att Carl Bildt kan ta med sig detta
              från den här debatten och framföra en synpunkt eller protest från
              den svenska regeringen om det orimliga i att hålla på och reglera
              vem man som privatperson får ha med sig i bilen, byggt på om personen
              är palestinier eller israel. Detta är djupt olyckligt.
            </seg>
            <seg n="3edc1363">
              Jag kan läsa upp vad åtta ledande israeliska människorättsorganisationer
              som gått till högsta domstolen i Israel med detta har skrivit:
              It is published from a context of deepening control of one nationality
              over the other. Man höjer den ena nationaliteten över den andra.
              Så här kan man inte ha det. Detta är inte i enlighet med FN:s
              stadga. Detta är inte i enlighet med de humanitära regler vi säger
              oss stå för.
            </seg>
            <seg n="bd10bcda">
              Vem är stark och vem är svag? Israel har kärnvapen. Vad har palestinierna?
              Jag tror inte att man behöver ha så stor fantasi för att lista
              ut svaret. Här handlar det om ett folk som är förtryckt och som
              lever under svåra restriktioner och förhållanden. Det handlar
              om ett folk som emot sig har en stor och stark militärmakt med
              en stor armé och en stor kontrollapparat.
            </seg>
            <seg n="4cab1a19">
              Sedan kan man också argumentera att det är fel att jämställa
              palestinierna med alla de andra arabländerna. Det går att rikta
              kritik också mot deras stöd och hur det har varit i historien
              mellan dem och palestinierna.
            </seg>
            <seg n="3c833196">
              Det är palestinierna som är den svaga parten. Det är de som ska
              ha det uttalade stödet. Annars finns det ingen väg till fred.
            </seg>
          </u>
          <note n="eec3282a">
            Anf. 104 ANDRE VICE TALMANNEN:
          </note>
          <u who="peter_hultqvist_61d2a3" xml:id="i-8e3b10ddb37f3a19-0" n="9d3f0992" prev="i-58b987ef08fd0309-0">
            <seg n="15b03c12">
              Då ska utrikesminister Carl Bildt försöka klara konststycket
              att på fyra minuter kommentera åtta interpellanters inlägg.
            </seg>
          </u>
          <note type="speaker" n="2a7b5d89">
            Anf. 105 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-14" n="38700d6a">
            <seg n="2441d2e1">
              Fru talman! Och det kommer han att misslyckas med, liksom han
              gjorde tidigare.
            </seg>
            <seg n="f19f5e50">
              Låt mig dock ha några synpunkter. Jag tycker att det har varit
              en bra diskussion. En utrikesministers uppgift är inte bara att
              tala utan ibland också att lyssna. Det engagemang, med lite varierande
              perspektiv, som här finns visar att frågan är viktig och ger också
              ett underlag för ett svenskt politiskt agerande.
            </seg>
            <seg n="08ef268a">
              Jag kan dela nästan allt som har sagts i fråga om verklighetsbeskrivningen.
              Jag har varit i eländet i Hebron. Jag har vid åtskilliga besök
              genom åren träffat familjer i Israel som förlorat sina barn i
              terroristattentat. Jag vet att man måste se i backspegeln, men
              ska man framåt måste man också titta framåt. Jag ser det kanske
              som vår, eller i alla fall min, viktigaste uppgift att försöka
              se framåt och se vad det finns för möjligheter.
            </seg>
            <seg n="c967e979">
              Jag erinrade nyss om Madridkonferensen för 15 år sedan. Den form
              som då etablerades var land för fred. Det som sedan inträffade
              var väl egentligen att Israel kanske inte var fullt villigt att
              ge upp land och arabstaterna kanske inte fullt villiga att ge
              fred. Därmed blev det som det blev, eller rättare sagt blev det
              inte det som alla hade hoppats på.
            </seg>
            <seg n="39a4a09d">
              Jag tror och hoppas att det nu finns en insikt om att landet
              måste ges till dem som har rätt till det och att freden måste
              ges till dem som har rätt till den. Det gäller också Israels rätt
              att leva inom säkra och erkända gränser.
            </seg>
            <seg n="38c382fc">
              Jag angav i interpellationssvaret några av de utgångspunkter
              som är fundamentala för Sverige, den europeiska unionen och den
              internationella rätten. Ockupationen måste upphöra, inte minst
              för Israels egen skull. Gränser måste det kommas överens om. 1967
              års linje är utgångspunkten. Vi kommer inte att erkänna någon
              förändring i förhållande till det som inte grundar sig på avtal.
              Sedan måste det tas steg i denna riktning. Där tror jag att det
              nu finns jag ska inte överdriva lite av en försiktig öppning som
              det gäller att nu utnyttja.
            </seg>
            <seg n="9b06961a">
              Jag kan som sagt ha alldeles fel, men jag tycker att jag har
              en skyldighet att i detta sammanhang betona det som möjligtvis
              är positivt. Vi har en vapenvila på Gaza. Den respekteras inte
              fullt inte, men i alla fall. Alf Svensson redogjorde för nedgången
              i terroristattentaten. Det är också en vapenvila från Hamas sida
              som i allt väsentligt har respekterats under ett antal år. Terrorismen
              är inte borta, men den är begränsad.
            </seg>
            <seg n="68aa531e">
              Sedan har vi avsevärda problem. Vi har en viss osäkerhet i den
              inrikespolitiska situationen i Israel, men vi har en ännu större
              osäkerhet, om man säger så, i den inrikespolitiska situationen
              på de palestinska områdena. Men det finns en positiv rörelseriktning
              på den israeliska sidan, skulle jag vilja säga, trots de mycket
              beklagliga beslut som nu har fattats om nya bosättningar både
              i Jordandalen och efter en del oroväckande signaler i östra Jerusalem.
              Det finns förhoppning om att man faktiskt ska komma fram till
              någonting som är rimligt när det gäller en palestinsk regeringsbildning
              som också accepterar existerande avtal och som man sedan kan gå
              vidare med i en fredsprocess.
            </seg>
            <seg n="f37d70a4">
              Mötet mellan Abu Mazen och premiärminister Olmert den 23 december
              gav förhoppningar om någonting som kan fortsätta, och det kommer
              att fortsätta. EU har varit mycket aktivt. Vi har haft samtal
              i Madrid i förra veckan. Vi kommer att ha samtal om detta i Bryssel
              på måndag, och vi ska till Paris på torsdag. Vi kommer tillbaka
              till Bryssel på fredag i olika sammanhang. Utrikesminister Rice
              var i London, var i Berlin i dag på morgonen för att redogöra
              för sina samtal och förbereder ett nytt möte mellan Abu Mazen
              och Olmert.
            </seg>
            <seg n="fd009b79">
              Då gäller det att vi underbygger detta med olika typer av konkreta
              insatser. Därmed inte sagt att jag inte delar de bekymmer och
              den oro som finns. Det kan gå väldigt illa. Det finns djupt oroande
              tecken. Men jag tycker att utrikespolitikens uppgift är att försöka
              se det lilla ljus som kanske kan finnas och sedan försöka ge det
              lite av ny kraft. Jag är tacksam för det engagemang som finns
              i den här frågan från alla er företrädare här i riksdagen.
            </seg>
          </u>
          <note type="speaker" n="570e19d4">
            Anf. 106 ANNIE JOHANSSON (c):
          </note>
          <u who="annie_johansson_b0eb81" xml:id="i-c3ded87f4308db50-1" n="83e80489">
            <seg n="36abdd2b">
              Fru talman! Vi är alla rörande överens om att vi måste uppnå
              fred och försoning i området. Efter ett halvt sekels stridigheter
              och alltför många förlorade människoliv måste EU och Sverige börja
              agera med hela handen för att ingångna avtal ska hållas. Vi måste
              lindra effekterna av den pågående konflikten. Vi måste främja
              fredsförhandlingar. Vi måste främja det palestinska nationsbyggandet.
              Men vi måste slå fast att demokrati är mer än fria val. Det handlar
              om respekt för minoriteter, för pressfrihet, oberoende domstolar
              och lika rättigheter för kvinnor och män.
            </seg>
            <seg n="286eba0d">
              Många är de tillfällen då jag trott att konflikten är nära att
              klaras upp, då man har kommit till en punkt där man väljer att
              leva sida vid sida och bespara palestinier och israeler tidigt
              möte med döden.
            </seg>
            <seg n="c3a6bccc">
              Jag är glad över utrikesministerns svar att regeringen på olika
              sätt vill bredda och bygga upp förbindelserna mellan Sverige och
              Israel. Jag är också glad att man för en linje där man ställer
              krav på bägge parter. Det mest glädjande är regeringens bidrag
              till flyktingläger och den humanitära situationen inom de palestinska
              områdena.
            </seg>
            <seg n="1728eb6c">
              Jag vill med det tacka utrikesministern för en intressant debatt
              och för att utrikesministern svarat trots den mycket korta tid
              som tilldelas en i en interpellationsdebatt.
            </seg>
          </u>
          <note type="speaker" n="1a0557df">
            Anf. 107 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-a0582ebc8ae7f74d-2" n="60fc550d">
            <seg n="ae91e199">
              Fru talman! Sveriges ingång måste vara att humanitär rätt ska
              efterlevas av båda parter. Vi måste kräva att den israeliska ockupationen
              av de palestinska områdena, den israeliska bosättningspolitiken,
              byggandet av muren och stängslet på ockuperad mark och övervåldet
              måste upphöra. Palestinier måste å sin sida tydligt ta avstånd
              från självmordsbombningarna. Och båda parter måste erkänna 1967
              års gränser. Därför bör den misslyckade bojkotten avbrytas. I
              stället bör Sverige i omvärlden söka en dialog mellan konfliktens
              parter.
            </seg>
            <seg n="e5646afa">
              Det är viktigt därför att den palestinska befolkningen, som vi
              hört i debatten, svälter och barnen hindras från att gå i skolan.
              Den palestinska befolkningen hindras att ta sig till sjukhus,
              sina arbetsplatser och sina släktingar. Den israeliska befolkningen
              i sin tur lever i en ständig rädsla för självmordsbombningar.
            </seg>
            <seg n="b82d8b3c">
              Sverige och EU har en viktig roll i att försöka få i gång en
              fredsprocess värd namnet. Då måste vi ställa villkor på båda parter.
            </seg>
            <seg n="2e9f84e7">
              Avslutningsvis vill jag tacka utrikesminister Carl Bildt för
              svaret. Jag vill också tacka dagens interpellanter för den här
              debatten. Den är viktig, och jag är säker på att den kommer att
              fortsätta även utanför kammarens väggar.
            </seg>
            <seg n="aead7a16">
              Jag måste säga att jag blev glad över utrikesministerns svar.
              Dels känner jag hopp över den hållning som Sverige ska ha, dels
              säger utrikesministern att han känner hopp utifrån den utveckling
              som nu sker. Utrikesministern har skrivit på DN Debatt en gång
              att när Sverige talar lyssnar EU. Jag hoppas att det gör det även
              här.
            </seg>
          </u>
          <note type="speaker" n="a6871212">
            Anf. 108 JAN ERTSBORN (fp):
          </note>
          <u who="jan_ertsborn_0fcba0" xml:id="i-a5b2e605cf65adfd-2" n="119d603e">
            <seg n="c02e23f2">
              Fru talman! Jag vill så här i avslutningsanförandet klargöra
              att jag är emot allt våld oberoende av vem som utövar våldet.
              Jag vet att jag har talat om Israel som ockupationsmakt i mina
              inlägg här, men det innebär inte att jag försvarar våld från andra
              parters sida i den här konflikten i Mellanöstern. Absolut inget
              våld, med våld löser vi inga konflikter i den här världen.
            </seg>
            <seg n="d567ae2a">
              Jag läste för någon vecka sedan Knut Ståhlbergs utmärkta bok
              om Charles de Gaulle. Jag blev förvånad när jag kunde konstatera
              att i den boken står att Charles de Gaulle varnade israelerna
              före sexdagarskriget 1967 för följderna av att ockupera Västbanken
              och Gaza. Tyvärr har han så här långt fått rätt. Vi får hoppas
              att den här ockupationen någon gång tar slut och att vi får en
              lösning mellan folkslagen där.
            </seg>
            <seg n="10ded109">
              Jag vill tacka utrikesministern och ställer mig helt bakom de
              besked som utrikesministern har givit här i sina inlägg. Jag känner
              mig tillfredsställd, och jag har stor förtröstan över att utrikesministern
              gör vad vi kan göra från svenskt håll.
            </seg>
          </u>
          <note type="speaker" n="cc412bfb">
            Anf. 109 MEHMET KAPLAN (mp):
          </note>
          <u who="mehmet_kaplan_47809b" xml:id="i-19badc0ce41d99f4-2" n="f30a22f0">
            <seg n="ed1b4c9c">
              Fru talman! Jag tackar utrikesministern som har gett, tycker
              jag, väldigt vettiga och uttömmande svar. Debatten kommer att
              fortsätta.
            </seg>
            <seg n="1b588df7">
              Det jag vill ha med mig är själva känslan för en tvåstatslösning.
              Vi pratar alla om en tvåstatslösning, men det vi ser i dag är
              en suverän stat där nere och sedan ett antal öar som är som fängelser.
              Människor lever i det varje dag. Människor kan inte bortse från
              det. De är ockuperade. Vilka skälen än må vara är det en reell
              ockupation. För barn som är födda i ett flyktingläger, som har
              vuxit upp i ett flyktingläger och som i dag har skaffat familj
              som också bor i flyktingläger är det väldigt svårt att förklara
              hur historien är, sett med svenska ögon.
            </seg>
            <seg n="23d6668b">
              Det jag oroar mig för är murens dragning i dag. Vad kommer det
              att bli av muren när den tvåstatslösning som vi drömmer om blir
              verklighet? Den dras inte på den gräns som världssamfundet tycker
              ska vara gräns mellan Israel och Palestina, utan den dras på ockuperad
              palestinsk mark. Ska den rivas, eller kommer den att bli ett sorgligt
              arv efter den tid som har varit?
            </seg>
            <seg n="4a565368">
              Det är sorgligt, men om vi ska kunna se framtiden an med tillförsikt
              gäller det för oss att våga vara en fri röst i Europa och världen,
              och jag hoppas och önskar att Carl Bildt kan var en del i denna
              lösning.
            </seg>
          </u>
          <note type="speaker" n="ef15551f">
            Anf. 110 HANS LINDE (v):
          </note>
          <u who="hans_linde_3886bf" xml:id="i-0337f6e8eddff8e1-2" n="373795a4">
            <seg n="b34a0cbe">
              Fru talman! En hel del av den allmänna debatt som förs i Sverige
              om Mellanöstern utmärks av ett nyspråk som skulle ha imponerat
              på Storebror i George Orwells bok 1984 . I dag såväl som i boken
              är syftet att begränsa individens tankeutrymme, förhindra oss
              att tänka tanken att även palestinier är människor, att även palestinier
              omfattas av de mänskliga rättigheterna och internationell humanitär
              rätt.
            </seg>
            <seg n="4b10da55">
              Jag vill tacka för dagens bidrag till detta nyspråk: ockupation
              är säkerhet, apartheid är demokrati, att avsätta en demokratisk
              regering är att skapa lugn. Men det kanske tydligaste exemplet
              på nyspråk vi fått i den här debatten är ändå beskrivningen att
              Gaza är fritt.
            </seg>
            <seg n="336bf9c6">
              Gaza kan i dag knappast beskrivas som någonting annat än världens
              största fångläger. Landgränsen är stängd, luftrummet är stängt
              och kustvägen är stängd. Befolkningen i Gaza lever i konstant
              hot från den israeliska armén, ett hot som har realiserats gång
              på gång under den gångna hösten och i somras.
            </seg>
            <seg n="f411b49f">
              Den här debatten har varit klargörande och jag vill tacka Carl
              Bildt väldigt mycket för den. Carl Bildts ståndpunkt tycker jag
              har blivit tydlig, och det har också blivit väldigt klart vilken
              debatt Carl Bildt behöver ta om Mellanöstern inom den borgerliga
              alliansen.
            </seg>
            <seg n="54308cdb">
              Jag har full förståelse för att Carl Bildt inte har haft möjlighet
              att svara på alla de frågor vi har tagit upp här i dag, men om
              det är några frågor som jag ändå skulle vilja ha ett svar på,
              antingen i dag eller vid ett senare tillfälle, är det de frågor
              som jag berörde i min interpellation: Är det inte dags att vi
              bryter bojkotten av den palestinska myndigheten? Är det inte dags
              att inleda dialogen? Är det inte dags att vi lägger grunden för
              fred i Mellanöstern?
            </seg>
          </u>
          <note type="speaker" n="59ea6d1d">
            Anf. 111 Utrikesminister CARL BILDT (m):
          </note>
          <u who="minister_id" xml:id="i-22e664ffed3fcb64-15" n="38700d6a">
            <seg n="ff98ca13">
              Fru talman! Låt mig bara till slut ta upp just den tråden. Jag
              tycker att bojkott är ett något felaktigt uttryck. Det som har
              inträffat är trots allt att det samlade stödet, både från svensk
              sida och från Europeiska unionens sida har ökat. Det är mer pengar
              som går till olika typer av humanitärt stöd och ekonomiskt stöd
              i de palestinska områdena nu än tidigare.
            </seg>
            <seg n="9d2f4749">
              Formerna har förändrats, och det har att göra med att det är
              en terroriststämplad organisation. Vi kan inte bortse från det.
              Vi måste ha ett tydligt avståndstagande från terrorism, icke minst
              för att tvinga denna organisation att ompröva sin inställning.
            </seg>
            <seg n="7fc1db20">
              Har detta lyckats än så länge? Nja, men det finns vissa tecken
              som man inte ska bortse från. Jag vill inte säga att politiken
              har varit lyckad i denna del, men jag vill inte kalla den bojkott.
              Jag vill kalla den ett försök att påverka situationen, kanske
              inte framgångsrikt i varje del, men det är i alla fall det som
              har varit ambitionen. Och jag vill säga att vi nu måste försöka
              få till stånd en enighetsregering på den palestinska sidan som
              vi kan gå vidare med på ett mer konkret sätt i en fredsprocess,
              och då öppnas alla dessa frågor.
            </seg>
            <seg n="d84fcb20">
              Murar kan rivas. Det har vi lärt oss i vår egen del av världen.
              Det är inte alldeles lätt, men det är fullt möjligt. En dag kommer
              också denna mur att på ett eller annat sätt rivas.
            </seg>
            <seg n="0a4ce150">
              Jag har en viss förståelse för, när man har träffat offren för
              terrorismen i Israel, att det var nödvändigt att vidta säkerhetsåtgärder
              i det konkreta läge som rådde. Sedan har terrorismen reducerats
              högst avsevärt, mindre genom denna mur eller denna barriär men
              dock.
            </seg>
            <seg n="efa4e68f">
              Sedan har de dragit den på ett sätt som har varit kontroversiellt
              också inom Israel och som får oacceptabla konsekvenser som strider
              mot folkrätten. Men förr eller senare, och det är det som måste
              vara vår position, ska en fred vara möjlig. Med fred kan man etablera
              demokrati och då kan man också riva murar. Det är den visionen
              vi gemensamt ska arbeta för.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="015919f7">
            8 § Svar på interpellation 2006/07:109 om arbetsgivarens medfinansiering
            av sjukpenningkostnaderna och ansvaret för rehabiliteringsutredning
          </note>
          <note type="speaker" n="92ef9956">
            Anf. 112 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-0" n="38700d6a">
            <seg n="2a1e9913">
              Fru talman! Ann Arleklo har frågat mig om jag planerar att ersätta
              borttagandet av arbetsgivarens medfinansiering samt ansvar för
              rehabiliteringsutredning med andra insatser som kan säkra att
              arbetsgivarna också fortsättningsvis är med och bidrar i arbetet
              med att minska ohälsan.
            </seg>
            <seg n="6bd1e0cb">
              Låt mig inledningsvis konstatera att den svenska sjukskrivningsprocessen
              fungerar dåligt. Ett flertal rapporter de senaste åren har visat
              att lite görs för att sjukskrivna ska komma tillbaka i arbete
              och det som görs görs ofta försent.
            </seg>
            <seg n="9a31f625">
              Vare sig arbetsgivarens ansvar för rehabiliteringsutredning eller
              medfinansieringsansvaret har bidragit till att flera människor
              kommit tillbaka till arbete. Ett alltför stort arbetsgivaransvar
              och främst då ekonomiskt ansvar för sjukfrånvaron leder i stället
              till att många arbetsgivare avstår från att anställa människor
              med tidigare sjukhistoria.
            </seg>
            <seg n="bf36608d">
              Rehabiliteringsutredningen som lämnade sitt betänkande i december
              2006 fann att de nuvarande reglerna om att arbetsgivaren ska göra
              en rehabiliteringsutredning och att Försäkringskassan ska kalla
              till avstämningsmöte eller upprätta en rehabiliteringsplan endast
              genomförts inom föreskriven tid i mindre än 1 % av sjukfallen.
            </seg>
            <seg n="b6be7301">
              Det är min uppfattning att vi måste skapa en ny sjukskrivningsprocess.
              Försäkringskassan och Socialstyrelsen har nyligen kommit med förslag
              i den riktningen.
            </seg>
            <seg n="b2f758f1">
              Det är Försäkringskassans uppgift att i samråd med den försäkrade
              snarast klarlägga dennes behov av rehabilitering. Även om arbetsgivaren
              framöver inte skickar en rehabiliteringsutredning till Försäkringskassan
              är det viktigt att arbetsgivaren ändå bistår i utredningen av
              vad som kan göras för att den försäkrade ska kunna komma tillbaka
              till arbete. Avstämningsmötet med alla berörda är ofta ett bra
              forum för att komma överens om lämpliga åtgärder.
            </seg>
            <seg n="1a762401">
              Jag vill också framhålla att regeringen inte avser att föreslå
              någon förändring av arbetsgivarens ansvar att svara för de åtgärder
              inom sin verksamhet som behövs för en effektiv rehabilitering.
              Det är viktigt att arbetsgivaren så snart det är möjligt genomför
              sådana åtgärder som kan behövas på arbetsplatsen. Företagshälsovården
              skulle kunna spela en ännu viktigare roll än den gör som stöd
              både för arbetsgivare och för arbetstagare. Regeringen avser att
              återkomma i frågan hur företagshälsovården kan utvecklas.
            </seg>
            <seg n="33b242b3">
              Sammanfattningsvis vill jag betona att sjukskrivningsprocessen
              måste utvecklas. Arbetsgivarna kommer även i fortsättningen att
              ha en betydelsefull roll, men den ska handla om det som arbetsgivaren
              är bäst på.
            </seg>
            <seg n="17538d6c">
              Jag hoppas att man på läktaren, där man teckentolkar, också har
              möjlighet att följa med i detta.
            </seg>
          </u>
          <note type="speaker" n="4de104c4">
            Anf. 113 ANN ARLEKLO (s):
          </note>
          <u who="ann_arleklo_2b0741" xml:id="i-81297b13d86f26a1-0" n="f70d53ef">
            <seg n="c8c8127d">
              Fru talman! Fru socialförsäkringsminister! Jag tackar så mycket
              för svaret på min interpellation. Men jag anser inte att jag har
              fått svar på min fråga, om regeringen planerar att ersätta borttagandet
              av arbetsgivarnas medfinansiering samt ansvar för rehabiliteringsutredning
              med andra insatser som kan säkra att arbetsgivarna även fortsättningsvis
              bidrar i arbetet med att minska ohälsan.
            </seg>
            <seg n="b453e0d6">
              Regeringens budgetproposition föreslår att arbetsgivarnas medfinansiering
              av sjukpenningskostnaden avskaffas. Vidare avskaffas arbetsgivarnas
              rehabiliteringsansvar. Sammantaget innebär det att arbetsgivarnas
              drivkrafter att hjälpa sjuka medarbetare tillbaka till arbetslivet
              riskerar att kraftigt minska.
            </seg>
            <seg n="024d6673">
              I samband med att medfinansieringen infördes sänktes arbetsgivaravgiften
              så att reformen är kostnadsneutral för arbetsgivarkollektivet.
              De arbetsgivare som har många sjukskrivna får högre kostnader
              jämfört med arbetsgivare som har färre sjukskrivna och arbetar
              aktivt med rehabiliteringsfrågorna och snabb återgång i arbete
              på minst deltid.
            </seg>
            <seg n="55f0d72a">
              Tanken med reformen har alltså hela tiden varit att minska de
              långvariga sjukfallen och att ge arbetsgivaren ett tydligt incitament
              att bidra i det arbetet. Men samtidigt ska inte arbetsgivaren
              kunna drabbas av orimligt höga kostnader. Därför innehåller medfinansieringen
              ett högkostnadsskydd som innebär att de första 12 000 kronorna
              i medfinansieringsavgift är ett fribelopp som inte behöver betalas.
              Medfinansieringen innehåller också ett kostnadstak som innebär
              att ingen arbetsgivare behöver betala mer än 4 % av lönesumman
              i medfinansieringsavgift. Detta tak och golv utgör högkostnadsskyddet.
            </seg>
            <seg n="0135e8bd">
              Dessutom införde den tidigare socialdemokratiska regeringen målet
              att antalet sjukdagar skulle halveras fram till 2008, ett mål
              som den borgerliga regeringen valt att inte ställa sig bakom.
            </seg>
            <seg n="621c1597">
              Jag befarar att arbetsgivarnas incitament för att aktivt delta
              i rehabiliteringsarbetet kraftigt kommer att minska när medfinansieringsansvaret
              nu slopas och likaså ansvaret för att göra en rehabiliteringsutredning.
              Åtgärder får inte reduceras till införande av ekonomiska drivkrafter
              riktade mot försäkringstagarna med lägre ersättning till sjuka
              och äldre samtidigt som arbetsgivarna eller andra som deltar i
              rehabiliteringsarbetet fråntas sitt ansvar.
            </seg>
            <seg n="f6f3c033">
              Fru talman! Vi liksom regeringen uppmärksammade inte minst under
              valrörelsedebatten att det finns människor i vårt samhälle som
              lever i ett utanförskap. Men om vi nu är överens om utanförskapets
              baksidor, varför ska då inte alla grupper vara med och ta ansvar
              för att alla kommer med? Min fråga till statsrådet kvarstår, för
              jag kan inte tänka mig att statsrådet tror eller tycker att Försäkringskassan
              har bättre kännedom om hur det är på arbetet än arbetsgivaren
              och de fackliga representanterna.
            </seg>
          </u>
          <note type="speaker" n="5b27a495">
            Anf. 114 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-1" n="38700d6a">
            <seg n="6df8c74a">
              Fru talman! Om det hade varit en lyckad reform som Socialdemokraterna
              drivit igenom för att minska ohälsan och få människor tillbaka
              till arbete hade jag inte haft någonting emot det. Men det är
              precis det att det har havererat.
            </seg>
            <seg n="1e1a6792">
              Låt mig citera vad Anna Hedborg, före detta socialförsäkringsminister
              och mycket aktiv inom de här områdena, skriver med tanke på den
              situation som människor i utanförskap befinner sig i. Hon skriver
              i betänkandet som kom i november 2006: Att studera hur sjukskrivningar
              i praktiken har hanterats i Sverige blir i stor utsträckning en
              studie i misslyckanden. Hon skriver vidare att vi har ett sjuktal
              i världstoppen som följer arbetsmarknadsläget snarare än sjukligheten
              och en i över trettio år stadigt stigande permanent utslagning.
              Det sista citatet lyder: En storskalig utslagning av unga via
              sjukförsäkringen är ett skrämmande och nytt fenomen.
            </seg>
            <seg n="79217727">
              Detta står att läsa i Anna Hedborgs utredningsbetänkande som
              handlar om utanförskap och ohälsa i Sverige.
            </seg>
            <seg n="25dd6eab">
              Det är faktiskt Socialdemokraterna som har haft ansvar för de
              tolv senaste åren av ohälsa och utslagning. Då kan jag konstatera
              att det väl inte är så konstigt att när en ny regering kommer
              på plats försöker man komma åt dessa misslyckanden som vi ser
              och ett ohälsotal som är i världstopp.
            </seg>
            <seg n="81b6f96d">
              Vi har tittat bland annat på hela sjukskrivningsprocessen. Där
              instämmer jag också med Anna Hedborg, som säger att man i dag
              gör en sak i taget i Sverige i stället för att göra många smarta
              insatser samtidigt. Vi har haft långa vårdköer i många år i Sveriges
              land. Innan man får vård, kommer till doktorn, får behandling
              och rehabilitering har det gått tre månader eller sex månader.
              Med socialdemokratisk ohälsopolitik blir man efter ett års sjukskrivning
              automatiskt förtidspensionerad. Tidningarna har varit fulla med
              artiklar om unga människor som ber: Låt mig inte få förtidspension!
              Dessutom innebär det inte bara en utslagning från arbetslivet
              och från social gemenskap utan också en klart försämrad ekonomisk
              situation för de personerna.
            </seg>
            <seg n="4102e64e">
              Vi försöker naturligtvis göra det här. Jag kommer i mina andra
              inlägg tillbaka till frågorna om medfinansiering och rehabiliteringsutredning.
            </seg>
            <seg n="eb062af4">
              Jag kan bara säga att när det gäller sjukskrivningsprocessen
              har det nu kommit en rapport från Försäkringskassan, Socialstyrelsen
              och Läkarförbundet där man säger så här: Nu ska vi försöka snabba
              upp sjukskrivningsprocessen. Det har jag och regeringen tagit
              fasta på. Man ska försöka agera på olika sätt, i tid, kraftfullt,
              med många åtgärder och med rehabilitering vi kommer med en proposition
              under våren. Det ska bli möjligt att agera i tid för att människor
              inte ska bli utslagna.
            </seg>
            <seg n="4361d8d6">
              Jag tror inte att Ann Arleklo tycker att det har varit en bra
              situation. Därför försöker vi göra någonting åt den.
            </seg>
            <seg n="cc031fe6">
              När det gäller riktlinjer handlar det alltså om att vi ska snabba
              upp. Det gäller alla aktörer som på olika sätt är involverade
              i sjukskrivningstider, från arbetsgivaren som får möjlighet att
              ge tidiga signaler till sjukvården som gör snabba insatser när
              det gäller Försäkringskassan. I 2 % av sjukfallen har det hållits
              ett avstämningsmöte inom 90 dagar. Min uppfattning är att om vi
              har passerat tre månaders sjukskrivning ringer den första signalen
              om utanförskap. Efter sex månader ringer den andra signalen, och
              då är risken uppenbar att man kommer in i långtidssjukskrivning
              och vidare i förtidspension.
            </seg>
          </u>
          <note type="speaker" n="48156571">
            Anf. 115 ANN ARLEKLO (s):
          </note>
          <u who="ann_arleklo_2b0741" xml:id="i-81297b13d86f26a1-1" n="f70d53ef">
            <seg n="40a0a65a">
              Fru talman! Jag delar mycket av statsrådets synpunkter. Vi har
              precis i dag haft Anna Hedborg i socialförsäkringsutskottet som
              har dragit sitt förslag. Men vad jag vill koncentrera mig på är
              att man nu river upp den reform som bara har några år på nacken.
            </seg>
            <seg n="4a90eb72">
              Fru talman! Som jag ser det är det detta att arbetsgivaren finns
              med i ett tidigt skede som är den stora poängen med arbetsgivarnas
              medfinanisering och ansvar för rehabiliteringsutredningen. Att
              som arbetsgivare redan efter några veckor kunna sätta sig ned
              tillsammans med den enskilde medarbetaren, samtala, och gå igenom
              den uppkomna situationen och sedan skriva en rehabiliteringsutredning
              är ett mycket verksamt instrument.
            </seg>
            <seg n="a8d198fc">
              Jag vet det. Till för bara några månader sedan arbetade jag som
              avdelningschef inom sjukvården i Helsingborg, och jag hade just
              den här uppgiften.
            </seg>
            <seg n="a81c48af">
              Många har ett tufft jobb. Personalen blir inte yngre, och ohälsan
              drabbar många av oss i takt med att vi blir äldre. Det kan handla
              om kroniska sjukdomar, förslitningsskador, depressioner eller
              utbrändhet.
            </seg>
            <seg n="47018553">
              Ibland kom vi mycket snabbt överens om åtgärder. Det kunde vara
              att vi bestämde att vi snabbt behövde se till att företagshälsovården
              kommer in, och så tog vi de kontakterna. Eller också såg vi att
              vi behövde samla en gemensam träff med alla inblandande, och det
              kunde vara ansvarig läkare, försäkringskassa, företagshälsovård,
              arbetsgivarrepresentanter och fackliga företrädare, eller vilka
              som nu var involverade. För att vara helt ärlig kan jag säga att
              de gånger som det drog ut på tiden var när Försäkringskassan inte
              kunde hitta tider för träff. Annars kunde det gå väldigt fort.
              Så var det i alla fall i Helsingborg.
            </seg>
            <seg n="08bea3c9">
              Ibland behövdes det bara små åtgärder, som att testa med en ny
              arbetsstol eller en bättre dataskärm, att göra en schemaändring
              så att man slapp börja tidiga morgnar eller jobba sena kvällar.
              Men ibland behövdes det naturligtvis mer genomgripande förändringar.
            </seg>
            <seg n="2290f960">
              Min poäng är att som arbetsgivaransvarig känner jag mina medarbetare,
              och jag kan på ett tidigt stadium ta samtalet om hur vi kan underlätta
              arbetet för att successivt återgå till arbetet. Detta tillfälle
              för det naturliga samtalet försvinner nu och läggs utanför arbetsplatsen,
              den plats som jag anser är den självklara, naturliga arenan för
              detta viktiga arbete.
            </seg>
            <seg n="997a75e6">
              Jag ser en risk i att regeringens politik för sjukförsäkringar
              kommer att innebära att ohälsan ökar ännu mer genom att arbetsgivarnas
              medfinansiering avskaffas och genom att regeringen också avskaffar
              arbetsgivarens rehabiliteringsansvar. Sammantaget innebär det
              att arbetsgivarnas drivkrafter att hjälpa sjuka medarbetare tillbaka
              till arbetslivet kommer att minska. Det kommer framför allt att
              drabba kvinnor, eftersom kvinnors ohälsa är betydligt större än
              mäns.
            </seg>
          </u>
          <note type="speaker" n="046bd3c5">
            Anf. 116 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-2" n="38700d6a">
            <seg n="3bc193fd">
              Fru talman! Rehabiliteringsutredningen kom, som säkert är bekant,
              med sitt betänkande i december 2006. Där står det bland annat
              att arbetsgivarna inte gör rehabiliteringsutredning inom den lagstiftade
              tiden. Knappt 10 % får en sådan utredning.
            </seg>
            <seg n="50123cb6">
              Vad vi har sett är att det på marginalen har hjälpt den anställde
              tillbaka. Interpellanten har erfarenhet från det här området.
              Jag har själv arbetat som företagssköterska i tolv år, i närheten
              av Helsingborg. Jag tror att vi tillsammans har mycket erfarenhet.
              I den bästa av världar och om det här hade varit möjligt hade
              det kanske kunnat hjälpa till men signalerna är entydiga, nämligen
              att arbetsgivarna inte har kunskap och de har inte förmåga. Det
              handlar inte om att de inte ska bry sig. Vi kommer att ge arbetsgivarna
              möjlighet att bland annat stödja upp med sjukintyg från dag 1.
              Självklart ska de följa alla arbetsmiljölagar som finns. Det fråntas
              dem inte. Vi kommer tvärtom att kunna stärka kravet på att arbetsgivarna
              till Försäkringskassan ska leverera allt som Försäkringskassan
              behöver för en bra bedömningsgrund.
            </seg>
            <seg n="93501825">
              Problemet har varit att arbetsgivarna inte har klarat att göra
              det. Då har Försäkringskassan inte kunnat ha avstämningsmöten,
              och så har det hela dragit ut på tiden.
            </seg>
            <seg n="da4ed2fb">
              Interpellanten höll delvis med mig om att det system som har
              varit inte har fungerat när det gäller rehabiliteringsutredningen
              och så vidare. Vi har enormt långa ohälsoprocesser. Vi måste därför
              göra något annat. Jag lovar att jobba intensivt för att se till
              att vi minskar ohälsan och se till att färre människor kommer
              in i den onda cirkeln av långtidssjukskrivningar och förtidspensioner.
              Ann Arleklo vet säkert att Riksrevisionen har kommit med en rapport
              som heter Förtidspension utan återvändo . Den visar att 1 % har
              gått tillbaka till arbetet. Från Socialdemokraternas sida har
              man inte klarat att erbjuda dem som kommer från utanförskap en
              plattform i arbetslivet. Vi vill ha ett anpassat arbetsliv kanske
              i form av fler lönebidrag, mer nystartsjobb som gör det billigare
              för arbetsgivaren så att man inte blir skrämd för att anställa
              någon som har varit länge i utanförskap, jobbavdrag med mera.
              Vi kan inte bara öppna dörren till en förtidspension och säga:
              Varsågod och gå ut. Man måste gå ut till någonting. Vi ska se
              till att minska ohälsan, hjälpa människor så att de inte kommer
              i utanförskap, hjälpa dem tillbaka till arbetslivet och ha insatser
              så att de kan hitta sina plattformar.
            </seg>
            <seg n="58ee0fed">
              Jag tror inte att arbetsgivarens rehabiliteringsutredning är
              nyckeln. Det har ju visat sig att den inte är det. Jag tror inte
              att medfinansieringen heller har varit det. Den har tvärtom skrämt
              bort många arbetsgivare.
            </seg>
            <seg n="c173f37d">
              Partikolleger till interpellanten, Lars Isaksson, ordförande
              i Landstingsförbundet, och Ilmar Reepalu, ordförande i Kommunförbundet,
              säger att man gläder sig åt att arbetsgivarnas sjuklöneansvar
              tas bort. De säger: Vi anser att det drabbar kommuner och landsting
              omotiverat hårt och att det också är negativt för de grupper som
              redan har en svag förankring på arbetsmarknaden.
            </seg>
            <seg n="4fc0483e">
              Det säger företrädare för Socialdemokraterna i landsting och
              kommun. Vi vill ta bort hindren för att människor ska kunna komma
              tillbaka i arbetslivet. Det gör vi med en mångfald insatser. Vi
              gör det bättre när det gäller utredning och rehabilitering, när
              det gäller att ta bort medfinansiering och när det gäller att
              satsa på flera jobb för de människor som har varit länge i utanförskap.
            </seg>
          </u>
          <note type="speaker" n="fe7e35a2">
            Anf. 117 ANN ARLEKLO (s):
          </note>
          <u who="ann_arleklo_2b0741" xml:id="i-81297b13d86f26a1-2" n="f70d53ef">
            <seg n="5cd29739">
              Fru talman! Vi ledamöter i socialförsäkringsutskottet fick före
              jul en dragning om Försäkringskassans verksamhet. Jag fick då
              veta att besparingar och eventuella uppsägningar var i antågande.
              Det bekräftades ju av generaldirektör Curt Malmborg, som i tisdags
              i TT sade att Försäkringskassan ska minska antalet anställda med
              ca 1 400 under 2007.
            </seg>
            <seg n="94caafd9">
              Jag ser en stor risk för att handläggningstiderna kommer att
              öka och att avstämningsmötena kommer att försenas. Man kan fråga
              sig vilken service de sjukskrivna arbetstagarna kommer att få.
            </seg>
            <seg n="63ad76f9">
              Fru talman! Jag vill avslutningsvis tacka för debatten. Jag kan
              konstatera att vi har olika syn på vikten av arbetsgivarens roll
              när det gäller rehabiliteringsansvaret. Min oro för regeringens
              politik i denna fråga kvarstår. Jag kommer naturligtvis även fortsättningsvis
              att med stort intresse följa den här frågan.
            </seg>
          </u>
          <note type="speaker" n="baae287a">
            Anf. 118 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-3" n="38700d6a">
            <seg n="a8e2479a">
              Fru talman! Det är ingen skillnad när det gäller vårt synsätt
              och vår vilja att få människor tillbaka till arbetet. Det vinner
              de på. Det vinner de på som får sjukvård och behandling. Det vinner
              företagaren på som klarar sin produktion och sitt arbete. Det
              vinner staten på som kan använda pengarna bättre på annat sätt.
              Vi är helt överens om detta. Vi bara förändrar något som inte
              fungerar.
            </seg>
            <seg n="a5f1a9ca">
              Vad gäller Försäkringskassans besparing vill jag påminna om att
              beslutet om förändring av Försäkringskassans organisation har
              tagits här i riksdagen. Man beslöt att göra en förändring av Försäkringskassan.
              Det blev en styrelse med fullt eget ansvar. Jag har förtroende
              för att den styrelse som har tagit ett beslut om att minska personalstyrkan
              med 1 400 personer har gjort det med ansvar för den verksamhet
              man ska bedriva. Man har fullt eget ansvar i Försäkringskassans
              styrelse. Jag förlitar mig på att de gör en riktig bedömning.
            </seg>
            <seg n="dea34b6c">
              Jag har fått information om att 700 kommer att gå i naturlig
              avgång. De övriga 700 har man sagt beror på att man vill kompetensväxla.
              Man vill göra ett jobb där man är mer anpassad till dagens situation.
            </seg>
            <seg n="6d015823">
              Jag har fullt förtroende för Försäkringskassan. Jag är ledsen
              om inte interpellanten har det.
            </seg>
            <seg n="d845180e">
              För att de 700 som nu sägs upp ska få lämna Försäkringskassan
              i god ordning har vi utökat Försäkringskassans anslagskredit med
              6 %. De ska kunna använda pengarna bland annat till att i lugn
              och ro göra denna kompetensväxling. Det svaret vill jag ge interpellanten.
              Man kan använda dessa 6 % av anslagskrediten eftersom man har
              gjort prognosen att Försäkringskassan genom den stora förändring
              som man gjorde för ett par år sedan kommer att hämta hem en besparing.
              Då kan man låna av sig själv för att kunna göra denna avveckling
              och kompetensväxling i god ordning.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="d666856c">
            9 § Svar på interpellation 2006/07:117 om förtidspensionärernas
            ålderspension
          </note>
          <note type="speaker" n="f090bd3b">
            Anf. 119 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-4" n="38700d6a">
            <seg n="3c7ef462">
              Fru talman! Tomas Eneroth har frågat mig vilka effekter jag bedömer
              att regeringens förslag avseende ändrad beräkningsgrund för ålderspensionsrätt
              har för landets förtidspensionärer och om jag avser att vidta
              några åtgärder med anledning härav.
            </seg>
            <seg n="a8131098">
              Frågan ställs med anledning av regeringens förslag i budgetpropositionen
              och innebär att 80 % av den beräknade antagandeinkomsten ska grunda
              rätt till ålderspension i stället för 93 %. Riksdagen har godkänt
              förslaget.
            </seg>
            <seg n="1bce5311">
              Eftersom tillväxten och den ekonomiska utvecklingen i landet
              påverkar de framtida pensionerna går det inte att ange vad åtgärden
              innebär i praktiken för en enskild, men generellt sett innebär
              förändringen att ju fler år en person uppbär sjukersättning och
              ju högre pensionsgrundande inkomst en person har haft, desto mer
              påverkas hans eller hennes ålderspension.
            </seg>
            <seg n="0b01a46f">
              För dem som har haft de lägsta inkomsterna reduceras effekten
              genom garantipensionen och genom att bostadstillägget till ålderspensionärer
              blir högre, eftersom det är inkomstprövat. Till detta kommer att
              skatteuttaget är mindre vid en lägre pension.
            </seg>
            <seg n="32cf51ba">
              Personer med sjuk- och aktivitetsersättning som har haft relativt
              höga inkomster och som har lång tid kvar till ålderspensionering
              kommer således förändringen att ha större påverkan medan förändringen
              för personer med lägre inkomster kommer att ha relativt lägre
              påverkan genom garantipension, bostadstillägg och lägre skatt.
            </seg>
            <seg n="b314b80f">
              För en grupp med högre inkomster och långt kvar till ålderspensionering
              påverkas dock den framtida pensionen av ett antal faktorer där
              samhällsekonomins utveckling är en viktig del.
            </seg>
            <seg n="007817dc">
              Regeringens förslag avseende ändrad beräkningsgrund för ålderspensionsrätt
              är en del av alla de åtgärder som vidtas för att bekämpa utanförskapet
              och föra tillbaka Sverige till full sysselsättning.
            </seg>
            <seg n="a1601701">
              Dessutom vill jag erinra om att regeringen i budgetpropositionen
              för 2007 angett att den viktigaste åtgärden för att förbättra
              situationen för personer med aktivitets- och sjukersättning är
              att undanröja hinder för och stimulera till återgång i arbete.
            </seg>
            <seg n="769961ed">
              Vidare angavs att regeringen kommer att fördjupa analysen av
              dessa personers ekonomiska situation samtidigt som situationen
              för dem med dessa förmåner som inte kan återgå i arbete bör förbättras.
              Därför avser regeringen att återkomma till frågan om förbättringar
              av bostadstillägget även för personer med sjuk- och aktivitetsersättning
              när det ekonomiska utrymmet så medger.
            </seg>
            <seg n="c4c7ae95">
              Jag vill i detta sammanhang framhålla att regeringen redan i
              budgetpropositionen föreslog en förbättring av bostadstillägget
              för ålderspensionärer, som nu godkänts av riksdagen, samt att
              regeringen har för avsikt att föreslå ytterligare sådana förbättringar
              när det ekonomiska utrymmet så medger.
            </seg>
          </u>
          <note type="speaker" n="a5a9414c">
            Anf. 120 TOMAS ENEROTH (s):
          </note>
          <u who="tomas_eneroth_9f5e46" xml:id="i-8d84688336b4e57e-0" n="39c65985">
            <seg n="03f244c8">
              Fru talman! Jag ska börja med att tacka statsrådet för svaret.
              Det var ett intressant svar eftersom det är helt fritt, kliniskt
              fritt, från siffror som på något sätt åskådliggör effekterna av
              regeringens försämringar av förtidspensionärernas ålderspension.
              Jag efterfrågade i interpellationen om regeringen hade bedömt
              vilka effekter detta får. Det uttrycks i svaret bara att det kan
              ha effekter i större eller mindre utsträckning. Men det talas
              inte om på vilket sätt. Det låter ju inte så farligt.
            </seg>
            <seg n="b3a21cc9">
              Därför har vi låtit riksdagens utredningstjänst sätta lite siffror
              bakom detta. Vi kan lita på riksdagens utredningstjänst, och man
              har räknat ut de ekonomiska effekterna. Jag kan ta ett exempel.
            </seg>
            <seg n="aa44305f">
              En ung förtidspensionär som har haft en normallön och som i 30-årsåldern
              har drabbats av en allvarlig trafikolycka eller insjuknat i en
              neurologisk sjukdom, ms eller som på något annat sätt mister arbetsförmågan
              helt får med det förslag som regeringen har drivit igenom en sänkning
              av ålderspensionen med 1 860 kr i månaden. Det blir 22 320 kr
              om året. Det blir över 350 000 kr i total sänkning av pensionen
              om han eller hon lever lika länge som genomsnittspensionären.
              Är det rimligt och är det rättvist att pensionen för en ung trafikskadad
              människa ska sänkas så mycket?
            </seg>
            <seg n="2ee15d6f">
              För den stora gruppen äldre förtidspensionärer är effekterna
              också tydliga. De flesta av dem har mist arbetsförmågan efter
              ett hårt arbetsliv som slitit ut armar och axlar eller gett dem
              skador som tvingat ut dem från arbetslivet. Ofta har de tidigare
              haft periodvisa längre sjukskrivningar, och rehabiliteringsåtgärder
              har prövats. Det har varit fråga om anpassningsgrupper och omplaceringar.
              Men till sist när kroppen inte längre orkar, när ohälsan blir
              för stor, då hamnar de i förtidspension i 5560-årsåldern.
            </seg>
            <seg n="b57c8064">
              Här visar riksdagens utredningstjänst att den försämrade pensionen
              på grund av regeringens besparingsförslag blir uppemot 500 kr
              i månaden, vilket utslaget på hela pensionstiden blir närmare
              100 000 kr i sänkt ålderspension för industriarbetaren, för lokalvårdaren
              och för förskolläraren. Det är personer som blir dubbelt drabbade.
              Det är inte nog med att de får avsluta sin tid i arbetslivet tidigare.
              De får dessutom en kraftigt sänkt ålderspension. Är det rimligt,
              och är det rättvist?
            </seg>
            <seg n="a686905e">
              Var regeringen över huvud taget medveten om dessa effekter när
              man lade fram förslaget om en sänkt antagandeinkomst?
            </seg>
            <seg n="963d88a1">
              Om underlaget från departementet var utformat enbart som statsrådets
              interpellationssvar, så kan man ju misstänka att inte alla i regeringen
              hade full koll på vilka effekter det faktiskt hade på individnivå.
              Hade ni konkreta exempel på effekterna framme när förslaget godkändes
              i regeringen? Det är min fråga till statsrådet Cristina Husmark
              Pehrsson. Var ni i regeringen medvetna om effekterna? Jag frågar
              detta eftersom statsrådet i en debattartikel skriver att regeringen
              lovat att inte försämra de ekonomiska villkoren för personer som
              har sjuk- och aktivitetsersättning. Trots det driver man igenom
              ett förslag som innebär en besparing på 1,7 miljarder kronor.
              Är inte det en försämring? Trots det driver man igenom en försämring
              som innebär att en ung trafikskadad människa blir av med över
              22 000 kr om året i ålderspension. Är inte det en försämring?
              Trots det sänker man pensionen med över 6 000 kr om året för en
              människa som slitits ut i arbetslivet. Är inte det en försämring?
            </seg>
            <seg n="39a0a7b0">
              Min grundläggande fråga återstår: Är man medveten om vilka effekter
              detta har? Och är det rimligt och är det rättvist att människor
              drabbas så hårt ekonomiskt bara därför att de har haft oturen
              att råka bli sjuka, arbetsskadade eller utslitna och därför mist
              sin arbetsförmåga?
            </seg>
          </u>
          <note type="speaker" n="646dfc28">
            Anf. 121 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-5" n="38700d6a">
            <seg n="ebf911fe">
              Fru talman! Jag ska kontra med följande fråga: Har det varit
              en rimlig politik att 550 000 människor i dag har förtidspension,
              att tio ungdomar om dagen förtidspensioneras ut från socialt liv,
              arbetsliv och gemenskap? Är den politik som ni har fört, och som
              har inneburit att personer efter ett års sjukskrivning per automatik
              har blivit förtidspensionerade med en låg pension, rimlig? Är
              den politik som ni har fört rimlig?
            </seg>
            <seg n="88625c44">
              Riksdagens utredningstjänst har tittat på detta. Men varken Tomas
              Eneroth eller jag kan veta hur samhällsutvecklingen blir. Och
              det har riksdagens utredningstjänst inte tittat på.
            </seg>
            <seg n="6fb1d4ef">
              Dessa unga personer kommer att få ålderspension om 3040 år. Och
              varken Tomas Eneroth eller jag vet hur situationen ser ut då.
              Dessutom tar man över huvud taget inte i beaktande att vi redan
              i dag har möjligheter att hjälpa och stödja de personer som är
              mest utsatta. Det är dessa personer som jag tänker på i första
              hand. Och för dessa personer har vi garantipensioner som vi kan
              förändra, vi har bostadstillägget som vi kan förändra, och vi
              har skatten som vi kan sänka.
            </seg>
            <seg n="3bf8b1a7">
              Tomas Eneroth är orolig över dem som i dag är 30 år och deras
              ålderspension om 35 år. Jag diskuterar gärna den frågan, och vi
              har redan börjat diskutera den och har haft vårt första möte.
              Och jag ser fram emot fler möten. Men frågan om vad ålderspensionen
              kommer att innebära för unga personer med förtidspension om 3035
              år ska vi titta på. Det säger jag också i mitt svar. Vi tittar
              på den frågan. Men jag garanterar att vi, på samma sätt som vi
              har gjort när det gäller bostadstillägget till ålderspensionärer,
              kommer att bevaka detta och hjälpa de personer som i dag har det
              svårt.
            </seg>
            <seg n="b2317740">
              Vi på departementet kan säga att ålderspensionen för de personer
              som redan i dag uppbär sjukersättning och som kommer att få ålderspension
              inom de närmaste åren kommer att påverkas mycket lite eller ingenting
              alls av detta eftersom det bara gäller pensionsrätt som intjänas
              efter 2007. De som i dag är 5560 år kommer med tanke på pensionsrätterna
              inte att märka någonting eller mycket lite av detta.
            </seg>
            <seg n="282917fe">
              Dessutom tar Tomas Eneroth inte med möjligheten till en höjning
              av bostadstillägget, som vi tar upp i budgetpropositionen, och
              inte heller en sänkning av skatten som dessa människor kan få
              del av. Låt oss därför, Tomas Eneroth, fortsätta att diskutera
              vad nettoutfallet blir.
            </seg>
            <seg n="596a2810">
              Dessutom tycker jag att vi i stället skulle diskutera alla de
              unga människor som faktiskt har varit ute i arbetslivet och som
              i dag förtidspensioneras till ett socialt utanförskap. Ett antal
              av dem kommer aldrig att komma tillbaka till arbetslivet på grund
              av svåra sjukdomar, stora skador och så vidare. Och de har inte
              heller hunnit få någon direkt inkomst så att de har någon inkomstpension,
              utan de har just garantipensionen. Och där har vi regler redan
              i dag i fråga om hur vi ska stödja och hjälpa dem på olika sätt.
              Låt oss diskutera det eftersom det ger dem rejält mer pengar i
              plånboken redan under kommande år om vi genomför ändringar och
              regelförändringar när det gäller pensionsrätten. Därmed kommer
              de inte att se den effekten på många år. Och låt oss då hoppas
              att alliansregeringens jobbpolitik har lett till att vi äntligen
              har fler människor i sysselsättning. Det kommer att stärka också
              denna grupp.
            </seg>
          </u>
          <note type="speaker" n="c7a25b68">
            Anf. 122 TOMAS ENEROTH (s):
          </note>
          <u who="tomas_eneroth_9f5e46" xml:id="i-8d84688336b4e57e-1" n="39c65985">
            <seg n="0533de0e">
              Fru talman! Tack, statsrådet, för svaret. Jag tolkar det som
              att regeringen var mycket väl medveten om effekterna att en ung
              förtidspensionär förlorar över 22 000 kr om året i ålderspension.
            </seg>
            <seg n="03e5d867">
              Min grundfråga var om det var rimligt och om det var rättvist.
            </seg>
            <seg n="16fe8e73">
              Självklart kan man alltid i efterhand komma med olika förslag
              genom skattesänkningar eller kompensation. Men är det över huvud
              taget rimligt att lägga fram ett förslag i riksdagen och inleda
              med att avisera och genomföra någonting som får stora dramatiska
              ekonomiska effekter för deras ålderspension för att sedan lite
              vagt säga att man framöver funderar på att kompensera för detta?
            </seg>
            <seg n="8a7863f3">
              När det gäller förslaget och svaret om sänkt skatt ska det konstateras
              att där gör regeringen precis tvärtom. Man sänker skatten för
              alla utom för just pensionärerna. Alla andra grupper ja, inte
              arbetslösa eller sjukskrivna men alla löntagare får sänkt skatt.
              Det får inte pensionärerna och än mindre den här gruppen som drabbas
              dubbelt, som drabbas av uteblivna skattesänkningar och dessutom
              sänkt ålderspension.
            </seg>
            <seg n="b3c7b7d2">
              Statsrådet kan mycket väl gömma sig bakom formuleringar om att
              vi inte vet vilka de långsiktiga effekterna är om 30 år. Men hela
              tanken bakom vårt pensionssystem är att medborgarna ska vara informerade
              och känna sig trygga när det gäller vilken pension de kommer att
              få på ålderns höst. Det är ju därför som små orangefärgade kuvert
              skickas ut till alla medborgare. De orangefärgade kuvert som gruppen
              förtidspensionärer kommer att få kommer att innebära att de får
              tydliga besked om vilka negativa effekter detta har.
            </seg>
            <seg n="9c5041e2">
              Jag vill också kommentera ett av de påståenden som statsrådet
              gör, nämligen att effekterna för senare förtidspensionärer grupper
              som slitits ut i arbetslivet och som nu lämnar detta vid 5560
              års ålder blir ringa.
            </seg>
            <seg n="e72970d3">
              Riksdagens utredningstjänst gör inte den beräkningen. Den som
              nu lämnar arbetslivet vid 55 års ålder får en 2-procentig minskning.
              Det innebär, om man räknar på de år vi talar om, 500 kr i månaden
              för övrigt det exempel som även Centerpartiets representant i
              utskottet redovisade för riksdagen i den debatt vi hade i december.
            </seg>
            <seg n="f1f98f1f">
              500 kr i månaden är kanske lite för statsrådet eller för mig,
              men för en förtidspensionär med låga inkomster är det väldigt
              mycket. Talar vi om en 16-årsperiod handlar det om 100 000 kr
              som man tar från ålderspensionen.
            </seg>
            <seg n="f9d5b06f">
              Då kommer vi till den grundfråga som jag tycker att statsrådet
              är svaret skyldig: Om man nu var medveten om effekterna, om man
              nu visste att detta får så dramatiska ekonomiska effekter låt
              vara att det på kronan kan skilja något i 30-årsprognoser; det
              är mycket möjligt varför är det då så angeläget att försämra ålderspensionen
              för dessa grupper? Det är inte precis någonting som är incitamentsdrivande.
            </seg>
            <seg n="0573623d">
              Jag höll på att säga att jag är den förste företrädaren när det
              gäller att hitta insatser som gör att människor får möjlighet
              att komma tillbaka till arbetslivet. Men nu talar vi om människor
              som är så pass svårt skadade att möjligheten att återkomma till
              arbetslivet är lika med noll.
            </seg>
            <seg n="16654155">
              Trafikskadade, svårt neurologiskt sjuka eller, när vi talar om
              äldregruppen, helt utslitna och uttröttade människor efter ett
              hårt arbetsliv är grupper som inte har möjlighet att kompensera
              sig för detta genom förvärvsarbete. Det kan knappast en utsliten
              lokalvårdare i 59-årsåldern göra. I stället får man bara automatiskt
              se att ens ålderspension sänks. Jag tror att det är detta som
              upprör väldigt många.
            </seg>
            <seg n="325a7090">
              En annan debatt är den om huruvida detta rör pensionsöverenskommelsen
              eller inte, men jag lämnar den därhän. Här gäller det sakfrågan:
              Varför är det så angeläget för regeringen att göra besparingar
              just när det gäller nämnda grupp?
            </seg>
            <seg n="aded974c">
              Besparingen på 1,7 miljarder motsvarar ungefär den halvering
              om jag minns den siffran rätt av förmögenhetsskatten som regeringen
              också gör. Är det rimlig fördelningspolitik?
            </seg>
            <seg n="3c252a7c">
              Det finns säkert möjligheter att ibland göra besparingar i samhället.
              Men varför göra besparingar på just denna grupp som kanske har
              de sämsta förutsättningarna att kompensera sig för försämringarna,
              vare sig det blir 1 000 kr eller det blir 1 500 kr i månaden i
              försämrad pension för en ung förtidspensionär?
            </seg>
          </u>
          <note type="speaker" n="9134dfd7">
            Anf. 123 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-8863819da0a1e916-6" n="38700d6a">
            <seg n="f53a8181">
              Fru talman! Jag kan väl påminna Tomas Eneroth om att också pensionsberäkningen
              vad gäller sjukpenningen är 80 %, så det är faktiskt fråga om
              en beräkning som ligger i linje med denna.
            </seg>
            <seg n="1e060b35">
              Jag skulle sjukpensioneras mot min vilja, skriver Ulrika Sandén,
              31 år, som opererats. Jag tycker att vi ska ägna mycket tid åt
              detta och säger också i mitt svar att vi nogsamt ska se över den
              ekonomiska situationen för de svaga grupperna. Det borde Tomas
              Eneroth ha uppfattat, för nu har jag sagt det två gånger. Dessutom
              sitter vi båda med i en grupp och ser över förtidspensionärernas
              situation.
            </seg>
            <seg n="706cefa8">
              Varför skulle vi inte också kunna finna en viss ödmjukhet och
              säga att det faktiskt är Socialdemokraternas icke-jobbpolitik
              och icke-sjukvårdspolitik som på något sätt har lett till att
              550 000 människor i dag är i utanförskap? Anna Hedborg säger också
              att det har blivit en arbetsmarknadspolitisk insats.
            </seg>
            <seg n="e2cea000">
              Det finns alltså i dag väldigt många människor som befinner sig
              i utanförskap, som är förtidspensionärer eller som har sjuk- och
              aktivitetsersättning och som inte får möjlighet att komma tillbaka
              till arbetsmarknaden. Låt oss också diskutera hur vi har hamnat
              i den här situationen!
            </seg>
            <seg n="b58e61ab">
              Vi kommer att fortsätta att diskutera det här. Men när det gäller
              de svaga grupperna har jag också sagt att det redan finns ett
              reglemente, så vi kan redan i dag kompensera här i stället för
              att vänta till ålderspensionen för de här personerna. Med bostadstillägg,
              med garantipension och med andra insatser kan man kompenseras
              och få stöd och ekonomisk hjälp. Detta har jag skrivit om. Det
              står i budgetpropositionen.
            </seg>
            <seg n="bed243ee">
              Sedan finns det en liten missuppfattning. Tomas Eneroth säger
              att vi ska veta vilken pension vi får på ålderns höst. Det kan
              Tomas Eneroth inte med något enda orangefärgat kuvert lova. Vi
              har i pensionsuppgörelsen fastställt regler för hur vi ska räkna.
              Det trodde jag att Tomas Eneroth vid det här laget kände till.
              Det finns ingen det skulle ha varit mer än en 10 000-kronorsfråga
              som kan veta det. Jag förstår att Tomas Eneroth instämmer också
              här.
            </seg>
            <seg n="c38eda08">
              Det finns fastställda regler som säger hur vi ska beräkna här
              med antagande av 2 % eller 3 % tillväxt eller nolltillväxt. Det
              är samma sak här. Vad det netto blir kan vi inte säga någonting
              om. Med tanke på framtiden för många av de här personerna som
              är yngre handlar det alltså om hur tillväxten i samhället blir.
            </seg>
            <seg n="c0a1e12c">
              Vi i alliansen har gått till val på att vi ska se till att människor
              ska få hjälp och stöd och komma i arbete. Det står jag fast vid.
              Med en sådan samhällsutveckling kommer vi också att få ett utökat
              utrymme för att hjälpa inte minst dem som har en svag ekonomisk
              situation.
            </seg>
            <seg n="67910a73">
              Kanske kan vi hjälpa de personer som inte vill bli sjukpensionerade
              med de låga inkomster som det medför i utanförskapet. I stället
              handlar det om att hjälpa dem med vård och behandling.
            </seg>
            <seg n="1ae4d36d">
              I förra interpellationsdebatten hade vi uppe frågan om bristerna
              avseende rehabilitering. En sådan har ju nästan inte funnits eller
              synts till under de senaste åren. Varför ska vi inte diskutera
              att 140 personer dagligen har förtidspensionerats under Socialdemokraternas
              sista tolv år? Varför ska vi inte ägna en tanke åt dem som så
              att säga har förtidspensionerats ut från arbetslivet och som därmed
              har fått väldigt låga inkomster? Lite självrannsakan, Tomas Eneroth,
              vore nog på sin plats!
            </seg>
          </u>
          <note type="speaker" n="5e99874d">
            Anf. 124 TOMAS ENEROTH (s):
          </note>
          <u who="tomas_eneroth_9f5e46" xml:id="i-8d84688336b4e57e-2" n="39c65985">
            <seg n="8a263c34">
              Fru talman! Tack, statsrådet! Jag anser att den här interpellationsdebatten
              handlar om, och ska handla om, dem som inte har förmåga att jobba
              om dem som är trafikskadade, om dem som är neurologiskt skadade
              och om dem som blivit utslitna i arbetet och som inte har en chans
              att återkomma i arbete.
            </seg>
            <seg n="f74db907">
              Jag inledde med att säga att jag är den förste att tycka att
              vi ska göra alla möjliga insatser för att människor som kan, vill
              och har möjlighet att jobba ska kunna få göra det. Men det kommer
              alltid att finnas grupper som inte har en chans att kunna göra
              det. Inte ens den bästa socialdemokratiska politik kan förhindra
              trafikolyckor.
            </seg>
            <seg n="16816b64">
              De exempel jag tagit här ger bilden av en ung 30-åring som vid
              en motorcykelolycka detta är inte alldeles ovanligt faktiskt blir
              så pass skadad att det aldrig går att återkomma till arbetslivet.
            </seg>
            <seg n="f7966544">
              Ja, det är 1 830 kr man förlorar varje månad. Det blir totalt
              350 000 kr.
            </seg>
            <seg n="b0a3e4ed">
              Det är mycket korrekt att vi inte exakt kan veta hur pensionen
              ser ut. Men i de små orangefärgade kuverten finns alltid en liten
              prognos detta för att våra medborgare ska bli bättre informerade
              om ungefär vilken trygghet de kommer att få på ålderns höst.
            </seg>
            <seg n="5cc4fb0e">
              Dessvärre är effekterna av regeringens förslag att de människor
              som har förtidspension kommer att bli informerade om att de får
              en sämre trygghet på ålderns höst. Det enda svar de får från regeringen
              i det fallet är att regeringen ska titta på detta, fundera på
              bostadstillägget vilket vi vet inte för den skull träffar alla
              och på skattesänkningar i ett läge där man just nu sänker skatten
              för alla andra utom för pensionärerna. Min grundfråga återstår
              alltså, men jag hoppas att vi fortsätter att debattera detta vid
              andra tillfällen.
            </seg>
            <seg n="ac1f8a58">
              Det är inte rimligt och kan inte vara rättvist att i förväg gå
              in och sänka pensionen för människor som mist arbetsförmågan och
              som inte har möjlighet att återkomma i arbete. Det finns många
              andra möjligheter att stimulera sysselsättning och liknande det
              kan vi gärna diskutera men här handlar det om grupper som inte
              har förmåga att återkomma i arbete. Varför då ge dem beskedet
              att deras ålderspension ska sänkas?
            </seg>
            <seg n="4a8d567b">
              Jag tycker att det är viktigt att regeringen tänker om här. Jag
              anser att det skulle vara både möjligt och utmärkt att faktiskt
              dra tillbaka den 1,7-miljardersbesparing som gjorts på det här
              området. Ta de pengarna någon annanstans!
            </seg>
          </u>
          <note type="speaker" n="c7d917d8">
            Anf. 125 Statsrådet CRISTINA HUSMARK PEHRSSON (m):
          </note>
          <u who="minister_id" xml:id="i-ac6cb0c3f2d8f9a4-0" n="38700d6a" next="i-15cfcb512c11f07a-0">
            <seg n="402d59d9">
              Fru talman! Vi är helt eniga såtillvida att en 30-åring som drabbas
              av en skada eller sjukdom inte ska behöva vara orolig för sin
              ekonomi. Jag lägger inte i första hand, Tomas Eneroth, fokus på
              vad som kommer att hända om 30 år för den personen. Samhällsutvecklingen
              kommer att visa var vi hamnar. Förhoppningsvis får vi fler i arbete
              som betalar skatt än vad vi har i dag. Då har vi också större
              utrymme.
            </seg>
            <seg n="1a81d613">
              Jag vill hjälpa 30-åringen som är utan inkomst i dag med hjälp
              av garantipension, bostadstillägg och skatter. Många av dem har
              en arbetsförmåga. En del av dem har en viss arbetsförmåga. Varför
              inte också stödja denna arbetsförmåga med hjälp av lönebidrag
              och på andra sätt. De är inte utsatta bara på grund av sin sjukdom
              eller skada, de är också utsatta på grund av att de är isolerade
              och inte har någon social samvaro. Därmed är de dubbelt belastade.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="d782602e">
            10 § Svar på interpellation 2006/07:173 om teckenspråket
          </note>
          <note n="e329c32e">
            Anf. 126 TREDJE VICE TALMANNEN:
          </note>
          <u who="minister_id" xml:id="i-15cfcb512c11f07a-0" n="38700d6a" prev="i-ac6cb0c3f2d8f9a4-0">
            <seg n="1b62144b">
              Den här debatten kommer att teckentolkas från talarstolen.
            </seg>
          </u>
          <note type="speaker" n="cebdc8b2">
            Anf. 127 Statsrådet MARIA LARSSON (kd):
          </note>
          <u who="minister_id" xml:id="i-7315a1a2e3815d6b-0" n="38700d6a">
            <seg n="bc72afbb">
              Fru talman! Det känns fantastiskt att stå här och bli tolkad
              till det vackraste språket jag känner. Tack för den möjligheten.
            </seg>
            <seg n="d15610d9">
              Alice Åström har frågat statsminister Fredrik Reinfeldt om han
              har tagit ställning till vilken minister som ska ansvara för den
              vidare behandlingen av teckenspråksutredningen, om han avser att
              verka för att det finns en minister med särskilt ansvar för frågorna
              och när det kommer en proposition i teckenspråksfrågan. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg n="8008167b">
              Jag vill börja med att instämma i Alice Åströms uppfattning om
              teckenspråkets betydelse liksom om dövas och hörselskadades rätt
              till teckenspråk. Insikten om teckenspråket som ett språk som
              andra har successivt vuxit fram och har också lett till den starka
              ställning som språket har i dag i Sverige. Detta gäller inte minst
              i jämförelse med många andra länder där teckenspråket ofta betraktas
              mer som en kommunikationsmetod än som ett språk. En viktig milstolpe
              var när teckenspråket blev undervisningsspråk i specialskolan
              för döva och hörselskadade. En annan viktig förutsättning för
              den ställning teckenspråket har i dag är ökningen av antalet teckenspråkstolkar
              liksom undervisning i teckenspråk i grundskola, i gymnasieskola
              och i kommunal vuxenutbildning.
            </seg>
            <seg n="7cdd26ee">
              Alice Åström har ställt ett antal frågor rörande den fortsatta
              behandlingen av slutbetänkandet av utredningen Översyn av teckenspråkets
              ställning (SOU 2006:54). Betänkandet överlämnades i maj 2006 och
              har därefter remitterats. Remisstiden gick ut den 1 oktober 2006.
              Inom regeringen är det närmast jag som är ansvarig för den fortsatta
              behandlingen av betänkandet. Förslagen i betänkandet berör dock
              flera departement och statsråd. Detta är emellertid inget ovanligt
              i fråga om betänkanden som täcker stora samhällsområden. Beredningen
              av betänkandet fortgår inom Regeringskansliet. Frågan om i vilken
              form regeringen kommer att ta ställning till utredarens förslag
              får jag återkomma till. När det gäller frågan om det ska utses
              en minister med särskilt ansvar för teckenspråksfrågor är den
              grundläggande principen att varje statsråd ska ta ansvar för sitt
              politikområde. Däremot har jag ett ansvar för att samordna och
              följa upp handikappolitiken, och i detta ingår situationen för
              döva och hörselskadade. Teckenspråket har flera dimensioner, bland
              annat språkpolitiskt. Det ändrar dock inte ansvarsförhållandet
              inom regeringen.
            </seg>
          </u>
          <note type="speaker" n="1e400fb5">
            Anf. 128 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-3" n="7af9174d">
            <seg n="1cafbc70">
              Fru talman! Jag ska inleda anförandet på mitt eget modersmål.
              För att kunna göra det måste jag avstå från att prata eftersom
              teckenspråket är ett helt eget språk och inte egentligen svenska.
            </seg>
            <seg n="d84cdb12">
              Eftersom jag, som har teckenspråk som första språk, inte fick
              någon möjlighet när jag var liten att få undervisning i teckenspråk
              i skolan som modersmål eller på något annat ställe få undervisning
              i teckenspråk utan enbart fick del av det teckenspråk jag kunde
              lära mig hemma, har det gjort att bristerna i mitt eget teckenspråk,
              i mitt modersmål, är stora. Därför är det här en viktig fråga.
              Det är viktigt att det liggande förslaget bereds så fort som möjligt
              och att det kommer ett betänkande till riksdagen så fort som möjligt
              för att ge andra växande barn, oavsett om de är döva eller om
              de är barn till döva föräldrar, en större rätt till sitt eget
              språk.
            </seg>
            <seg n="ad1ecc20">
              Jag tackar ministern för svaret, men det finns också andra frågor
              i min interpellation som inte tas upp i själva slutfrågeställningen.
              En fråga som är viktig att lyfta upp är att de barn som i dag
              får hörapparat hörselskadade barn med hörapparat eller kokleaimplantat
              ska tillförsäkras undervisning i båda språken, både teckenspråk
              och svenska. De måste få möjlighet att lära sig och utveckla sina
              kunskaper i teckenspråk från tidig ålder och under hela skoltiden
              oavsett skolform. På så sätt kan vi få barn som är trygga genom
              hela livet, som själva kan avgöra när de kan kommunicera på svenska
              eller på teckenspråk.
            </seg>
            <seg n="5b110a9e">
              Har ministern någon synpunkt på om det är möjligt, och kommer
              det att komma förslag som även tillförsäkrar dessa barn rätten
              till sitt eget språk?
            </seg>
          </u>
          <note type="speaker" n="0363f067">
            Anf. 129 Statsrådet MARIA LARSSON (kd):
          </note>
          <u who="minister_id" xml:id="i-7315a1a2e3815d6b-1" n="38700d6a">
            <seg n="99721710">
              Fru talman! Jag är glad att vi har kommit längre när det gäller
              teckenspråkets ställning sedan Alice Åström växte upp. Jag är
              glad och stolt över att Sverige är ett av de länder som ofta hålls
              fram som ett föredöme när det gäller teckenspråkets ställning.
            </seg>
            <seg n="34ccfe2f">
              I en rapport som lades fram av rapportören i Europarådets parlamentariska
              kommitté för juridiska frågor om mänskliga rättigheter som lämnades
              2003 till Europarådets parlamentariska församling lyfts just Sverige
              och Finland upp som förebilder för övriga medlemsländer när det
              gäller möjligheten och rätten att använda teckenspråket.
            </seg>
            <seg n="44af589c">
              Mycket har hänt under de senaste åren när det gäller teckenspråkets
              ställning. Det har kommit till uttryck på olika sätt. Låt mig
              nämna några sådana exempel. I dag finns det en skyldighet för
              det allmänna att erbjuda tolk för vardagstolkning för döva, dövblinda,
              hörselskadade och vuxendöva. I sändningstillståndet för SVT ingår
              att sända dagliga nyheter på teckenspråk och att producera program
              på detta språk. Teckenspråket är i dag ett allmänt språkämne för
              hörande elever i grundskolan, gymnasieskolan och på komvux. Hörande
              föräldrar har rätt till teckenspråksutbildning på betald arbetstid.
            </seg>
            <seg n="8299e998">
              En hel del har hänt. En hel del återstår att göra. En utredning
              kom i maj förra året efter lång väntan. Det gick sakta att få
              fram den, men den kom till slut. Den måste nu beredas på ett bra
              sätt. Det får inte ske slarvigt, men så snabbt det är möjligt.
              Det är min avsikt att försöka skynda på det arbetet.
            </seg>
            <seg n="ea2d0cc5">
              Det är lite för tidigt att svara på om det blir en proposition
              eller inte. En proposition föranleds av lagförslag. Lagförslagen
              är inte så många i utredningen. Men i någon form ska vi självfallet
              arbeta vidare med frågorna. Här finns intressanta förslag. Många
              av dem kommer att höra hemma på Utbildningsdepartementets område.
              Andra kommer att höra hemma på Kulturdepartementets område. Min
              uppgift i detta är som sagt att samordna arbetet och se till att
              vi driver frågan vidare.
            </seg>
            <seg n="ed5f4238">
              Jag är inte beredd att svara på detaljfrågorna i dag eftersom
              de lyfts fram i ett för tidigt skede. Vi måste inse att remissomgången
              avslutades i oktober. Remissammanställningen tar tid. Det är den
              som pågår just nu. Sedan ska ärendet beredas för att se i vilken
              form vi ska arbeta vidare.
            </seg>
          </u>
          <note type="speaker" n="0bd5e869">
            Anf. 130 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-4" n="7af9174d">
            <seg n="06d5a4c7">
              Fru talman! Jag tackar ministern för det svaret. En viktig fråga
              är Nu blandar jag teckenspråk med tal i alla fall. Jag övergår
              till att bara tala nu, för nu kommer jag in på ord som jag själv
              känner att jag måste stå och bokstavera och då tar det alldeles
              för lång tid.
            </seg>
            <seg n="36634bf7">
              En av de viktiga sakerna är vilken ställning det svenska teckenspråket
              har. Det finns ett bra förslag i utredningen där man föreslår
              att det svenska teckenspråket tillerkänns en folkrättslig ställning
              motsvarande den ställning som har givits nationella minoritetsspråk.
              Det förslaget, som utredningen lägger fram, skulle ha en oerhört
              stor betydelse för de döva och hörselskadade, för deras rätt till
              språket och för ett erkännande av språket.
            </seg>
            <seg n="659e35d2">
              Jag delar ministerns uppfattning att vi har kommit långt i Sverige
              jämfört med många andra länder. Men det är inte tillräckligt.
              Det visar bara att trots att vi har kommit långt finns det fortfarande
              stora brister i dag för den gruppen människor. Och det är ingen
              liten grupp människor; det är ungefär 10 000 döva barn och ungefär
              10 000 vuxendöva och hörselskadade som är beroende av teckenspråket.
            </seg>
            <seg n="0266c91e">
              Därför är det viktigt att det här bereds. Jag hoppas att ministern
              tar till sig de frågeställningar som finns. En sak som ministern
              själv lyfte upp är att SVT i dag har inskrivet i sina avtal att
              man ska ha dagliga nyhetssändningar på teckenspråk och att man
              även ska göra andra program på teckenspråk.
            </seg>
            <seg n="0a1f9d93">
              Det här är också ett tydligt exempel på att det är positivt för
              döva att få tillgång till detta. Men för döva handlar det ofta
              om att det blir ett särintresse. De får en liten sändningstid.
              De har inte den automatiska tillgången och rätten till information
              som alla andra har. Om det är något område där vi ser att det
              saknas program så är det framför allt barnprogram för döva barn.
              Det handlar om möjligheten att följa med i samtalet både med hörande
              kamrater och med döva sinsemellan. Teckenspråket har man gemensamt,
              som något att knytas ihop kring. Där behövs det göras mycket.
            </seg>
            <seg n="8356a980">
              Dessutom saknas det ett bibliotek för teckenspråkiga. Det skulle
              kunna vara ett bibliotek som motsvarar tal- och punktskriftsbiblioteket
              för en annan stor grupp. Kostnaden för att skapa den informationsbanken
              och för att kunna nå ut till döva och hörselskadade skulle inte
              vara större än 23 miljoner. Det här är små saker och inga stora
              pengar. Men det är oerhört betydelsefullt för den här gruppen
              av människor.
            </seg>
            <seg n="8aa87d0f">
              Det finns ett annat problem som jag hoppas att ministern tar
              med sig. Jag vet att ministern har samordningsansvaret och att
              detta går in på en annan ministers område. Det gäller de asylsökande
              döva barn som har kommit till Sverige. Många gånger har de kommit
              ensamma till Sverige. De har blivit utplacerade på flyktingförläggningar
              utan någon som helst möjlighet att kommunicera. De kan inte kommunicera
              med någon döv här i Sverige därför att man har helt skilda teckenspråk.
              De har inte fått någon möjlighet till kommunikation, och de blir
              isolerade.
            </seg>
            <seg n="ebd4605c">
              Här måste man titta på en lösning för hur man ska kunna samla
              dessa barn och hur man ska kunna möjliggöra en kommunikation med
              omvärlden för dem. Det här är barn som är utsatta redan tidigare,
              men på grund av sitt handikapp har de en mycket värre situation
              än många andra. Tyvärr vet jag att vi också har skickat tillbaka
              döva barn till hemländerna utan en egentlig möjlighet till en
              ordentlig rättslig prövning eftersom de inte har haft språket.
              Det är ett område där vi behöver göra mer.
            </seg>
          </u>
          <note type="speaker" n="b5a01cc0">
            Anf. 131 Statsrådet MARIA LARSSON (kd):
          </note>
          <u who="minister_id" xml:id="i-7315a1a2e3815d6b-2" n="38700d6a">
            <seg n="0cf7c65b">
              Fru talman! Jag börjar bakifrån med frågorna. När det gäller
              möjligheten till utbildning har asylsökande barn från den 1 januari
              2002 samma rätt till undervisning som barn som är bosatta i Sverige.
            </seg>
            <seg n="f6001b38">
              Det innebär att de till exempel har rätt att gå i specialskola.
              Föräldrar som är asylsökande och har ett dövt barn får i den mån
              det ligger inom Migrationsverkets möjligheter rätt att få det
              stöd som de behöver för att barnen ska kunna delta i utbildning
              och utveckling. Om barnet behöver gå i en specialskola och den
              inte finns på den ort där familjen är placerad har föräldrarna
              rätt att välja och säga: Vi vill ha en specialskola. De har då
              också rätt att få ett boende som ligger i nära anslutning till
              skolan. Men det är föräldrarna som avgör om de vill acceptera
              ett sådant erbjudande eller inte.
            </seg>
            <seg n="e21c3297">
              Vuxna asylsökande som kommer till Sverige får oftast hjälp av
              sin handläggare inom mottagningsverksamheten. Det gäller till
              exempel hjälp med att ta de nödvändiga kontakterna med dövföreningar.
              Det gäller också föräldrar till döva barn. Men det är alltid personen
              själv som får välja.
            </seg>
            <seg n="09a76071">
              Jag hoppas att det som har hänt är ett steg på vägen som stärker
              de asylsökande ställning. Det gäller asylsökandes rätt till tolkning,
              när det gäller kontakt med myndigheter och kontakter med hälso-
              och sjukvård och det här med att gå i specialskola. Här finns
              naturligtvis mer att göra, men ett litet steg har vi tagit också
              på den här vägen.
            </seg>
            <seg n="8d25f92d">
              Ett annat förslag som Alice Åström nämner är det om att inrätta
              ett bibliotek. Jag noterade att det var ett förslag som jag tror
              att samtliga remissinstanser var positiva till. Detta är en av
              de frågor som vi ska hantera vidare. Den ligger inom Kulturdepartementets
              ram.
            </seg>
            <seg n="33a466e7">
              Även om det här är fördelat på flera departement ska man inte
              betrakta det som ett alltför stort problem. Vi kommunicerar självfallet
              med varandra. Ha bara lite respekt för att remisserna just har
              sammanställts och att det inte har gått särskilt lång tid sedan
              remisstiden gick ut!
            </seg>
            <seg n="9d06ccb0">
              Teckenspråkets ställning är en av de stora frågorna som utredningen
              hanterar. Det är en viktig fråga.
            </seg>
            <seg n="6b64f8c8">
              Jag noterade att Kulturdepartementet föreslår att man ska utreda
              en särskild språklag, vilket kan vara av intresse i det sammanhanget.
            </seg>
            <seg n="a5cc0bc4">
              Det är mycket arbete på gång här. Jag kan lova att vi inte ska
              dra frågan i långbänk. Jag ska göra vad jag kan för att försöka
              skjuta på hanteringen av detta.
            </seg>
          </u>
          <note type="speaker" n="bfaec764">
            Anf. 132 ALICE ÅSTRÖM (v):
          </note>
          <u who="alice_astrom_5d697c" xml:id="i-7d6ebb7585b6939a-5" n="7af9174d">
            <seg n="933b8deb">
              Fru talman! Jag tackar ministern för svaret.
            </seg>
            <seg n="1eed610e">
              Det är glädjande att ministern lyfter upp väldigt många av de
              här frågorna.
            </seg>
            <seg n="00452497">
              Jag tror inte att det finns någon motsättning mellan oss, men
              det har funnits en klar oro för vad som händer med utredningen
              nu. Det har blivit en ny regering och en ny minister. Vem kommer
              att ha ansvaret? Vem ska man prata med? Vem ska man ha kontakt
              med? Oron har varit ganska stark bland de döva att det här kommer
              att vara en produkt som nu läggs åt sidan och som det inte händer
              någonting med när det blir en ny regering.
            </seg>
            <seg n="656ddf72">
              Jag tror att många känner sig glada och mer trygga med de svar
              som ministern har lämnat här i dag. Jag är glad över att ministern
              säger att man inte kommer att dra det i långbänk även om man ska
              bereda det på ett riktigt sätt. Här finns nog inga skiljelinjer.
              Vi är nog båda helt överens om att det är viktigt att göra det
              så bra som möjligt och att det finns många åtgärder att vidta
              i framtiden också för att förbättra ytterligare för denna grupp.
              Jag ser fram emot ett samarbete i de här frågorna.
            </seg>
          </u>
          <note type="speaker" n="22bf3e7d">
            Anf. 133 Statsrådet MARIA LARSSON (kd):
          </note>
          <u who="minister_id" xml:id="i-7315a1a2e3815d6b-3" n="38700d6a">
            <seg n="c0ecf732">
              Fru talman! Det är roligt om den här debatten har varit klargörande
              i någon del, även om jag som sagt var inte kan lämna några förslag
              till vad en proposition kommer att innehålla, om en proposition
              kommer lämnas eller i vilken form som vi ska arbeta vidare med
              frågorna. Men jag har tydligt angett min ambition på frågeområdet.
              Det var viktigt att kunna få göra det.
            </seg>
            <seg n="e5999d84">
              För övrigt vill jag tacka Alice Åström för en av de mer spännande
              och intressanta debatter jag har varit med om i den här kammaren.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="94865696">
            11 § Svar på interpellation 2006/07:160 om försvagat engagemang
            mot diskriminering
          </note>
          <note type="speaker" n="8dabec36">
            Anf. 134 Integrations- och jämställdhetsminister NYAMKO SABUNI
            (fp):
          </note>
          <u who="minister_id" xml:id="i-fca2f3ae67413f56-0" n="38700d6a">
            <seg n="402e7154">
              Fru talman! Luciano Astudillo har frågat mig vilka andra av Diskrimineringskommitténs
              förslag än dem han nämner i sin interpellation som jag kan tänka
              mig att genomföra. Han har vidare frågat mig vilka andra initiativ
              jag avser att ta för att stärka arbetet mot diskriminering och
              för att stärka kunskapen om diskriminering.
            </seg>
            <seg n="9189cff5">
              Som Luciano Astudillo vet har Diskrimineringskommitténs betänkande
              varit ute på remiss fram till den 29 september 2006, och nu pågår
              ett beredningsarbete inom Regeringskansliet. Jag vill inte föregripa
              den beredningen. Regeringen avser att återkomma med en proposition
              under 2007 där det framgår hur regeringen ställer sig till alla
              de förslag som kommittén har lagt fram.
            </seg>
            <seg n="ed54f4b3">
              Arbetet med att motverka och förebygga diskriminering måste ske
              genom en rad olika insatser på alla nivåer och inom olika delar
              av samhället. Det har funnits en bred samsyn i frågan. Mycket
              har gjorts och en del aviseringar om ytterligare åtgärder redovisades
              i den nationella handlingsplanen för de mänskliga rättigheterna
              20062009 (skrivelse 2005/06:95). Aviseringarna har föregåtts av
              en omfattande konsultation med olika aktörer i olika delar av
              samhället. Dessa åtgärder kommer alliansregeringen i allt väsentligt
              att genomföra.
            </seg>
            <seg n="04504b8f">
              Det är av yttersta vikt att vi kontinuerligt ser över insatserna
              mot diskriminering för att göra arbetet ännu mer effektivt. Grunden
              för framtida insatser är en genomgång av pågående arbete och att
              utveckla det som är bra och avveckla mindre lyckade verksamheter.
            </seg>
            <seg n="8a6066b3">
              Regeringen lägger stor vikt vid detta och Luciano Astudillo behöver
              därför inte känna oro för att arbetet mot diskriminering ska tappa
              fart. Tvärtom kommer mycket av det som s-regeringen inte mäktade
              med att genomföras.
            </seg>
          </u>
          <note type="speaker" n="002e65f0">
            Anf. 135 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-34e1884f0be51d8d-0" n="93f6dd4a">
            <seg n="47254285">
              Fru talman! Den borgerliga regeringen håller på att nedmontera
              kampen mot diskriminering. Dessvärre sker det samtidigt som vi
              har en integrationsminister som hävdar att man prioriterar kampen
              mot diskriminering. De få åtgärder som den borgerliga regeringen
              är i färd med att genomförda är ungefär samma politik som vi socialdemokrater
              grundlade, men det finns en stor skillnad. Vi vill göra mycket
              mer för att motverka diskriminering.
            </seg>
            <seg n="3237666b">
              Det är bra att vi får en sammanhållen lag. Det är bra att vi
              slår samman ombudsmännen mot diskriminering så länge vi inte försvagar
              ombudsmannaämbetet. Men vad händer med alla de andra förslag som
              Diskrimineringskommittén lade fram? Vad händer med det utökade
              kravet på aktiva åtgärder? Vad händer med förslaget om att alla
              arbetsplatser som har fler än tio anställda ska ha likabehandlingsplaner?
              Vad händer med de förslagen?
            </seg>
            <seg n="d5873553">
              Sabuni brukar säga att det ska kosta att diskriminera. Men vad
              innebär det konkret? Med det Sabuni sagt räknar vi socialdemokrater
              med att ni kommer att se över och förändra det påföljdssystemet
              i enlighet med Diskrimineringskommitténs förslag. Jag vill ha
              ett svar från Sabuni här i dag.
            </seg>
            <seg n="11754da1">
              Och hur blir det med den övriga kampen mot diskriminering? Sabuni
              svarar att den nationella handlingsplanen för mänskliga rättigheter
              20062009 i allt väsentligt kommer att genomföras. Vad betyder
              i allt väsentligt?
            </seg>
            <seg n="a85cbc0b">
              Kan vi räkna med att de handlingsplaner vi socialdemokrater ville
              ta fram för statliga bolag tas fram och följs upp? Vi ville komplettera
              företagens ägarpolicy för att förtydliga behovet av att arbeta
              mot diskriminering.
            </seg>
            <seg n="2230dc6d">
              Kan vi räkna med att förordningen om antidiskrimineringsklausuler
              vid offentlig upphandling kommer att efterlevas? Förordningen
              antogs före sommaren och gäller de största myndigheterna.
            </seg>
            <seg n="5ff65fa9">
              Kan vi räkna med att de förslag som finns för att komma åt krogdiskriminering
              blir verklighet? Vi socialdemokrater ville genomföra en tydlig
              koppling mellan serveringstillstånd och ett icke-diskriminerande
              förhållningssätt.
            </seg>
            <seg n="188b5092">
              Kan vi räkna med att den positiva grundsyn vi socialdemokrater
              hade på användandet av diskrimineringstester, eller situation
              testing som det också kallas, kommer att överleva en borgerlig
              regering? Eller blir ILO-studien som redovisades i december den
              sista? Sabuni, vi vill gärna ha ett svar här i dag.
            </seg>
          </u>
          <note type="speaker" n="64fc9b8b">
            Anf. 136 Integrations- och jämställdhetsminister NYAMKO SABUNI
            (fp):
          </note>
          <u who="minister_id" xml:id="i-fca2f3ae67413f56-1" n="38700d6a">
            <seg n="21eebb98">
              Fru talman! Det var många förslag som Luciano Astudillo läste
              upp. Det som förvånar mig mest är att oavsett vad regeringen ska
              göra, beskylls vi hela tiden för att bara göra det som Socialdemokraterna
              hade tänkt göra. Luciano Astudillo läser upp en massa olika åtgärder
              som jag i dag inte kan ge svar på om vi ska genomföra eller inte.
              En del av dem vet jag att vi inte kommer att genomföra, men när
              det gäller andra har jag inget svar på huruvida vi ska genomföra
              dem eller inte.
            </seg>
            <seg n="f16e69d4">
              Min fråga till Luciano Astudillo är: Hur kommer det sig att hans
              regering inte mäktade med att genomföra alla de förslagen? Många
              av de förslagen har ju legat i lådan i väldigt många år. Titta
              bara på förslaget om åldersdiskriminering på arbetsmarknaden!
              Det har fått ligga i lådan i sex år. Först nu tar vi upp frågan
              för att sammanföra den med de andra diskrimineringslagarna. Lagen
              kommer att vara på plats 2008.
            </seg>
            <seg n="39e8cefd">
              När det gäller skadeståndsfrågan: Ja, det ska kosta att diskriminera!
              Kan det betyda så mycket annat än att det kommer att bli dyrare
              än det är i dag? Det är ju det som det betyder i klarspråk.
            </seg>
            <seg n="701ec627">
              Det stämmer inte att Diskrimineringsombudsmannen inte har fått
              större anslag. DO har fått 13 miljoner extra i anslag för att
              bland annat kartlägga en del av den forskning som Integrationsverket
              har lagt fram för att vi ska veta exakt hur utbredd diskrimineringen
              är, vilken upplevd diskriminering som finns och om de förslag
              som läggs för att följa upp denna diskriminering har genomförts
              eller inte. Det har man inte gjort tidigare. Vi har betalat in
              de här pengarna för att DO ska kunna genomföra ett sådant arbete
              så att vi vet vad som görs och vad som inte görs, vad som ska
              utvecklas och vad som ska avvecklas.
            </seg>
            <seg n="757a81b7">
              Ett antal statliga myndigheter har fått i uppdrag att upprätta
              antidiskrimineringsstrategier. Det är också ett nytt förslag som
              regeringen har lagt fram. Det ska redovisas 2008. Det har upprättats
              en arbetsgrupp inom Regeringskansliet för att se vilka åtgärder
              mot diskriminering på grund av sexuell läggning som kan behövas
              under den kommande mandatperioden.
            </seg>
            <seg n="d70dbcd3">
              Diskriminering av funktionshindrade är också en problematisk
              fråga. Vi går nu igenom FN-konventionen om funktionshindrade personers
              rättigheter för att utreda hur svensk lagstiftning överensstämmer
              med förpliktelserna enligt konventionen. Vi ser till att komma
              till rätta med diskriminering och kränkande behandling inom skolans
              värld, och Myndigheten för skolutveckling kommer att få i uppdrag
              av regeringen att lägga fram just åtgärder för att bekämpa kränkande
              handlingar inom skolan.
            </seg>
            <seg n="5d590bfa">
              Det finns alltså en hel rad åtgärder.
            </seg>
            <seg n="ed79bc92">
              Vad jag däremot inte ska föregå är den beredning som pågår inom
              Regeringskansliet efter de remissvar som vi har fått på Diskrimineringskommitténs
              betänkande. Den processen tror jag att också Luciano Astudillo
              anser att vi ska respektera innan vi lägger fram konkreta förslag
              om exakt vilka förslag i detta betänkande som ska genomföras och
              inte.
            </seg>
            <seg n="d776b783">
              En proposition kommer att lämnas in, och i samband med det hoppas
              jag att vi kan föra ytterligare diskussioner kring frågan.
            </seg>
          </u>
          <note type="speaker" n="02dbae64">
            Anf. 137 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-34e1884f0be51d8d-1" n="93f6dd4a">
            <seg n="db40c44f">
              Fru talman! Det blir tom retorik, Sabuni. Det blir ju det när
              du börjar med att angripa oss och fråga oss saker när det är du,
              statsrådet Sabuni, som sitter vid makten.
            </seg>
            <seg n="de74156f">
              Sabuni har haft mer än 100 dagar på sig nu att formulera en konkret
              handlingsplan mot diskriminering, och det enda handlingsprogram
              hon har är det som den socialdemokratiska regeringen har tillsatt.
              Men annars nada . Ingenting nytt.
            </seg>
            <seg n="93f852c9">
              Många av de åtgärder som hon radar upp här är sådant som bygger
              på till exempel Diskrimineringskommitténs slutbetänkande som lämnades
              förra året, till exempel insatserna för att motverka diskriminering
              av funktionshindrade. Men annars finns inte mycket.
            </seg>
            <seg n="7c6e7151">
              Vi socialdemokrater gjorde mycket för att motverka diskrimineringen
              under den tid vi hade makten. Jag vill påstå att det inte finns
              någon regering före vår som har gjort så mycket. Vi tuffade till
              lagen mot diskriminering. Vi gav årliga tillskott av resurser
              till ombudsmännen mot diskriminering, och vi stödde det civila
              samhället så att man också där kunde ta upp kampen mot diskrimineringen.
              Många gånger gick ett eller flera borgerliga partier emot våra
              förslag, Sabuni. Det vet alla.
            </seg>
            <seg n="1cbe76cc">
              I dag finns det inte ett enda förslag på antidiskrimineringsområdet
              som den borgerliga regeringen är i färd att genomföra som vi socialdemokrater
              inte kan tänkas stödja. Det är inte så märkligt, för det är vår
              politik ni har tagit över.
            </seg>
            <seg n="10610ecd">
              Men Sabuni: Vad mer kommer att göras? Och vad betyder det i allt
              väsentligt när du säger att det finns massor som inte kommer att
              genomföras. Vi är intresserade av just det: denna nedmontering
              och nedtrappning av kampen mot diskrimineringen.
            </seg>
            <seg n="63d8fd79">
              Jag vill upprätthålla mig kring diskrimineringstesterna, situation
              testing . ILO-rapporten som presenterades i december och som jag
              nämnt tidigare visade tydligt att en man med invandrarnamn måste
              söka jobb mer än 18 gånger för att få napp i Malmö medan det för
              en man med svenskklingande namn räcker med fem försök. Det visar
              sig att en kvinna med invandrarnamn måste söka jobb mer än 26
              gånger för att få napp i Göteborg medan det för en kvinna med
              svenskklingande namn räcker med fyra försök.
            </seg>
            <seg n="e3dafc21">
              Den här typen av tester, forskning och undersökningar behöver
              vi i Sverige. Från borgerligt håll har vi fått kritik tidigare
              kring den här metoden. Man har bland annat kallat den för brottsprovokation
              här i kammaren. Delar Sabuni den kritiken?
            </seg>
            <seg n="21372f4e">
              Faktum är att den här metoden är det enda sättet att mäta diskriminering
              och hur pass omfattande den faktiskt är. Det är också en metod
              som skulle kunna användas mycket mer offensivt i forskning, i
              kvalitetssäkring av myndigheters verksamhet och för att ta fram
              och säkra bevis. Det gäller forskning, därför att vi kan lära
              oss mycket mer om hur diskrimineringen går till och hur omfattande
              den är. Det gäller kvalitetssäkring av verksamhet i myndigheter
              jag kan ta ett exempel. Vi har Systembolaget som nu annonserar
              och vill rekrytera ungdomar som ska ut till bolagen och testa
              om de blir tillfrågade om ID-kort. Det är också en form av provokation,
              men vi vill ju kvalitetssäkra att systembolagen inte säljer alkohol
              till minderåriga. Varför inte kvalitetssäkra myndigheterna mot
              diskriminering? Där skulle situation testing också kunna bidra.
            </seg>
            <seg n="13f39890">
              Vi ville också tillsätta en utredning kring just det här med
              bevis. Det är lite mer kontroversiellt. Kan man säkra bevis genom
              den här metoden? Sabuni, vad säger den borgerliga regeringen om
              diskrimineringstester?
            </seg>
          </u>
          <note type="speaker" n="853b671c">
            Anf. 138 Integrations- och jämställdhetsminister NYAMKO SABUNI
            (fp):
          </note>
          <u who="minister_id" xml:id="i-fca2f3ae67413f56-2" n="38700d6a">
            <seg n="fec25eb5">
              Fru talman! Jag ska inte upprepa allt det där jag läste upp som
              vi avser att göra. Dessutom har jag sagt att vi bereder Diskrimineringskommitténs
              betänkande inom Regeringskansliet. Jag har på tre månader lyckats
              bestämma att vi inkommer med en proposition till riksdagen under
              2007. Tydligen var det svårt för en socialdemokratisk regering
              att bestämma sig för det under de tolv år de hade vid makten,
              men det har tagit mig tre månader att inse att det behövs en sådan
              proposition, och jag återkommer med en sådan.
            </seg>
            <seg n="3dfdd583">
              Jag tycker att situation testing är en rätt bra metod. I vårt
              land kan vi tyvärr inte utöva den i så pass hög utsträckning som
              behövs, därför att det är inte tillåtet att förfalska betyg och
              intyg, och jag tycker inte heller att det ska vara tillåtet. Det
              gör att vi bara kan testa detta inom branscher där man kan söka
              jobb utan att ha intyg och betyg där man bara kan prata sig fram
              in till tjänsten.
            </seg>
            <seg n="4d1bb61b">
              Jag har fått en redovisning som visar att diskriminering förekommer
              främst när man har lämnat in sin CV, när man från arbetsgivarens
              sida sorterar för att hitta folk som ska komma till intervju.
              Det sker alltså inte när man ringer in för att kolla om jobbet
              finns och man blir ombedd att skicka in sin CV, och det är inte
              heller när man kommit fram till intervjutillfället som diskrimineringen
              är påtaglig, utan det är däremellan.
            </seg>
            <seg n="f53a1b54">
              Jag välkomnar alla idéer från Luciano, förutom avidentifierade
              handlingar, om hur vi ska komma till rätta med det här. Det är
              en fråga som upptar en stor del av min tid nu i arbetet i Regeringskansliet.
              Har du förslag och idéer kring det, så välkommen in med dem så
              ska vi se till att bereda dem också!
            </seg>
            <seg n="e42ff66b">
              I övrigt kan jag bara be Luciano vänta på propositionen och sedan
              utifrån den föra diskussionen vidare kring det som han saknar
              i den. Men då kommer vi i alla fall att se den syn på diskriminering
              som den borgerliga regeringen har.
            </seg>
          </u>
          <note type="speaker" n="a5e7ec3b">
            Anf. 139 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-34e1884f0be51d8d-2" n="93f6dd4a">
            <seg n="5c15cd25">
              Fru talman! Vi har under årens gång tagit flera beslut och behandlat
              många propositioner som förstärkt integrationspolitiken, så Sabuni
              far med osanning när hon säger att ingenting har gjorts på så
              lång tid.
            </seg>
            <seg n="2fa66925">
              Vi socialdemokrater, fru talman, kommer noga att följa den nedmontering
              och nedprioritering av arbetet mot diskriminering som borgerligheten
              genomför nu. Vi kommer att kritisera er. Sabuni ska vara säker
              på det. Dessutom kommer vi att ta fram fler konkreta förslag för
              att motverka diskrimineringen. Hur blir det med likabehandlingsplaner?
              Ärendet är färdigberett. Ni har ett underlag. Det är bara att
              lägga fram det. Hur blir det med situation testing ? Det finns
              där som underlag. I MR-planen finns det också förslag om att gå
              vidare med situation testing för att se om man kan använda det
              för att säkra bevis. Där finns massor av konkreta förslag.
            </seg>
            <seg n="19b080b9">
              Sabuni har inte vågat stå upp för den nedmontering som görs på
              diskrimineringsområdet, vilka saker som kommer att prioriteras
              bort i MR-planen. Det gäller till exempel vilka åtgärder man inte
              kommer att ta upp från Diskrimineringskommitténs utredning, en
              omfattande utredning med mängder av förslag.
            </seg>
            <seg n="62725ac4">
              Vi socialdemokrater vet att detta är en svår problematik. Vi
              har regerat och vet att det är svårt att komma åt diskrimineringen.
              Just därför måste vi vara kreativa och just därför ska vi komma
              med fler förslag. Vi vet nämligen att politik gör skillnad. Vi
              vet också hur kränkande diskriminering är och vilket samhällsekonomiskt
              slöseri det är att diskriminera.
            </seg>
            <seg n="4a7a79a3">
              Jag kommer personligen att punktmarkera och hårdgranska Sabuni.
              Att vara den första med utländsk bakgrund, och dessutom kvinna,
              som har ansvaret för integrationspolitiken förpliktar. Jag hoppas
              ni förstår det.
            </seg>
          </u>
          <note type="speaker" n="74d14350">
            Anf. 140 Integrations- och jämställdhetsminister NYAMKO SABUNI
            (fp):
          </note>
          <u who="minister_id" xml:id="i-308df7999fa88fa0-0" n="38700d6a" next="i-0079af73e8327d4b-0">
            <seg n="445247d7">
              Fru talman! Jag tror inte Luciano Astudillo och jag behöver diskutera
              problemformuleringen så väldigt mycket. Vi inser båda att det
              är en kränkning som är oacceptabel, och att inte kunna tillvara
              personers kompetensresurser är slöseri. Luciano Astudillo får
              gärna punktmarkera mig, men kanske ska han vänta tills det finns
              något att punktmarkera. Jag vill upprepa: Vi återkommer med en
              proposition.
            </seg>
            <seg n="d0c383c0">
              Jag har lite svårt att förstå hur man kan uttala sig om att vi
              nedmonterar kampen mot diskriminering innan vi levererat den proposition
              som visar vad vi vill göra. Om vi kan vänta tills regeringen levererat
              sin proposition kan vi kanske föra vettigare diskussioner kring
              vad som saknas och inte saknas.
            </seg>
            <seg n="6cbbb773">
              Det som Luciano Astudillo nämner är viktiga saker. Hans regering
              hade makten i tolv år. Allt detta kunde de ha genomfört. De valde
              att inte genomföra det. Den här regeringen kommer att genomföra
              sin politik, och Luciano Astudillo får gärna punktmarkera den,
              men vänta tills vi levererat det vi vill genomföra.
            </seg>
          </u>
          <note n="e2d6cdcb">
            Överläggningen var härmed avslutad.
          </note>
          <note n="69eee63d">
            12 § Bordläggning
          </note>
          <note n="805bb27b">
            Anmäldes och bordlades
          </note>
          <note n="5ed4814a">
            13 § Anmälan om interpellationer
          </note>
          <note n="b2f2fbf5">
            Anmäldes att följande interpellationer framställts
          </note>
          <note n="76c16e0b">
            den 17 januari
          </note>
          <note n="d3ca02f3">
            Peter Hultqvist
          </note>
          <note n="c1873eca">
            Ylva Johansson
          </note>
          <note n="199c3dd4">
            Esabelle Reshdouni
          </note>
          <note n="169cb9e5">
            Interpellationerna redovisas i bilaga som fogats till riksdagens
            snabbprotokoll tisdagen den 23 januari.
          </note>
          <note n="65388e2c">
            14 § Anmälan om skriftliga svar på frågor
          </note>
          <note n="fc39d488">
            Anmäldes att skriftliga svar på följande frågor inkommit
          </note>
          <note n="76c16e0b">
            den 17 januari
          </note>
          <note n="d8df8f38">
            Göte Wahlström
          </note>
          <u who="minister_id" xml:id="i-0079af73e8327d4b-0" n="38700d6a" prev="i-308df7999fa88fa0-0">
            <seg n="829bddd0">
              Barbro Westerholm
            </seg>
            <seg n="829bddd0">
              Barbro Westerholm
            </seg>
            <seg n="829bddd0">
              Barbro Westerholm
            </seg>
          </u>
          <note n="67bd565e">
            Birgitta Ohlsson
          </note>
          <note n="80efd085">
            Berit Andnor
          </note>
          <note n="e7eea969">
            Carl B Hamilton
          </note>
          <note n="e7eea969">
            Carl B Hamilton
          </note>
          <note n="9985d20a">
            Else-Marie Lindgren
          </note>
          <note n="9985d20a">
            Else-Marie Lindgren
          </note>
          <note n="31e97606">
            Carina Adolfsson Elgestam
          </note>
          <note n="c9cf202a">
            Hans Linde
          </note>
          <note n="3c0f5720">
            Hans Backman
          </note>
          <note n="af90970e">
            Cecilia Wigström
          </note>
          <note n="b9e40494">
            Svaren redovisas i bilaga som fogats till riksdagens snabbprotokoll
            tisdagen den 23 januari.
          </note>
          <note n="a0aa8fd5">
            15 § Kammaren åtskildes kl. 17.12.
          </note>
          <note n="5d7f877f">
            Förhandlingarna leddes
          </note>
          <note n="c56ca94d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
