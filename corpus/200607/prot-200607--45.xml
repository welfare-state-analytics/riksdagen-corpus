<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--45</head>
          <docDate when="2006-12-21">2006-12-21</docDate>
        </div>
      </front>
      <body>
        <div>
          <note n="8aa4344f">
            ﻿
          </note>
          <note n="aca85dcf">
            Riksdagens protokoll
          </note>
          <note n="edfecc5a">
            2006/07:45
          </note>
          <note type="date" n="3f2bf0c3">
            Torsdagen den 21 december
          </note>
          <note n="06c0c544">
            Kl. 09:00 - 12:32
          </note>
          <note n="f657e8ee">
            1 § Justering av protokoll
          </note>
          <note n="54563eb7">
            Justerades protokollet för den 15 december.
          </note>
          <note n="d67b1242">
            2 § Utökning av antalet suppleanter i EU-nämnden
          </note>
          <note n="efa8c4f3">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 36 till 37.
          </note>
          <note n="0b7d9eaa">
            Kammaren medgav denna utökning.
          </note>
          <note n="bd554774">
            3 § Val av extra suppleant i EU-nämnden
          </note>
          <note n="a0239433">
            Företogs val av extra suppleant i EU-nämnden.
          </note>
          <note n="43dd1f76">
            Kammaren valde i enlighet med valberedningens förslag till
          </note>
          <note n="f1179af0">
            suppleant i EU-nämnden
          </note>
          <note n="6826fad5">
            4 § Anmälan om kompletteringsval till riksbanksfullmäktige
          </note>
          <note n="0ade8303">
            Talmannen meddelade att Moderata samlingspartiets riksdagsgrupp
            på grund av uppkommen vakans anmält f.d. riksdagsledamoten Anne-Katrine
            Dunker som suppleant i riksbanksfullmäktige.
          </note>
          <note n="b4c6bea0">
            Talmannen förklarade vald till
          </note>
          <note n="39f0d1f8">
            suppleant i riksbanksfullmäktige
          </note>
          <note n="93de6921">
            Anne-Katrine Dunker, f.d. riksdagsledamot
          </note>
          <note n="3ec185f4">
            5 § Ny riksdagsledamot
          </note>
          <note n="1eeb4185">
            Upplästes och lades till handlingarna följande från Valprövningsnämnden
            inkomna
          </note>
          <note n="0f5b6b1b">
            Berättelse om granskning av bevis för riksdagsledamot
          </note>
          <note n="3f466004">
            Till Valprövningsnämnden har från Valmyndigheten inkommit bevis
            om att Börje Vestlund (s) utsetts till ny ledamot av riksdagen
            fr.o.m. den 22 december 2006 sedan Carin Jämtin (s) avsagt sig
            uppdraget.
          </note>
          <note n="6ebc871b">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen.
          </note>
          <note n="8beb3b80">
            Staffan Magnusson
          </note>
          <note n="492aec5f">
            /Kerstin Siverby
          </note>
          <note n="417b6350">
            6 § Anmälan om återtagande av plats i riksdagen
          </note>
          <note n="0bbdcc04">
            Talmannen meddelade att Marie Nordén (s) skulle återta sin plats
            i riksdagen från och med den 23 december, varigenom uppdraget
            som ersättare skulle upphöra för Stefan Wikén.
          </note>
          <note n="7e60c6b7">
            7 § Avsägelse
          </note>
          <note n="755755c6">
            Talmannen meddelade att Torkild Strandberg (fp) anhållit om entledigande
            från uppdraget som ledamot av riksdagen från och med den 11 januari
            2007.
          </note>
          <note n="cd031600">
            Kammaren biföll denna anhållan.
          </note>
          <note n="7b1442b0">
            8 § Meddelande om preliminär plan för kammarens sammanträden
          </note>
          <note n="8209c402">
            Talmannen meddelade att en preliminär plan för kammarens sammanträden
            under tiden den 16 januari13 september 2007 med voteringstider
            till och med den 1 mars delats ut till kammarens ledamöter.
          </note>
          <note n="a47d5571">
            9 § Meddelande om partiledardebatt
          </note>
          <note n="b47049c9">
            Talmannen meddelade att partiledardebatt skulle äga rum onsdagen
            den 17 januari 2007 kl. 9.00.
          </note>
          <note n="a98e4861">
            10 § Hänvisning av ärenden till utskott samt beslut om förlängd
            motionstid
          </note>
          <note n="91b2b937">
            Föredrogs och hänvisades
          </note>
          <note n="ff080011">
            Kammaren biföll talmannens förslag att motionstiden för ovanstående
            propositioner och framställningar skulle förlängas till torsdagen
            den 18 januari 2007 .
          </note>
          <note n="54f2eeee">
            11 § Samhällsekonomi och finansförvaltning
          </note>
          <note n="b57cb8f2">
            Föredrogs
          </note>
          <note type="speaker" n="3e22646b">
            Anf. 1 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-9f7778e2af2f8583-0" n="4c00bed0">
            <seg n="897aeb28">
              Herr talman! Jag ska nu ge en kort beskrivning av och introduktion
              till finansutskottets betänkande nr 2 som berör samhällsekonomi
              och finansförvaltning. Det omfattar många olika myndigheter inom
              ekonomistyrning och finansförvaltning, men också anslag som rör
              offentlig statistik och arbetsgivarfrågor inom statliga verksamheter.
            </seg>
            <seg n="34f5cea1">
              Exempel på myndigheter inom det här utgiftsområdet är de som
              arbetar med effektivisering och styrning av statsförvaltningen,
              till exempel Ekonomistyrningsverket och Statskontoret. Inom det
              ekonomiska området finns till exempel Konjunkturinstitutet och
              Nämnden för offentlig upphandling.
            </seg>
            <seg n="db26e2cc">
              Här finns också anslagen för frågor som rör styrning och tillsyn
              av finansmarknaderna, till exempel Finansinspektionen och Riksgäldskontoret.
              Den offentliga statistiken och SCB ingår också i detta utgiftsområde.
            </seg>
            <seg n="4183f6fc">
              Den totala utgiftsramen är 12 miljarder kronor. Den största posten
              är avsättningen till statliga tjänstepensioner med nära 9 miljarder.
              Det näst största anslaget är kostnaden för trängselskatteförsöket
              i Helsingfors med 1 miljard kronor, vilket dock är nära ½ miljard
              lägre än vart och ett av de föregående åren.
            </seg>
            <seg n="321b679d">
              En fråga som utskottet vill betona i det här betänkandet är att
              redovisningen av resultaten inom de olika statliga verksamheterna
              behöver utvecklas både vad gäller regeringens redovisning och
              utskottens uppföljning här i riksdagen.
            </seg>
            <seg n="9f5d3820">
              Till betänkandet har fogats en reservation som rör uppgifter
              i statens nya lägenhetsregister, och det finns särskilda yttranden
              med alternativa förslag om anslagens fördelning.
            </seg>
          </u>
          <note type="speaker" n="12d2c225">
            Anf. 2 SONIA KARLSSON (s):
          </note>
          <u who="sonia_karlsson_85d723" xml:id="i-91519efa7f6a7e67-0" n="0303bad4">
            <seg n="7b54f339">
              Herr talman! Vi socialdemokrater har i motion Fi244 Alla ska
              med gett vår syn på inriktningen av politiken. Våra förslag syftar
              till att utveckla hela Sverige och ge alla som bor här del av
              den goda ekonomiska utveckling som den socialdemokratiska politiken
              lagt grunden för.
            </seg>
            <seg n="9fdce1ac">
              Det rekordstora antalet nya jobb och den snabba minskningen av
              arbetslösheten som sker just nu är ett styrketecken för den välfärdsmodell
              som den nya regeringens politik syftar till att förändra.
            </seg>
            <seg n="3221a413">
              Hög sysselsättning kan förenas med rimliga nivåer och avgifter
              i a-kassan. Nu handlar det om att bygga vidare på den generella
              välfärdspolitiken och inte underminera de system som gör att långtidssjuka
              och arbetslösa slipper hamna i permanent underläge och fattigdom
              inte om att försämra för dem som redan har det svårast.
            </seg>
            <seg n="284f9180">
              Riksdagens majoritet har genom rambeslut valt en annan inriktning
              på politiken än den vi förespråkar. Därför vill vi inte delta
              i beslutet om anslagsfördelningen inom utgiftsområde 2 utan hänvisar
              till den röstförklaring som vi ger i det särskilda yttrande som
              återfinns i betänkandet.
            </seg>
            <seg n="f4a3403d">
              Vi anser exempelvis att kompetensöverföringsjobben har fungerat
              väl och att regeringens snabbare utfasning av dessa är fel. Syftet
              med kompetensöverföringsjobben var att säkerställa en kommande
              generationsväxling vid statliga myndigheter. Det skulle göra det
              möjligt att tidigarelägga nyanställningar på grund av framtida
              pensionsavgångar för att underlätta för personer som söker arbete
              där högskoleutbildning eller liknande efterfrågas. Det skulle
              göra det möjligt att få inträde på arbetsmarknaden.
            </seg>
            <seg n="292339bc">
              Det är anmärkningsvärt att regeringen så snabbt fasar ut detta
              anslag samtidigt som man i budgetpropositionen säger: Förvaltningens
              förmåga att möta kommande stora pensionsavgångar och förse myndigheterna
              på kort och lång sikt är en utmaning.
            </seg>
            <seg n="06102adb">
              Tydligen vill regeringen göra denna utmaning ännu besvärligare
              än vad den hade behövt vara, eftersom man gör denna kraftiga neddragning
              på kompetensöverföringsjobben.
            </seg>
            <seg n="e9a774e0">
              Under anslaget Statliga tjänstepensioner m.m. noteras att kommande
              generationsskifte avspeglar höjningen av volymen som påverkar
              anslagets storlek. Enbart mellan 2007 och 2008 ökar kostnaden
              med 243 miljoner kronor. Detta understryker det stora generationsskifte
              som kommer att ske de kommande åren inom staten.
            </seg>
            <seg n="f05c5538">
              En aktiv personalpolitik behövs för att säkerställa kvaliteten
              i den statliga verksamheten. Kompetensöverföringsjobben är ett
              viktigt inslag i personalpolitiken.
            </seg>
            <seg n="37b0b942">
              De minskade anslagen kommer att medföra ekonomiska problem för
              de myndigheter som använt sig av denna möjlighet att bedriva en
              god och framsynt personalpolitik. Vi socialdemokrater beklagar
              detta.
            </seg>
            <seg n="8a43564d">
              Herr talman! Eftersom vårt budgetalternativ är en helhet där
              inga delar kan bytas ut och behandlas isolerat från de andra deltar
              vi inte i beslutet om anslagsfördelningen inom utgiftsområde 2.
            </seg>
          </u>
          <note type="speaker" n="e5e89cfa">
            Anf. 3 EGON FRID (v):
          </note>
          <note n="d13580df">
            Herr talman! Jag vill börja med att yrka bifall till reservationerna
            från Vänsterpartiet under punkt 8 i finansutskottets betänkande
            nr 2. Övriga synpunkter om betänkandet berörs i vårt särskilda
            yttrande i samma betänkande.
          </note>
          <u who="egon_frid_85d7bf" xml:id="i-751063b5cbcf6481-0" n="5f95e527">
            <seg n="bdba76de">
              Vår reservation gäller den offentliga statistiken. En bra offentlig
              statistik är viktig för rätten till en bostad. För oss i Vänsterpartiet
              är rätten till en bostad central. Den rätten har förstärkts i
              samband med införande av en bostadsförsörjningslag, som kom tidigare.
              Tyvärr är den lagen dock otillräcklig och otydlig i sin utformning.
            </seg>
            <seg n="508434c3">
              En av de påverkande faktorerna till att uppnå rätten till en
              bra bostad i Sverige är bra förutsättningar för en bra boendeplanering.
              För oss i Vänsterpartiet är planering av bostäder och boendemiljö
              en central fråga för att kommunerna tillsammans med den statliga
              nivån ska kunna ta sitt ansvar för en social bostadspolitik.
            </seg>
            <seg n="ac559753">
              Vi måste ta ett helhetsgrepp i planeringen. Vi vill därför ändra
              lagstiftningen i riktning mot en obligatorisk boendeplanering.
              Statistik är viktig och nödvändig för en bra boendeplanering.
              Kunskapen om hur boendesituationen i kommunerna ser ut måste analyseras
              och bygga på fakta och statistik.
            </seg>
            <seg n="29fa579c">
              Genom en ny lag om lägenhetsregister kommer vissa grundläggande
              behov för kommunernas möjlighet till en boendeplanering att tillgodoses.
              Dock krävs det att vi fyller alla de luckor som finns för att
              få ett bra statistiskt underlag.
            </seg>
            <seg n="ac5875e0">
              I denna strävan vill Vänsterpartiet se en ny folk- och bostadsräkning.
              En ny lag om lägenhetsregister har förbättrat förutsättningar
              för planering av bostäder. Men vi i Vänsterpartiet vill utöka
              antalet fakta i registret till att även innehålla uppgifter om
              tillgång till hiss, antal våningsplan i flerbostadshus, värme-
              och ventilationssystem samt upplåtelseform.
            </seg>
            <seg n="1de5d71c">
              Uppgifter om hiss och våningsplan bör finnas med i lägenhetsregister.
              I samhällsplanering är det viktigt att tillgängligheten i bostäder
              på ett enkelt sätt kan visas när brister i de befintliga bostäderna
              ska åtgärdas.
            </seg>
            <seg n="d7b33f36">
              Uppgifter om ventilations- och värmesystem är viktiga för att
              miljömålet God bebyggd miljö ska kunna uppfyllas och den totala
              energiförbrukningen ska minska.
            </seg>
            <seg n="473ff5ec">
              Uppgifter om upplåtelseform är viktiga. Vänsterpartiet vill se
              en fastighetsbeskattning som är neutral och som bygger på upplåtelseform
              och inte som i dag på hustyp.
            </seg>
            <seg n="2e11a174">
              Vänsterpartiet har under en rad år motionerat om att regeringen
              bör se över möjligheten att använda ett kommande lägenhetsregister
              i syfte att bekämpa svarthandel och skenbyte med hyreslägenheter.
              I en ny lag om lägenhetsregister saknas dock denna möjlighet.
            </seg>
            <seg n="ff2ee423">
              Det vanliga sättet att köpa en lägenhet svart är att arrangera
              ett skenbyte. Köparen skriver sig då vanligtvis på en fiktiv adress
              med ett falskt kontrakt som sedan används som bytesobjekt.
            </seg>
            <seg n="e1776e88">
              Vi menar att en hyresvärd eller hyresnämnd genom att söka historiskt
              i register enkelt kan kontrollera hur en byteskedja sett ut och
              om vissa lägenheter frekvent förekommit i byteskedjor.
            </seg>
            <seg n="d8dd4bb3">
              Lägenhetsregistret kan på så sätt bli ett kraftfullt verktyg
              för att komma åt dessa kriminella lägenhetsaffärer. Regeringen
              bör därför se till att ett lägenhetsregisters ändamål även är
              att bekämpa svarthandel och skenbyte med hyreslägenheter.
            </seg>
          </u>
          <note n="d69ce1ee">
            Dessa uppgifter har vi med i två motioner som finns i civilutskottet,
            C202 och C207. De finns med i finansutskottets betänkande och
            behandlas i yrkandena 14 och yrkande 6.
          </note>
          <note type="speaker" n="6fcdcb21">
            Anf. 4 GÖRAN PETTERSSON (m):
          </note>
          <u who="goran_pettersson_2397a6" xml:id="i-4aa57819b3613ec8-0" n="f52418b1">
            <seg n="af92dfb3">
              Herr talman! Politikområdena effektiv statsförvaltning och finansiell
              styrning och tillsyn lever ett tämligen undanskymt liv i statsbudgeten.
              Om man räknar bort anslaget för tjänstepensioner och trängselskatter
              omfattar de två områdena endast 2 miljarder kronor, det vill säga
              0,2 % av den totala statsbudgeten.
            </seg>
            <seg n="693206fe">
              Men politikområdenas betydelse kan inte bara mätas i det ekonomiska
              anslaget. Genom att ha en effektiv statsförvaltning säkerställer
              vi att medborgarna får valuta för sina skatter. Detta ska ske
              med en ständigt pågående förbättring av styrningen, ledningen,
              samt en aktiv verksamhetsutveckling.
            </seg>
            <seg n="da4c8325">
              I sitt betänkande har finansutskottet haft anledning att framföra
              kritik mot såväl nuvarande som föregående regering då det gäller
              resultatredovisningen till riksdagen. Framför allt har kritiken
              riktats mot den bristande kopplingen mellan mål, resultat och
              anslagsnivå.
            </seg>
            <seg n="050fa61c">
              Jag anser att det är av stor vikt att vi återkommer till detta
              under kommande år. Vi får en effektiv statsförvaltning först då
              vi tar till oss de resultat och de revisioner som skickas till
              riksdagen och gör någonting åt det.
            </seg>
            <seg n="f3784847">
              Knappt 930 miljoner kronor i budgeten anslås till fortsatta försök
              med trängselskatt i Helsingfors. Bakgrunden till trängselskatter
              är väl känd för alla här i kammaren. Som del i ett spel om regeringsmakten
              beslutade den socialdemokratiska regeringen, över stockholmarnas
              huvuden, att det skulle införas trängselskatter i Helsingfors.
            </seg>
            <seg n="c72cf0e0">
              I ett försök att efter införandet skapa reell demokratisk legitimitet
              för införandet hölls i höstas ett antal lokala folkomröstningar
              i frågan. Resultatet blev tvetydigt. Den nya regeringen har nu
              den svåra uppgiften att lösa upp denna gordiska knut som regeringen
              Persson efterlämnade.
            </seg>
            <seg n="39ec5e0e">
              För att lösa upp knuten har regeringen tillsatt Carl Cederschiöld
              som förhandlingsman. Vi får hoppas att han blir lika framgångsrik
              som Alexander när det gäller att lösa den gordiska knuten.
            </seg>
            <seg n="deefee5d">
              Vänsterpartiet framför i ett särskilt yttrande att man vill reducera
              anslagen till Konjunkturinstitutet respektive Nämnden för offentlig
              upphandling. Man vänder sig bland annat mot att myndigheterna
              alltför strikt använder ett marknadsliberalt och nationalekonomiskt
              perspektiv och därigenom blir opinionsbildande.
            </seg>
            <seg n="9640d9e2">
              Jag anser att det förhåller sig precis tvärtom. Det är inte att
              de inte använder ett nationalekonomiskt perspektiv, utan att det
              är väldigt bra att vi har underlagslämnande myndigheter som bygger
              sina rekommendationer på vetenskaplig grund och beprövad erfarenhet.
              Det är vi politiker som ska stå för politiken, inte tjänstemännen
              vid de underlagslämnande myndigheterna.
            </seg>
            <seg n="5f645adf">
              Avslutningsvis vill jag som en del i effektiviseringen av den
              statliga förvaltningen och statens verksamhet lämna tillbaka några
              minuter anmäld talartid till kammaren. Jag avslutar med att yrka
              bifall till utskottets förslag.
            </seg>
          </u>
          <note type="speaker" n="0d9fd176">
            Anf. 5 CHRISTER NYLANDER (fp):
          </note>
          <u who="christer_nylander_7e0a9f" xml:id="i-6d8b5e8a08926461-0" n="2c356430">
            <seg n="0caa9c8d">
              Herr talman! Som vi hört tidigare från både Anna Lilliehöök och
              Göran Pettersson är detta ett område som spänner över väldigt
              många olika delar i samhället. Jag kan helt och hållet instämma
              i det som Göran Pettersson tidigare sade. Men jag vill lyfta fram
              ytterligare några saker i detta.
            </seg>
            <seg n="62642a77">
              Två viktiga samhällsfunktioner berörs i betänkandet. Den ena
              är finansmarknaden, vilken vi väldigt sällan debatterar här i
              kammaren. Det är kanske på grund av att det ofta är lite tekniskt
              och svårt. Men det är också så att en väl fungerande finansmarknad
              är helt avgörande för att en marknadsekonomi ska fungera.
            </seg>
            <seg n="162c679f">
              En bra och effektiv finansmarknad skapar jobb i sig. Vi har i
              Sverige de senaste åren sett att vi har fått många högkvalificerade
              jobb inom den sektorn. Men det är också viktigt därför att det
              underlättar för små och stora företag att växa och nyanställa.
            </seg>
            <seg n="633c6696">
              Därför är en bra finanssektor en viktig del i en framgångsrik
              jobbpolitik, och en sådan är viktig för den regering som nu styr.
              Det är också viktigt att finansmarknaden präglas av stort förtroende
              bland konsumenter och allmänhet. Därför har regeringen i budgetpropositionen
              lyft fram just det som ytterligare ett mål för politiken. Det
              är bra. Utskottet biträder detta.
            </seg>
            <seg n="8fd2592d">
              När det så gäller statens förvaltning är det också där viktigt
              att förtroendet upprätthålls mellan staten och medborgarna. Det
              är klart att det som tidigare har tagits upp här om statens arbetsgivaransvar
              är särskilt viktigt.
            </seg>
            <seg n="29b4b8f3">
              Vad jag såg är ingen miljöpartist uppsatt på talarlistan, men
              jag vill ändå säga att jag uppskattar det engagemang som visas
              i Miljöpartiets särskilda yttrande för att göra mer för att se
              till att staten blir en god förebild när det gäller jämställda
              löner. Det är någonting som vi alla tillsammans måste jobba lite
              mer med.
            </seg>
            <seg n="706a5491">
              Vänsterpartiet markerar en ny tydlig ideologisk inriktning i
              sin reservation och i sina särskilda yttranden. Precis som Göran
              Pettersson tidigare sade vill man skära ned på Konjunkturinstitutet
              och Nämnden för offentlig upphandling, men inte därför att man
              behöver pengarna till något annat, därför att man tycker att de
              gör ett dåligt jobb eller att de gör för mycket. Motivet är i
              stället att de jobbar utifrån ett marknadsekonomiskt synsätt.
              Jag tycker att det är en lite bekymmersam motivering till att
              skära ned bidragen. Det är i och för sig inte med så mycket, men
              det är en tydlig markering om att det är en annan ekonomisk politik
              som Vänstern nu slår in på.
            </seg>
            <seg n="521e42b8">
              Om detta kombineras med att man vill stärka stadens kontrollmakt
              över medborgarna genom ett mycket detaljerat lägenhetsregister,
              som Egon Frid tidigare var uppe och pratade om, så är det klart
              att det ger en bekymmersam kombination. Vi får se hur det påverkar
              det framtida samarbetet i oppositionspartierna.
            </seg>
            <seg n="121b495f">
              Liksom Göran Pettersson sparar jag gärna på statens byråkrati
              genom att skära ned min egen talartid lite grann, och yrkar slutligen
              bifall till utskottets förslag och avslag på reservationen.
            </seg>
          </u>
          <note type="speaker" n="ec9c3c72">
            Anf. 6 SONIA KARLSSON (s) replik:
          </note>
          <u who="sonia_karlsson_85d723" xml:id="i-91519efa7f6a7e67-1" n="0303bad4">
            <seg n="f9d09be8">
              Herr talman! Det jag egentligen skulle vilja poängtera är att
              jag tycker att för oss som för ett år sedan var i den här kammaren
              och debatterade denna fråga är det stor skillnad på tonläget när
              det gäller vad man tycker om det här området och vad som behöver
              göras. Då tyckte bland andra Folkpartiet och Christer Nylander
              att det fanns goda skäl att göra stora besparingar på området.
              Det skulle sparas 907 miljoner, man kunde dra ned på statistik
              och mycket annat.
            </seg>
            <seg n="a41e0f81">
              Herr talman! Jag vill bara tacka för denna tillnyktring. När
              man har fått ansvar inser man att det inte är riktigt så lätt
              som det var i opposition. Det var bara det jag skulle säga, herr
              talman.
            </seg>
          </u>
          <note type="speaker" n="360cb55d">
            Anf. 7 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-6d8b5e8a08926461-1" n="2c356430">
            <seg n="1a40beb5">
              Herr talman! Jag ber att få tacka Sonia Karlsson för det instämmandet.
              Men det är klart att jag fortfarande som liberal och jag tror
              också att mina kolleger i alliansen gör det ständigt funderar
              på hur man kan effektivisera statsförvaltningen. För oss är det
              inte ett mål i sig med en stor statlig förvaltning, utan vi vill
              ha en effektiv förvaltning som har förtroende bland medborgarna.
            </seg>
            <seg n="9ff21ff9">
              Därför fortsätter jag att ifrågasätta en del av de myndigheter
              som finns, och därför är jag glad över att den här regeringen
              har en tydlig agenda för att minska både förvaltningskostnader,
              myndighetskostnader och även byråkrati. Jag är stolt över det,
              och vi fortsätter det arbetet i kommande budgetpropositioner.
            </seg>
          </u>
          <note type="speaker" n="73bf96bf">
            Anf. 8 SONIA KARLSSON (s) replik:
          </note>
          <u who="sonia_karlsson_85d723" xml:id="i-91519efa7f6a7e67-2" n="0303bad4">
            <seg n="35b5b09b">
              Herr talman! Även vi socialdemokrater tycker att det är av största
              vikt att vi har en effektiv statsförvaltning och att pengarna
              används på bästa sätt. Det tyckte vi när vi var i majoritet och
              det tycker vi när vi är i opposition.
            </seg>
            <seg n="79871215">
              Men det anmärkningsvärda med Christer Nylander och Folkpartiet
              är att för ett år sedan fanns det inte riktigt någon ände på hur
              besvärligt det var och hur mycket det kunde sparas för att inte
              tala om att Folkpartiet konsekvent var emot exempelvis trängelskatter.
              Jag kan bara även på det området, herr talman, konstatera att
              förändring har skett på ett år. Nu är det tvärtom.
            </seg>
          </u>
          <note type="speaker" n="54387fd4">
            Anf. 9 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-6d8b5e8a08926461-2" n="2c356430">
            <seg n="672f1fd6">
              Herr talman! Nej, det är inte alls någon ändring när det gäller
              trängselskatten. Jag har egentligen fortfarande samma åsikt som
              jag hade då. Ett av problemen med den trängselskatt som infördes
              tidigare var att den var dåligt förankrad och genomfördes på ett
              konstigt sätt. Folkpartiet och många av de andra borgerliga partierna
              har också tidigare vid många tillfällen sagt att vi är för ekonomiska
              styrmedel även när det gäller transportsektorn och trafiken. Det
              fortsätter vi att vara.
            </seg>
            <seg n="e664c4f2">
              Däremot har vi nu en överenskommelse med de andra partierna i
              alliansen om att se över detta. Precis som Göran Pettersson sade
              tidigare har vi gett ett uppdrag till en utredare som ska komma
              med ett förankrat förslag om hur man ska lösa situationen totalt
              sett. Jag tror att det kommer att bli bra.
            </seg>
            <seg n="c2d1b5ef">
              Men visst låter både Sonia Karlsson och jag annorlunda i dag
              än vad vi gjorde för ett år sedan. Det är väl bra att också Sonia
              Karlsson nu ser en del förändringar som skulle kunna göras i den
              statliga förvaltningen. När vi lade fram våra förslag om att minska
              myndigheter och så vidare vilket vi kommer att fortsätta att göra
              i kommande budgetpropositioner från den nya regeringen var Sonia
              Karlsson ofta försiktig med att bifalla dem.
            </seg>
          </u>
          <note type="speaker" n="2c533b3b">
            Anf. 10 ROGER TIEFENSEE (c):
          </note>
          <u who="roger_tiefensee_178395" xml:id="i-e72a64f0b6291a91-0" n="bb0647f9">
            <seg n="02bcfa65">
              Herr talman! Anslagen och målen för politikområdena inom utgiftsområde
              2 Samhällsekonomi och finansförvaltning, brukar inte vara de mest
              omdebatterade under hösten när man diskuterar budgeten. Så har
              det inte varit i år heller. Samtidigt är det, som flera talare
              varit inne på tidigare, en viktig del i en helhet. Det är viktigt
              för denna regering, som har fokus på att få flera jobb och minska
              utanförskapet.
            </seg>
            <seg n="8afeae81">
              Det behövs en effektiv statsförvaltning. Det behövs en väl fungerande
              finansiell styrning och tillsyn. Jag tycker att regeringens anslagsförslag
              är en väl avvägd helhet.
            </seg>
            <seg n="a3eb17cc">
              I oppositionen spretar det lite grann. Socialdemokraterna har
              inget innehåll; de har inte gått ned på anslagsnivå i sitt alternativ.
              De har inga konkreta förslag till anslag. Det är intressant att
              se på Vänsterpartiet, som flera talare tagit upp. Där vill man
              göra neddragningar av mer ideologisk karaktär, som jag uppfattar
              det. Man gör neddragningar på Konjunkturinstitutet och på Nämnden
              för offentlig upphandling.
            </seg>
            <seg n="b88dff04">
              För Konjunkturinstitutet är argumentet att man inte ska vara
              en opinionsbildande kommentator av politiska förslag, utan i stället
              ska fokusera sitt arbete på statistiska kärnfrågor. Men är det
              inte det vi har Statistiska centralbyrån till? Konjunkturinstitutet
              har ett annat uppdrag.
            </seg>
            <seg n="11c706c4">
              Jag tror att Vänstern inte vill inse att de har fel i sin ekonomiska
              politik. De vill inte se rapporter som den som kom i går från
              Konjunkturinstitutet. Där visades att den nya regeringens ekonomiska
              politik kommer att innebära högre tillväxt, högre sysselsättning,
              lägre arbetslöshet, lägre inflation och därmed också möjlighet
              för Riksbanken att hålla lägre räntor.
            </seg>
            <seg n="840de3e4">
              Hur gör man då om och när det här blir verklighet? Ska man lagstifta
              om ögonbindlar åt folket? Det är lite tråkigt att man tar sin
              ovilja att ställa upp på en marknadsekonomisk grundsyn i den ekonomiska
              politiken till intäkt för att göra riktade neddragningar på Konjunkturinstitutet.
            </seg>
            <seg n="20045fa9">
              Jag tror att det är bra för riksdagen och regeringen att ha bra
              underlag och prognoser. Jag tror också att det är bra för kommunerna
              att ha bra förutsättningar för att göra bra upphandlingar. När
              det gäller upphandlingar är varje sparad krona en effektiv krona.
              Därför ska man inte ha den typen av ingångar. Även om det inte
              handlar om många miljoner är anslaget fel anslaget att man skulle
              göra neddragningar på Nämnden för offentlig upphandling just för
              att man där har en marknadsekonomisk syn.
            </seg>
          </u>
          <note n="562865b1">
            Herr talman! Jag vill yrka bifall till utskottets förslag i betänkandet
            och avslag på reservationen.
          </note>
          <note type="speaker" n="040fabbb">
            Anf. 11 EGON FRID (v) replik:
          </note>
          <u who="egon_frid_85d7bf" xml:id="i-1b4fc86fe2628e66-0" n="5f95e527">
            <seg n="71188c1f">
              Herr talman! Jag ska inledningsvis säga att Ulla Andersson inte
              hade möjlighet att vara med i dagens debatt. Vi saknar henne i
              debatten. Hon kanske skulle ha kunnat argumentera mer för Vänsterpartiets
              ställningstagande i betänkandet.
            </seg>
            <seg n="d34521ad">
              Göran, Christer och Roger har ifrågasatt vår politik i vårt särskilda
              yttrande och även vår reservation. Det finns skäl att kommentera
              det.
            </seg>
            <seg n="fea33118">
              Vi har inte kritiserat vare sig Konjunkturinstitutet eller Nämnden
              för offentlig upphandling för dåligt arbete, men det är rimligt
              att man gör sammantagna överväganden i en budget och på detaljnivå
              har respekt för att man gör en budget.
            </seg>
            <seg n="062ea646">
              Hur mycket ideologi finns det i detta? Det är naturligtvis så
              att ett partis ideologiska ställningstagande ska ge utslag i en
              budgetproposition och en finanspolitik. Sammantaget är alliansregeringens
              förslag i budgetpropositionen betydligt mer ideologiserat än vad
              vi i Vänsterpartiet kan anklagas för i vår budgetproposition,
              när vi väljer att göra neddragningarna på Konjunkturinstitutet
              och Nämnden för offentlig upphandling. I det finns det inga proportioner,
              så jag tycker inte att det är rimligt att kritisera oss för det.
            </seg>
          </u>
          <note type="speaker" n="65968c7b">
            Anf. 12 ROGER TIEFENSEE (c) replik:
          </note>
          <u who="roger_tiefensee_178395" xml:id="i-e72a64f0b6291a91-1" n="bb0647f9">
            <seg n="49414641">
              Herr talman! Jag har all respekt för Egon Frid och Vänsterpartiet
              och att man lägger en budget och mycket förtjänstfullt också går
              ned på en annan anslagsnivå, till skillnad från andra oppositionspartier.
              Jag har all respekt för att man bygger en budget på ideologiska
              grunder. Jag tycker att det är jättebra att vi får en sådan tydlig
              debatt.
            </seg>
            <seg n="8327dbcb">
              Det jag vänder mig emot är att man är inne på att ideologisera
              de prognoser som Konjunkturinstitutet gör. Om jag läser det särskilda
              yttrandet rätt är man inne på att Konjunkturinstitutet mer ska
              syssla med statistik. Det har vi Statistiska centralbyrån till.
              Om man gör en prognos byggd på de marknadsekonomiska modellerna
              är det modellerna som Vänsterpartiet ifrågasätter. Därmed förordar
              Vänsterpartiet ett helt annat ekonomiskt system.
            </seg>
          </u>
          <note type="speaker" n="fb8d9843">
            Anf. 13 EGON FRID (v) replik:
          </note>
          <u who="egon_frid_85d7bf" xml:id="i-1b4fc86fe2628e66-1" n="5f95e527">
            <seg n="ec2246dc">
              Herr talman! Det är helt uppenbart att vi inte har samma ideologiska
              syn när det gäller den ekonomiska politiken. Det är naturligt
              att det kommer till uttryck i våra olika budgetförslag och att
              det märks i Vänsterpartiets särskilda yttrande och våra reservationer.
            </seg>
            <seg n="434756a7">
              Det är naturligtvis oerhört viktigt för en bra och effektiv statsförvaltning
              att vi har bra statistiska underlag. Det är också därför som vi
              poängterar vikten av det i vår reservation om lägenhetsregistret
              för att vi till exempel ska få bra underlag för att planera en
              god social bostadspolitik. Många av de uppgifter som staten har
              att hantera ligger ju till grund för att vi ska kunna ha en bra
              samhällsplanering. Vi vill betona att det är viktigare att vi
              har en bra samhällsplanering än att vi har statliga institut som
              gör bedömningar utifrån politiska värderingar. Det handlar inte
              om att Konjunkturinstitutet i dag presenterar positiva prognoser
              som faller regeringen i smaken. Det har varit upp och ned på den
              fronten tidigare.
            </seg>
          </u>
          <note type="speaker" n="98dfdd44">
            Anf. 14 ROGER TIEFENSEE (c) replik:
          </note>
          <u who="roger_tiefensee_178395" xml:id="i-e72a64f0b6291a91-2" n="bb0647f9">
            <seg n="1db3d010">
              Herr talman! Det är en prognos som visar att sysselsättningen
              stiger med 55 000 personer med den ekonomiska politik som den
              nya regeringen nu genomför. Det är klart att antalet skulle kunna
              vara större än 55 000, men jag tycker att Konjunkturinstitutets
              prognos från i går visar väldigt tydligt att den ekonomiska politik
              som den nya regeringen för också har förutsättningar att falla
              väldigt väl ut. Det är inte en politisk bedömning, utan det är
              en prognos de gör. Sedan var deras tillförordnade generaldirektör
              väldigt tydlig med att man får tycka vad man vill om det här;
              om det är bra eller dåligt. Jag tycker att det är bra att sysselsättningen
              blir högre. Det är en värdering som jag gärna lägger till.
            </seg>
            <seg n="cdde16b3">
              Sedan är det politiken som ska avgöra inriktningen. Jag tycker
              att det är synd att Vänsterpartiet verkar kleta ihop detta. Vi
              har statliga myndigheter som tar fram statistiskt underlag och
              prognoser. Låt dem göra det, och låt oss avgöra om den politiska
              inriktningen är bra eller dålig.
            </seg>
          </u>
          <note type="speaker" n="a3f83d68">
            Anf. 15 SONIA KARLSSON (s) replik:
          </note>
          <u who="sonia_karlsson_85d723" xml:id="i-91519efa7f6a7e67-3" n="0303bad4">
            <seg n="8994fbac">
              Herr talman! Roger Tiefensee, vi socialdemokrater lägger 227
              miljoner mer än regeringen på utgiftsområde 2 eftersom vi tycker
              att det är väldigt viktigt att ha kvar det antal kompetensöverföringsjobb
              som finns under 2007 just för att hjälpa till med generationsskiftet
              i staten.
            </seg>
            <seg n="da0035d5">
              Sedan måste jag hänvisa lite till det tidigare replikskiftet
              med Vänsterpartiet. Jag tycker att det är väldigt småttigt av
              Roger Tiefensee att klaga på den lilla indragning som Vänsterpartiet
              har gjort. För ett år sedan föreslog Roger Tiefensee neddragningar
              på 583 miljoner på detta område. Centerpartiet tog exempelvis
              bort hela anslaget till Nämnden för offentlig upphandling, drog
              ned anslaget till Statistiska centralbyrån med 40 miljoner, tog
              bort hela anslaget till den nya förvaltningspolitiska myndigheten
              på 47 miljoner, drog ned anslaget till Konjunkturinstitutet med
              5 miljoner, anslaget till Ekonomistyrningsverket med 10 miljoner
              och anslaget till Statskontoret med 10 miljoner. Det är möjligt
              att Centerpartiet hade mycket bättre skäl för detta då. Men i
              dag finns inte något av de här förslagen med i regeringens politik,
              utan det är till och med så att man har ökat anslagen mot förra
              året.
            </seg>
            <seg n="687e98d4">
              Jag vill ställa ungefär samma fråga som jag ställde till Christer
              Nylander men ändå något mer tillspetsad, eftersom jag tycker att
              Roger Tiefensee har kort minne.
            </seg>
          </u>
          <note type="speaker" n="0bfe80f9">
            Anf. 16 ROGER TIEFENSEE (c) replik:
          </note>
          <u who="roger_tiefensee_178395" xml:id="i-e72a64f0b6291a91-3" n="bb0647f9">
            <seg n="c57f6143">
              Herr talman! Det är bra att Sonia Karlsson har gott minne. Hon
              är alltid väldigt flink med att söka i tidigare debattprotokoll.
              Det uppskattar jag. Det ger spänst åt en sådan här debatt.
            </seg>
            <seg n="50666fb0">
              Jag tycker inte att det är småttigt att ifrågasätta Vänsterpartiets
              indragning på Konjunkturinstitutet eller Nämnden för offentlig
              upphandling. Jag ifrågasätter inte storleken. När det gäller Konjunkturinstitutet
              hade vi större minskningar i Centerpartiets budget för ett år
              sedan, precis som Sonia nämner. Jag ifrågasätter motivet, att
              man motiverar det med att man är opinionsbildande.
            </seg>
            <seg n="2fa54cbf">
              Då var vårt förslag att man ska slå ihop Nämnden för offentlig
              upphandling med Konkurrensverket, och vi kommer att fortsätta
              att driva det. Jag tror att det blir en bättre fungerande helhet.
            </seg>
          </u>
          <note type="speaker" n="421c2953">
            Anf. 17 SONIA KARLSSON (s) replik:
          </note>
          <u who="sonia_karlsson_85d723" xml:id="i-91519efa7f6a7e67-4" n="0303bad4">
            <seg n="92ef7af7">
              Herr talman! Jag uttalade mig inte om motivet, utan det gällde
              just de indragna pengarna. Jag hänvisade till att Centerpartiet
              för ett år sedan ansåg att man här utan vidare kunde göra indragningar
              på 583 miljoner kronor utan att det skulle påverka någonting.
              Jag tycker ändå att det är ett friskhetstecken att man nu funderar
              lite mer på hur det behöver se ut i den statliga förvaltningen
              och på vilket sätt man ska göra effektiviseringar i stället för
              att bara rakt av påstå att det går så bra att dra ned här utan
              någon större eftertanke.
            </seg>
          </u>
          <note type="speaker" n="6ec26cfd">
            Anf. 18 ROGER TIEFENSEE (c) replik:
          </note>
          <u who="roger_tiefensee_178395" xml:id="i-e72a64f0b6291a91-4" n="bb0647f9">
            <seg n="ed03382e">
              Herr talman! Tolka det gärna som ett friskhetstecken från Centerpartiet.
              Jag tycker också att man ska tolka gårdagens prognos från Konjunkturinstitutet
              som ett friskhetstecken för svensk ekonomi och för regeringens
              ekonomiska politik.
            </seg>
          </u>
          <note n="e2089dcc">
            Överläggningen var härmed avslutad.
          </note>
          <note n="2cbc6df9">
            12 § Allmänna bidrag till kommuner
          </note>
          <note n="b57cb8f2">
            Föredrogs
          </note>
          <note type="speaker" n="265a7743">
            Anf. 19 PER ÅSLING (c):
          </note>
          <u who="per_asling_6cb3ca" xml:id="i-610919f05ca8ab3f-0" n="1d34e637" next="i-920fa8a711c26ad4-0">
            <seg n="664135ad">
              Herr talman! Låt mig göra några konklusioner men även gå igenom
              status avseende utgiftsområde 25 Allmänna bidrag till kommuner.
            </seg>
            <seg n="a26654ed">
              Målet för politikområdet är att skapa goda och likvärdiga förutsättningar
              för kommuner och landsting att uppnå de nationella målen inom
              verksamheter. Verktyget att nå målet är framför allt anslaget
              för kommunalekonomisk utjämning. Det torde råda politisk enighet
              om att en god ekonomi i kommunsektorn är avgörande för välfärden.
              Den kommunala ekonomin har utvecklats positivt under de senare
              åren. År 2005 redovisade kommunsektorn som helhet ett resultat
              före extraordinära poster på 13 miljarder kronor.
            </seg>
            <seg n="38ce17b2">
              Jag tror att det är en relevant bedömning att resultatet bör
              ligga på ungefär denna nivå för att konsolidera ekonomin, det
              vill säga uppfylla kommunlagens krav på god ekonomisk hushållning.
              Det innebär att kostnaden för bland annat reinvesteringar och
              pensionsåtaganden som uppstår till följd av dagens konsumtion
              av kommunala tjänster inte kommer att belasta kommande generationer.
              Det är därför viktigt att kommunerna och landstingen långsiktigt
              kan behålla en tillräckligt hög resultatnivå. I det här sammanhanget
              är det också angeläget att poängtera att arbetet i kommuner och
              landsting med att utforma mål och riktlinjer för vad som är god
              ekonomisk hushållning ska fortsätta.
            </seg>
            <seg n="9bf60fad">
              Herr talman! Utskottet tillstyrker regeringens förslag till anslagsnivåer
              för 2007 inom utgiftsområde 25 Allmänna bidrag till kommuner.
              Utgiftsområdet omfattar huvudsakligen statens bidrag till kommuner
              och landsting men också bidrag och avgifter till systemet för
              kommunalekonomisk utjämning. Även bidrag för utjämning av LSS-kostnader
              lämnas från utgiftsområdet.
            </seg>
            <seg n="646e68a2">
              Anslaget för bidrag till särskilda insatser i vissa kommuner
              och landsting, som tidigare ingick i utgiftsområdet, avskaffas
              från och med nästa år. Det här innebär att antalet anslag inom
              utgiftsområdet från och med 2007 minskas med ett jämfört med det
              i statsbudgeten för 2006 anvisade anslaget. Anslagen under utgiftsområdet
              uppgår 2007 till drygt 72 849 miljoner kronor. Samtliga inslag
              inom utgiftsområdet fastställs enligt 5 kap. 12 § i riksdagsordningen
              genom ett beslut. Frågor som inte påverkar anslagsbelopp, anslagstyp
              eller anslagsvillkor 2007 behandlas emellertid separat.
            </seg>
          </u>
          <note n="fe664f9b">
            I anslutning till regeringens förslag behandlas tre motionsyrkanden
            som har väckts med anledning av propositionens förslag. Motionerna
            är Fi244 av Göran Persson med flera, Fi258 av Lars Ohly med flera
            och Fi272 av Mikaela Valtersson med flera. Utskottsmajoriteten
            avslår de alternativa motionsförslagen. Det föreligger därför
            en reservation från Socialdemokraterna men också tre särskilda
            yttranden: ett från vardera Socialdemokraterna, Vänsterpartiet
            och Miljöpartiet.
          </note>
          <note n="6b34c75e">
            I betänkandet behandlas också två motioner med anknytning till
            kommunala frågor som väckts under den allmänna motionstiden i
            år. Motionerna berör kommunekonomisk utjämning respektive finansiering
            av kommunernas insatser för personer med funktionshinder. Jag
            åsyftar Fi226 av Karl Sigfrid med flera och Fi250 av Lennart Axelsson
            med flera. Utskottet avslår förslagen i motionerna.
          </note>
          <u who="per_asling_6cb3ca" xml:id="i-920fa8a711c26ad4-0" n="1d34e637" prev="i-610919f05ca8ab3f-0">
            <seg n="e2e71008">
              Herr talman! Med denna inledning lämnar jag över ärendet till
              mina kolleger i kammaren med förhoppning om en saklig och bra
              debatt.
            </seg>
          </u>
          <note type="speaker" n="b7583378">
            Anf. 20 TOMMY TERNEMAR (s):
          </note>
          <u who="tommy_ternemar_6089e3" xml:id="i-a3709fa0e74f2697-0" n="7b0d2226">
            <seg n="bd02f275">
              Herr talman! Först vill jag yrka bifall till vår reservation
              inom utgiftsområde 25 punkt 1 samt till reservationen Kommunalekonomisk
              utjämning punkt 2, som vi har gemensamt med Vänsterpartiet och
              Miljöpartiet.
            </seg>
            <seg n="b9a28bc6">
              Min kollega Agneta Gille kommer att ta upp vår reservation i
              punkt 1, så därför vill jag gå över till att kommentera Socialdemokraternas
              särskilda yttrande.
            </seg>
            <seg n="1bab658a">
              När det gäller kommunernas ekonomiska situation ser vi att den
              är mycket gynnsam i dag, bland annat tack vare en stark socialdemokratisk
              politik. Men det gäller nu att spelreglerna för kommunerna blir
              stabila så att de kan planera sin ekonomi på ett bra sätt till
              gagn för medborgarna. Men man kan bli orolig när man ser alliansens
              budgetförslag.
            </seg>
            <seg n="60e6a06c">
              I ett tal, som Reinfeldt höll i Vaxholm den 12 augusti, sades
              följande: Allt som Socialdemokraterna tillför skola och vård kommer
              vi att acceptera.
            </seg>
            <seg n="69614a10">
              Men vi kan nu se att i alliansens första budget skär man ned
              anslagen och urholkar kommunernas skatteunderlag. Totalt innebär
              regeringsförslaget 3 ½ miljarder kronor i minskat ekonomiskt utrymme
              för kommunerna om man jämför med den socialdemokratiska budgetmotionen.
            </seg>
            <seg n="f6612e20">
              Vi motsätter oss förslaget om att avskaffa de riktade statsbidragen
              till personalförstärkning i förskola och komvux. Dessa minskningar
              motsvarar 3,8 miljarder, medan den höjning av det generella statsbidraget
              som regeringen föreslår uppgår till 3,2 miljarder. Det innebär
              att det socialdemokratiska budgetförslaget ger 600 miljoner kronor
              mer till kommunerna i statsbidrag, och det innebär att med det
              socialdemokratiska förslaget blir det mer personal till skola
              och vård.
            </seg>
            <seg n="7b435251">
              Herr talman! Regeringen föreslår att det riktade anslaget till
              särskilda insatser i vissa kommuner och landsting ska upphöra.
              I dessa dagar ser vi med all tydlighet att dessa särskilda insatser
              behövs, när vi ser hur vädrets makter drabbar kommuner i Västsverige
              och människor i Västsverige, till exempel i Arvika i Värmland.
              De sista dygnen har vi också sett rapporter från katastrofen i
              Munkedal.
            </seg>
            <seg n="4bc81f07">
              När försvarsministern var i Göteborgstrakten för några dagar
              sedan frågade oroliga kommunpolitiker: Finns det någon hjälp att
              få?
            </seg>
            <seg n="da0a49b7">
              Nej, det finns inga sådana pengar, blev svaret.
            </seg>
            <seg n="fe146196">
              Med en socialdemokratisk budget hade han kunnat svara dessa kommunalpolitiker:
              Vi ska hjälpa er i den svåra situation ni befinner er i!
            </seg>
            <seg n="610343d2">
              Vi socialdemokrater tycker att det är rimligt att staten har
              en möjlighet att stödja vissa kommuner och landsting just i situationer
              som kommunerna själva inte råder över.
            </seg>
            <seg n="a819c279">
              Sänkningen av arbetslöshetsersättningen, lägre tak i sjukförsäkringen
              och lägre tak i föräldraförsäkringen innebär att hushållens ersättningar
              minskar med ca 5,7 miljarder, vilket i sin tur leder till minskade
              skatteinkomster till kommunerna med ca 1,9 miljarder kronor. Detta
              kan man läsa i utredningstjänstens rapport om kommuneffekter till
              följd av regeringens förslag. Därutöver säger SKL, Sveriges Kommuner
              och Landsting, att kostnaderna för kommunernas försörjningsstöd
              kommer att öka på grund av sänkningen av arbetslöshetsförsäkringen.
              Självklart är det allvarligt för kommunernas ekonomi, men än värre
              är det för de enskilda människor som nu kommer att drabbas av
              alliansens politik och sänkningar.
            </seg>
            <seg n="ad5b1980">
              Vi socialdemokrater utgår ifrån att kommunerna kommer att kompenseras
              för dessa kostnader enligt finansieringsprincipen.
            </seg>
            <seg n="414947f0">
              Herr talman! Vi socialdemokrater kan inte förstå hur alliansen
              kan vilja sänka statsbidragen till komvux med 600 miljoner kronor.
              Vi får nu rapporter om att flera kommuner ställer in kurser på
              komvux. Elever som behöver stärka sig på arbetsmarknaden blir
              utan utbildning, och lärare blir uppsagda. Jag trodde, och säkert
              många med mig, att det handlade om jobb och åter jobb i alliansens
              politik.
            </seg>
            <seg n="024053e7">
              Vi socialdemokrater tycker att det är viktigt att kunna ge människor
              flera chanser i livet, som att komplettera sina kunskaper eller
              att kunna välja en helt ny arbetsbana. För det krävs ofta en ny
              utbildning eller att man ska förbättra sina kunskaper.
            </seg>
            <seg n="a7ec093b">
              Herr talman! Med regeringens politik krymper kommunernas ekonomiska
              utrymme, och det är anmärkningsvärt att finansutskottets majoritet
              ställer sig bakom regeringens förslag som leder till försämrad
              ekonomi i kommunsektorn.
            </seg>
          </u>
          <note type="speaker" n="3aad2bd4">
            Anf. 21 MARIE ENGSTRÖM (v):
          </note>
          <u who="marie_engstrom_68f742" xml:id="i-4758ac2c75ee13a3-0" n="ea52189a">
            <seg n="453077f6">
              Herr talman! Vänsterpartiet har i det här betänkandet ett särskilt
              yttrande där vi vidhåller uppfattningen att anslagen inom utgiftsområde
              25 bör vara 762 miljoner högre än vad regeringen har anvisat i
              sin ram. Det beror dels på att vi nästa år avsätter ett riktat
              statsbidrag för höjning av kvinnors löner, dels på att vi avvisar
              regeringens förslag om överföring av stödet till vuxenutbildningen
              från utgiftsområde 16. Det betyder också att vi står fast vid
              tidigare riksdagsbeslut om riktade statsbidrag till vuxenutbildningen.
              Därefter bör frågan om den framtida utbildningen för vuxna utredas.
            </seg>
            <seg n="45111a38">
              Ekonomin för kommuner och landsting har ju förbättrats. Konjunkturuppgången
              ger bättre skatteintäkter, men det är värt att komma ihåg att
              de regionala skillnaderna ändå kan vara stora. Den här utvecklingen
              tycker vi inte är den nuvarande regeringens förtjänst, utan det
              är en effekt av den gamla majoritetens ekonomiska politik som
              både innehöll resurser till kommunsektorn och satsningar för flera
              jobb.
            </seg>
            <seg n="8480b40d">
              Sveriges Kommuner och Landsting har pekat på att det är viktigt
              att vi tar till oss att kommunsektorns ekonomi på sikt kan komma
              att försämras. Vi från Vänsterpartiets sida menar att det är viktigt
              att vi ger långsiktiga planeringsförutsättningar. Vi föreslår
              därför på sikt höjda statsbidrag. Vi vill skapa möjligheter för
              att kommunerna ska kunna anställa flera och vi vill skapa möjligheter
              för att kunna få upp kvinnors löner.
            </seg>
            <seg n="c11f1962">
              I majoritetstexten kan man läsa att mångfalden av producenter
              och flera alternativ inom kommunsektorn är lösningen på kvinnors
              låga löner. Man skriver att med mer än en arbetsgivare skulle
              man lättare kunna påverka arbetstid, arbetsvillkor och lönenivåer.
              Är det så?
            </seg>
            <seg n="591dc1f0">
              I Värmlands landsting infördes den här ordningen under den förra
              mandatperioden med en borgerlig majoritet. Inte blev det några
              höjda löner för kvinnor av det experimentet.
            </seg>
            <seg n="12563988">
              Vad menar majoriteten med att det är genom konkurrens mellan
              arbetsgivare som lönerna höjs? Inte har väl de kvinnor som jobbar
              inom till exempel handel högre löner? Det är väl ändå ett konkurrensutsatt
              område.
            </seg>
            <seg n="e795f5fd">
              Som en randanmärkning kan man påpeka att regeringens förslag
              om sänkta skatter faktiskt ökar de ekonomiska skillnaderna mellan
              kvinnor och män. Det är viktigt att komma ihåg.
            </seg>
            <seg n="d8c04fba">
              Herr talman! I betänkandet ondgör sig majoriteten över att Vänsterpartiet
              inte kompenserar kommunerna för de effekter som Vänsterpartiets
              förslag skulle ge. Det är fel. Man har glömt att Vänsterpartiet
              i sina skatteförslag vill minska möjligheten för höginkomsttagare
              att göra grundavdrag. Den beräkningen, som faktiskt innebär en
              förstärkning med ca 1 miljard enligt riksdagens utredningstjänst,
              har man helt och hållet utelämnat. Jag menar att de uppgifter
              som majoriteten har skrivit i betänkandet är helt fel.
            </seg>
            <seg n="63b5442f">
              På samma sida som Vänsterpartiet får kritik skriver man också:
              I detta sammanhang vill utskottet särskilt poängtera att en bristfällig
              kompensation för effekterna av statliga beslut som påverkar de
              kommunala skattebaserna försämrar stabiliteten i finansieringsbasen
              för kommunernas verksamheter.
            </seg>
            <seg n="063a2a58">
              Ja, visst. Vem håller inte med om det? Det är naturligtvis helt
              riktigt. Sedan beskriver man alla hemskheter som kan inträffa
              med höjda kommunalskatter och så vidare om man inte har en god
              hushållning med ekonomin.
            </seg>
            <seg n="b5035c98">
              Sveriges Kommuner och Landsting påtalade häromdagen att regeringens
              arbetsmarknadspolitik kommer att leda till ökade kostnader för
              socialbidrag. Jag har också tagit del av den utredning som RUT
              har gjort när det gäller försämringarna i socialförsäkringarna.
              Där står det faktiskt att kommunernas ekonomi kommer att försämras
              med 1,9 miljarder kronor.
            </seg>
            <seg n="700d0fa3">
              Därför måste jag fråga majoritetsföreträdarna: Har ni tagit hänsyn
              till de effekterna?
            </seg>
            <seg n="388ba22a">
              Herr talman! I betänkandet finns en motivreservation om den kommunala
              utjämningen. Där slår vi fast att syftet med systemet är att skapa
              likvärdiga ekonomiska förutsättningar för kommuner och landsting
              att ta del av tillväxten i landet och att kostnadsutjämningen
              ska kunna utjämna skillnader i välfärd mellan kommunerna.
            </seg>
            <seg n="46d36ee0">
              År 2005 sjösattes dagens system som en motionär har synpunkter
              på. Det finns anledning att följa upp den frågan längre fram och
              återkomma i debatten.
            </seg>
          </u>
          <note n="04d14255">
            Herr talman! Jag yrkar bifall till reservation nr 2.
          </note>
          <note type="speaker" n="6c83a27c">
            Anf. 22 MIKAELA VALTERSSON (mp):
          </note>
          <u who="mikaela_valtersson_1cc5d9" xml:id="i-62acd9ab7b4d024c-0" n="ec2c209d">
            <seg n="7b529061">
              Herr talman! Den nytillträdda regeringen har ju föreslagit omfattande
              försämringar för dem som har det allra sämst. Det har debatterats
              flitigt de senaste veckorna, inte minst under en lång dag här
              i kammaren i går.
            </seg>
            <seg n="1ce0eb21">
              Ni har kanske inte undgått Miljöpartiets kraftiga kritik mot
              denna politik. Regeringens politik leder till större otrygghet,
              mindre rörlighet på arbetsmarknaden och en kraftfull omfördelning
              från dem med de högsta inkomsterna till dem som tjänar allra minst.
            </seg>
            <seg n="f9621c52">
              Det är emellertid inte bara de arbetslösa som drabbas av regeringens
              drastiska förändringar av arbetslöshetsförsäkringen. Även kommunerna
              kommer att drabbas på grund av att färre individer kommer att
              vara försäkrade i a-kassan. När färre har rätt till a-kassa kommer
              kommunernas kostnader för försörjningsstöd med stor sannolikhet
              att öka.
            </seg>
            <seg n="c162091b">
              Med regeringens regelförändringar i arbetslöshetsförsäkringen
              ställs det större krav på att kvalificera sig till att bli en
              del av försäkringskollektivet. Framför allt unga människor som
              tidigare har kunnat erhålla a-kassa på grundnivå efter en karenstid
              på tre månader, det som kallas studerandevillkoret, kommer nu
              i stället att vara hänvisade till kommunernas försörjningsstöd.
              Det kommer också att påverka kommunernas, och inte bara dessa
              individers, ekonomi.
            </seg>
            <seg n="06e2f2aa">
              Exakt hur många som kommer att drabbas är oklart. En siffra som
              har nämnts från Sveriges Kommuner och Landsting är ca 38 000 studerande.
            </seg>
            <seg n="9ccbe0f5">
              Alldeles oavsett hur många det är borde regeringen enligt finansieringsprincipen
              ha tagit med detta i beräkningarna när det gäller statsbidragen
              till kommunerna. Att det inte är gjort menar vi från Miljöpartiet
              är allvarligt. Alla regelförändringar som vi genomför här i riksdagen
              måste analyseras utifrån de eventuella konsekvenser de får för
              kommunernas ekonomi. Att bara vältra över kostnaderna som regeringen
              nu gör är oacceptabelt.
            </seg>
            <seg n="5f38c85c">
              Herr talman! Regeringen föreslår inom utgiftsområde 25 att det
              statliga stödet för utbildning av vuxna minskas med 600 miljoner
              kronor. Medlen överförs till anslag 48:1 för kommunalekonomisk
              utjämning. Överföringen av medlen till det anslaget stöder vi
              från Miljöpartiet. Miljöpartiet har länge konsekvent kämpat för
              en mindre del riktade statsbidrag till kommunerna och en högre
              del generella statsbidrag. Att regeringen nu anvisar att det ska
              bli regel tycker vi är välkommet.
            </seg>
            <seg n="c20840ba">
              Jag vill dock kraftigt markera att vi inte ställer oss bakom
              regeringens nedskärning av anslaget. Motiveringen att det nu är
              högkonjunktur och inte skulle vara befogat att satsa på vidareutbildning
              och kompetenshöjning verkar helt taget ur luften. Från Miljöpartiet
              menar vi tvärtom. Samhällsutvecklingen och den snabba strukturomvandling
              av arbetsmarknaden som vi ser i dag ställer stora krav framför
              allt på dem med lägst utbildning. Utan ett livslångt lärande och
              möjlighet att även i vuxen ålder skaffa sig kunskap som man tidigare
              missat blir det svårt för dem som inte uppfyller arbetsmarknadens
              kompetenskrav att komma tillbaka i sysselsättning.
            </seg>
            <seg n="6cdb7ab0">
              Vi anser att alla människor alltid ska ha möjlighet till nya
              livschanser. Självklart räcker inte det statliga stödet för utbildning
              av vuxna för att täcka behovet av vidareutbildning, kompetenshöjning
              och möjlighet till nya livschanser för människor. Men det är en
              viktig del.
            </seg>
            <seg n="c8f0706f">
              Den kraftiga nedskärning som regeringen nu gör är ett slag i
              ansiktet på många människor som brinner för att ta tillbaka förlorade
              år och skapa sig nya möjligheter i livet. Vi menar att de 600
              miljoner som regeringen har reducerat vuxenutbildningen med måste
              återföras.
            </seg>
            <seg n="f57c6739">
              Avslutningsvis vill jag säga att Miljöpartiet i sin budgetmotion
              och skattemotion presenterat ett helhetsförslag för den ekonomiska
              politiken. Eftersom motionen fallit genom att riksdagen har beslutat
              om utgiftsramar i enlighet med regeringens förslag har vi valt
              att i ett särskilt yttrande utveckla vilken fördelning, ram och
              prioritering som vi vill ha för utgiftsområde 25.
            </seg>
          </u>
          <note n="5c6a80b4">
            Jag yrkar härmed bifall till den gemensamma reservation vi har
            med Socialdemokraterna och Vänsterpartiet, reservation nr 2.
          </note>
          <note type="speaker" n="7d28e41b">
            Anf. 23 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-9f7778e2af2f8583-1" n="4c00bed0">
            <seg n="42f3e2ff">
              Herr talman! Det är verkligen glädjande att konstatera en sådan
              resultatförbättring i Sveriges kommuner. Det beror naturligtvis
              dels på att den förra regeringen såg till att ekonomin stärktes,
              dels på att vi har en god konjunktur som gör att skatteintäkterna
              har ökat. Det är ju skatteintäkterna som har ökat så otroligt
              mycket, med upp mot 1920 miljarder. Jag tror att det är viktigt
              att se den här diskussionen i det perspektivet när vi diskuterar
              förändringarna i statliga bidrag. Att det är så stora förbättringar
              beror på bättre ekonomi.
            </seg>
            <seg n="244bf85e">
              Det krävs en stabil ekonomi för att kommunerna ska kunna möta
              framtida utmaningar.
            </seg>
            <seg n="f2ce1813">
              Med flera äldre kommer kraven på service, vård och omsorg att
              öka. Alliansen har gått till val på att vi ska prioritera service
              och de viktiga verksamheterna inom den offentliga sektorn snarare
              än ersättningar och bidrag.
            </seg>
            <seg n="d339af53">
              Det kommer att bli belastningar på kommunerna, både genom att
              invånarna i kommunerna blir äldre och behöver mer vård och genom
              att många anställda går i pension. Det gäller faktiskt särskilt
              inom vården och landstingen.
            </seg>
            <seg n="058f5200">
              Det krävs, precis som tidigare har nämnts, en del investeringar
              för att kunna bibehålla kvaliteten och utveckla verksamheterna.
              Det här, herr talman, är faktiskt en generationsfråga. Det är
              bara med fortsatt stark ekonomi och god hushållning som vi kan
              undvika att kostnader i dag riskerar att belasta framtida generationer.
              Detta är den verkliga utmaning som vi borde diskutera här, för
              det är det här som vi alla måste finna lösningar till.
            </seg>
            <seg n="2b15971e">
              Syftet med de kommunala utjämningsbidragen är att utjämna olika
              förutsättningar, och det är viktigt för den kommunala ekonomin.
              Men ännu viktigare är, som jag sade, utvecklingen av samhällsekonomin,
              jobben och ökade skatteintäkter. Den nya regeringens politik prioriterar
              åtgärder för att få flera i arbete, och detta är ju det avgörande
              för en stark kommunal ekonomi som utgör basen för att invånarna
              ska ha en service med god kvalitet och tillgänglighet inom vård,
              skola och omsorg. Utvecklingen av en tjänstesektor, herr talman,
              är här en nyckel för att både utveckla en lokal ekonomi och öppna
              för alternativ och konkurrens inom de kommunala verksamheterna.
            </seg>
            <seg n="15d3877c">
              Utskottsmajoriteten avstyrker motionen från v och mp därför att
              man faktiskt inte kompenserar kommunerna för ökade kostnader.
              Om den kommunala ekonomin försvagas minskar naturligtvis möjligheterna
              att ge den kvalitet och erbjuda den tillgänglighet som krävs i
              den kommunala tjänstesektorn. Dessutom leder det till att beroendet
              av kommunala bidrag i sin tur ökar. Detta slår mot och begränsar
              självbestämmandet i våra kommuner.
            </seg>
            <seg n="4087fefb">
              Alternativet, herr talman, är höjning av kommunalskatterna. Men
              vi i alliansen anser att detta måste undvikas så långt det någonsin
              är möjligt eftersom det kommer att slå mot den ekonomiska tillväxten.
              Vi får färre i arbete, och vi kommer att vara inne i en dålig
              cirkel, som vi såg under så många år.
            </seg>
            <seg n="7b5aa306">
              Bidragen till kommunerna får inte enligt vår uppfattning betyda
              detaljstyrning så att kommunerna blir ett slags kasperdockor som
              styrs av statliga fingrar. Alliansens politik innebär att bidragen
              så långt det är möjligt ska vara generella och inte specialinriktade
              och villkorade. I budgeten för 2007 kommer därför sammanlagt 11
              miljarder att tillföras de allmänna kommunbidragen, pengar som
              tidigare anslagits till andra anslagsområden.
            </seg>
            <seg n="5220defa">
              Vi i alliansen litar på att kommunpolitikerna, oavsett partifärg,
              kan göra kloka avvägningar utifrån sina lokala förutsättningar
              och att de är betydligt bättre skickade än vi här i riksdagen
              att göra sådana avvägningar.
            </seg>
            <seg n="389aab1e">
              Utöver förflyttningar av generella bidrag förstärker regeringen
              utjämningen med ett tillskott på 1 miljard kronor som just ska
              gå till att stärka kommunernas ekonomi och, återigen, servicen
              till invånarna. Man aviserar ytterligare stora förstärkningar
              under de kommande åren.
            </seg>
            <seg n="04d43a10">
              Regeringen aviserar i budgeten att den kommunala utjämningen
              ska ses över och den statliga utredningen som den förra regeringen
              tillsatte 2005, vars delbetänkande lagts fram, ska ligga till
              grund för en eventuell översyn av den kommunala utjämningen. Därtill
              kommer Ansvarskommittén att lägga fram sitt betänkande. Detta
              kommer att betyda en rad förslag som förskjuter ansvarsgränserna
              mellan statlig och lokal nivå. Allt detta kommer att påverka och
              ge nya förutsättningar för den kommunala utjämningen.
            </seg>
            <seg n="1d8ba432">
              Herr talman! Jag har i första hand velat uppehålla mig vid principiella
              synpunkter och anser att det finns skäl att inför eventuella framtida
              förändringar också nämna utskottsmajoritetens kommentarer angående
              en motion som just tar upp utgångspunkterna för utjämningen. Utskottsmajoriteten
              pekar på att det finns brister i den kommunala utjämningen. Vad
              gäller skatteutjämningen finns olyckliga marginaleffekter som
              gör att kommuner inte tar sig an och ser till att man får en tillräckligt
              tillväxtvänlig politik, och kostnadsutjämningen är svår att förstå.
            </seg>
            <seg n="92db4b72">
              Utskottet betonar att den kommunala utjämningen ska stimulera
              tillväxt och ge drivkrafter till ökad skattekraft i kommunerna.
              Kommunernas rätt att bestämma över skattesatsen måste värnas,
              och förutsättningarna för att varje kommun och landsting tar ansvar
              för den lokala utvecklingen och effektiviseringen måste förbättras.
              Kostnadsutjämningen ska naturligtvis så långt det någonsin är
              möjligt vara begriplig och ta hänsyn till verkliga kostnader och
              kostnadsskillnader, inte fiktiva standardnivåer.
            </seg>
            <seg n="7ccef169">
              Herr talman! Vi behandlar ett antal mer specifika frågor i betänkandet,
              men jag avstår från att kommentera dem och överlåter detta till
              mina vänner i alliansen.
            </seg>
          </u>
          <note n="80379071">
            Herr talman! Med detta vill jag yrka bifall till finansutskottets
            förslag i betänkande nr 3 och avslag på samtliga reservationer.
          </note>
          <note type="speaker" n="bf3ae2f0">
            Anf. 24 TOMMY TERNEMAR (s) replik:
          </note>
          <u who="tommy_ternemar_6089e3" xml:id="i-a3709fa0e74f2697-1" n="7b0d2226">
            <seg n="cb9dddb4">
              Herr talman! Vår före detta finansminister Pär Nuder har ju inte
              anmält sig till debatten utan överlåtit till mig bland annat att
              föra vår talan. Men jag tror att han precis som jag skulle ha
              tackat Anna Lilliehöök för att hon tycker att Socialdemokraterna
              har haft ordning på ekonomin och att det därför går så bra för
              de svenska kommunerna. Det tackar både Pär och jag för att hon
              har sagt.
            </seg>
            <seg n="e476d987">
              Det som är lite förundrande är att när det ändå går bra för kommunerna
              skulle man ju vilja att det får fortsätta på ett bra sätt. Vi
              är flera från oppositionen som i våra anföranden har pekat på
              vad utredningstjänsten har kommit fram till utifrån de försämringar
              som görs i bland annat a-kassa, föräldraförsäkring och sjukpenning.
              Man säger att skatteinkomsterna för kommunerna minskar med 1,9
              miljarder.
            </seg>
            <seg n="a97f6113">
              Jag vill först fråga Anna om du har läst vad utredningen säger.
              Varför kompenserar ni inte kommunerna för detta bortfall?
            </seg>
          </u>
          <note type="speaker" n="fb1d8a08">
            Anf. 25 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-9f7778e2af2f8583-2" n="4c00bed0">
            <seg n="6a5dda08">
              Herr talman! Vi i alliansen har satsat på att vi ska ha flera
              i arbete. Vi ska ändra situationen med ett stort antal människor
              utanför arbetsmarknaden som fastnar i utanförskap. Varje förslag
              vi lägger fram syftar till att flera ska komma i arbete. Det betyder
              ju att det blir högre skatteintäkter och mer pengar till kommunerna.
            </seg>
            <seg n="7cc70a03">
              Det ska inte fortsätta att vara en politik där man inte satsar
              på att få flera i arbete utan tvärtom, de som står längst bort
              från arbetsmarknaden ska vara de som ges bäst möjlighet genom
              bland annat våra nystartsjobb. Det är här den positiva cirkeln
              kommer. Vi ska inte ha många som står utanför arbetsmarknaden
              utan jobb. Tvärtom ska det vara flera i jobb.
            </seg>
            <seg n="b4f5b460">
              Det finns goda exempel i kommunerna. I bland annat Helsingfors,
              i Skärholmen, har man haft ett projekt med jobbgaranti. Herr talman!
              Man har garanterat att de som saknar arbete och har kommunalt
              ekonomiskt stöd ska få arbete inom sex dagar. Det har fungerat.
            </seg>
            <seg n="82d6e88a">
              Det finns möjligheter. Det är bara lite tråkigt att den gamla
              regeringen inte tog tillräckligt vara på detta.
            </seg>
          </u>
          <note type="speaker" n="99ff0944">
            Anf. 26 TOMMY TERNEMAR (s) replik:
          </note>
          <u who="tommy_ternemar_6089e3" xml:id="i-a3709fa0e74f2697-2" n="7b0d2226">
            <seg n="7d146c9c">
              Herr talman! Vi socialdemokrater har den fulla sysselsättningen
              högt upp på den politiska dagordningen. Men skillnaden mellan
              socialdemokrater och alliansen är att vi även hjälper de människor
              som eventuellt drabbas av arbetslöshet och sjukdom. Även vid full
              sysselsättning kommer det alltid att finnas människor som kommer
              att vara tvungna att byta jobb och under en period vara arbetslösa.
              Dem stöder vi också.
            </seg>
            <seg n="3baec34a">
              Utredningen visar att 1,9 miljarder fattas, och ni bryter den
              överenskommelse vi ingick i denna kammare, den så kallade finansieringsprincipen.
              Är det ett nytt sätt att se på kommunerna som nu träder fram i
              alliansens politik?
            </seg>
          </u>
          <note type="speaker" n="72553760">
            Anf. 27 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-9f7778e2af2f8583-3" n="4c00bed0">
            <seg n="fb533a11">
              Herr talman! Under de närmaste åren kommer kommunernas ekonomi
              att stärkas via att vi ser till att flera är i jobb, att lokala
              ekonomier byggs upp och att tjänstesektorn utvecklas. Det är här
              vi ska satsa.
            </seg>
            <seg n="7ae63685">
              Jag har inte läst utredningen som Tommy Ternemar har i handen.
              Men det viktiga är att flera jobbar och att det blir mer skatteintäkter.
              Det är det det här syftar till. Precis som att tillväxten förra
              året ökade med 19 miljarder får vi hoppas att med flera i arbete
              ska också skatteintäkterna öka. Det är det vi ska fokusera på,
              inte att lika många hålls kvar i utanförskap och utan jobb som
              tidigare. Det är den politiken som den föregående regeringen tyvärr
              fastnade i under så lång tid. Det är det vi ändrar på flera i
              jobb. Det innebär i sin tur bättre ekonomiska förutsättningar
              i den kommunala verksamheten. Återigen: Det är det som är det
              viktiga för den kommunala verksamheten, inte de statliga bidragen.
            </seg>
          </u>
          <note type="speaker" n="a8f03051">
            Anf. 28 MARIE ENGSTRÖM (v) replik:
          </note>
          <u who="marie_engstrom_68f742" xml:id="i-4758ac2c75ee13a3-1" n="ea52189a">
            <seg n="f1e4d5d4">
              Herr talman! Vi har haft en het höst. Jag jobbar vanligtvis i
              skatteutskottet, och jag har vant mig vid att det dimper ned propositioner
              på riksdagens bord som är mer eller mindre beredda och förberedda.
              Många har inte ens passerat Lagrådet eller någon annan instans
              som borde ha läst förslagen.
            </seg>
            <seg n="cd675b1f">
              När det gäller majoritetens förslag vad gäller kommunernas ekonomi
              verkar det som om i princip samma sak händer här. Man har så bråttom
              att man inte riktigt har hunnit ta hänsyn till på vilket sätt
              detta påverkar kommunerna. I någon mening har jag samma fråga
              som Tommy Ternemar, och jag tyckte inte heller att Anna Lilliehöök
              svarade på ett tillfredsställande sätt. Jag antar att det handlar
              om att det egentligen inte finns något svar på frågan.
            </seg>
            <seg n="58702d75">
              Man kan stå här i talarstolen och hoppas att skatteintäkterna
              ska öka. Nu ser det bra ut. Javisst, det finns ett starkt samband
              mellan en bra konjunktur och bra ekonomi i kommunerna. Men så
              är det inte hela tiden. Man måste också ta hänsyn till vad Sveriges
              Kommuner och Landsting säger, nämligen att ekonomin på sikt kommer
              att försämras. Vad har Anna Lilliehöök för kommentar till detta?
            </seg>
          </u>
          <note type="speaker" n="1bc0aef6">
            Anf. 29 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-9f7778e2af2f8583-4" n="4c00bed0">
            <seg n="8f4fb994">
              Herr talman! När det gäller de förslag vi har fått från oppositionen
              om avsnittet om kommunal ekonomi har vi konstaterat att det inte
              finns medel som täcker upp för kostnaderna för förslagen som har
              lagts fram. Det har varit svårt att urskilja hur effekterna ser
              ut. Vi har till och med bett utredningstjänsten att försöka få
              fram uppgifter, till exempel hur Vänsterpartiets förslag faktiskt
              slår.
            </seg>
            <seg n="2578bf28">
              Socialdemokraterna har tyvärr haft ännu svårare att få fram vilka
              effekter detta får. Därför har det varit svårt för oss att över
              huvud taget kommentera motförslagen. Däremot finns i budgeten,
              om man läser det här avsnittet, enormt goda härledningar, det
              vill säga exakt hur pengarna flyttas från olika anslag till detta
              anslag. Varje krona av de 11 miljarder som flyttas finns redovisad.
              Det går att läsa ut. Problemet är snarare att vi inte har kunnat
              ta ställning till de alternativa förslagen med hänsyn till att
              vi inte vet hur finansieringen ska se ut.
            </seg>
            <seg n="4c104122">
              Vi vägrar riskera att få en försämrad kommunal ekonomi på grund
              av riktade kommunala bidrag.
            </seg>
          </u>
          <note type="speaker" n="3f96e892">
            Anf. 30 MARIE ENGSTRÖM (v) replik:
          </note>
          <u who="marie_engstrom_68f742" xml:id="i-4758ac2c75ee13a3-2" n="ea52189a">
            <seg n="8d63270e">
              Herr talman! I stället för att svara på min fråga får jag en
              kommentar om hur svårt det är att gräva i Vänsterpartiets budgetalternativ.
            </seg>
            <seg n="5186e416">
              I mitt anförande tog jag upp de fel ni har gjort när ni har tittat
              på Vänsterpartiets budgetalternativ och effekterna på kommunernas
              ekonomi. Jag kan säga en gång till att jag vet att effekterna
              av våra skatteförslag innebär ett plus för kommunernas ekonomi.
              De har inte någon negativ effekt, som majoriteten skriver i betänkandet.
              Då är vi klara med det.
            </seg>
            <seg n="260b8316">
              Jag kan ge Anna Lilliehöök en möjlighet till att försöka förklara
              hur majoriteten vill tillförsäkra kommunerna en god ekonomi de
              kommande åren mot bakgrund av de varningssignaler som trots allt
              Sveriges Kommuner och Landsting har levererat. Det är också mot
              bakgrund av att ni i ert alternativ inte har tagit hänsyn till
              de negativa effekter för kommunernas ekonomi som är ett resultat
              av er arbetsmarknadspolitik och försämringarna på socialförsäkringens
              område.
            </seg>
          </u>
          <note type="speaker" n="00ffcc40">
            Anf. 31 ANNA LILLIEHÖÖK (m) replik:
          </note>
          <u who="anna_lilliehook_63216f" xml:id="i-9f7778e2af2f8583-5" n="4c00bed0">
            <seg n="f73c20c5">
              Herr talman! Den borgerliga regeringen har i sin budget för kommande
              år föreslagit mycket kraftiga tillskott till den kommunala sektorn.
              Det är för att kunna garantera att den kommunala servicen, vård,
              skola och omsorg, faktiskt finns där tillgänglig med god kvalitet
              för invånarna. Detta är vårt fokus, och detta är vad vår framtida
              budget innebär.
            </seg>
            <seg n="2d793279">
              Vi har också sett till att vi begränsar de specialdestinerade
              bidragen. Det betyder i sin tur att kommunerna kommer att kunna
              prioritera, välja de områden där de faktiskt behöver lägga pengarna,
              för att kunna ge service och för att se till att den kommunala
              ekonomin förblir så god som den är i dag och kommer att vara under
              de närmaste åren. Med regeringens politik kommer den kommunala
              ekonomin att vara stark under den överblickbara framtid som finns
              med i den här budgeten.
            </seg>
          </u>
          <note type="speaker" n="44d26812">
            Anf. 32 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-c9b6c52ca34189ef-0" n="ba805e1a">
            <seg n="93b702cc">
              Herr talman! Kommuner och landsting är medborgarnas mest tydliga
              folkvalda instanser. Det är där tryggheten, delaktigheten och
              tydligheten finns i samhällsbyggandet. Det är viktigt att ge kommuner
              och landsting samma förutsättningar att utvecklas och kunna erbjuda
              sina medborgare en bra service på lika villkor. I det arbetet
              har också riksdagen en viktig roll.
            </seg>
            <seg n="fd0167d1">
              Den främsta rollen är kanske att inte peta i detaljer utan låta
              demokratin på den lokala och regionala nivån blomstra samtidigt
              som stabiliteten garanteras. Det gäller alltså att lita på de
              lokala och regionala företrädarna.
            </seg>
            <seg n="69a778e0">
              Grundläggande för en stabil kommunal verksamhet är en god ekonomisk
              hushållning. Därför är det viktigt att skapa system så att lokala
              och regionala politiker kan ha en långsiktig planering av sin
              verksamhet, samtidigt som medborgarna tydligt kan peka ut vem
              som har ansvaret för den verksamhet som bedrivs när det går snett.
              Har vi inte ett sådant system undergräver vi demokratibegreppet.
              Därför är det naturligt, som regeringen nu gör, att så långt som
              möjligt gå över till generella statsbidrag och slopa de specialdestinerade
              bidragen. Det är en linje som Kommun- och Landstingsförbundet
              drivit i många år.
            </seg>
            <seg n="b961759b">
              Herr talman! Kommunsektorn visar i dag upp en god ekonomi. Den
              nivån behövs för att klara kravet om en god ekonomisk hushållning
              och därmed också konsolidera ekonomin i kommunerna. En del i arbetet
              att stimulera effektiviseringar inom den kommunala sektorn är
              att skapa förfinad och jämförbar statistik mellan kommunerna.
              Därför är satsningen på utarbetandet av den här typen av statistik
              ett bra inslag i det här arbetet. Den statistik vi har haft hittills
              har inte varit kvalitetssäkrad, så den här satsningen är mycket
              bra.
            </seg>
            <seg n="7a74b8dc">
              Herr talman! Skatteutjämningen är en fråga som ofta föranleder
              en stor debatt. När vi diskuterar det här bör vi ha klart för
              oss att det viktiga för kommuner och landsting är stabila och
              långsiktiga skattebaser. Skatteutjämningsinstrumentet är enbart
              ett reparationsinstrument i de här sammanhangen, men ett viktigt
              sådant.
            </seg>
            <seg n="5ebc5934">
              Skatteutjämningen ska bidra till att ge kommuner och landsting
              likvärdiga ekonomiska förutsättningar samtidigt som det är ett
              instrument för ekonomiska regleringar mellan staten och kommunsektorn.
              Vi kan vara överens om att skatteutjämningens komplexitet i dag
              är stor och att det behövs en översyn och en förenkling. Men att
              gå in och göra förändringar i nuvarande system utan en analys
              är inte realistiskt. Den utredning som pågår bör utvärderas och
              nya insteg göras. Jag ser därför fram emot kommande initiativ
              i den här frågan från regeringens sida.
            </seg>
            <seg n="0884cb86">
              Skatteutjämningen upplevs alltför ofta som en inflammerad fråga,
              och låsningarna är ofta stora och många. Man kan tala om såväl
              saklig som osaklig kritik på det här området. Men det gäller att
              ha klart för sig att de tydliga spelregler som ska finnas mellan
              staten och kommunerna och mellan kommunerna och medborgarna måste
              vara tydligare.
            </seg>
            <seg n="80019249">
              I det sammanhanget åligger det de kommunala politikerna att se
              till att verksamheten bedrivs så effektivt som möjligt, att marknadsföra
              kommunen på ett bra sätt så att den blir attraktiv som företags-
              och boendeort, och därmed själva som kommunpolitiker skapa sina
              stabila skattebaser.
            </seg>
            <seg n="29e83bf5">
              I det här arbetet kan skattesänkningar vara en väg att göra kommuner
              mer attraktiva, men bedömningar av det slaget är inte en fråga
              för oss här i riksdagen. Det är för den lokalt valda församlingen.
            </seg>
            <seg n="6007414d">
              Jag vill i det sammanhanget belysa den strategi som det vänsterstyrda
              Fagersta har tillämpat under den senaste valperioden, med en systematisk
              skattesänkning om 10 öre per år. Kommentarerna kring det här från
              kommunalrådet i Fagersta är att det har gett kommunen tiofalt
              tillbaka. Men det här är alltså en bedömning som kommunerna själva
              ska göra, inte vi i den här kammaren.
            </seg>
            <seg n="4d380d92">
              Herr talman! Frågan om herrelösa fastigheter har debatterats
              mycket under den gångna mandatperioden. Svaren från dåvarande
              regering var avvisande och avvaktande. Det är därför häpnadsväckande
              att dåvarande regerings ledamöter dagarna efter valet vänder på
              kappan, motionerar och i reservation driver frågan om rivning
              av de här fastigheterna. Nu ser de det som naturligt att de här
              fastigheterna rivs och att pengar frigörs för det.
            </seg>
            <seg n="a52326b6">
              Det är alltså fråga om 5 miljoner, och detta bör kunna genomföras
              skyndsamt efter en snabb inventering. Men det är ändå rimligt
              att ge den nya regeringen några dagars eftertanke, då frågan kan
              vara principiellt viktig. Jag är övertygad om att den nuvarande
              regeringen inte kommer att dra frågan i någon långbänk på samma
              sätt som den tidigare regeringen har gjort, och jag ser därför
              fram emot en lösning i frågan under våren.
            </seg>
            <seg n="d3afc70b">
              Herr talman! Trots allt kan jag i det här ärendet konstatera
              att skillnaden i anslagsnivå mellan majoriteten av partier här
              i kammaren inte är stor. Det skiljer bara någon procent upp och
              ned i anslagsnivå i förhållande till utskottets förslag. Det är
              alltså, som jag ser det, i stort sett en stor samsyn i den här
              frågan i kammaren.
            </seg>
          </u>
          <note n="dcb3b56d">
            Med det konstaterandet, herr talman, yrkar jag bifall till utskottets
            förslag till beslut.
          </note>
          <note type="speaker" n="8a179a9a">
            Anf. 33 TOMMY TERNEMAR (s) replik:
          </note>
          <u who="tommy_ternemar_6089e3" xml:id="i-a3709fa0e74f2697-3" n="7b0d2226">
            <seg n="b019366d">
              Herr talman! I en tidigare replik till Anna Lilliehöök påpekade
              jag utredningstjänstens rapport om de sänkta skatteinkomsterna
              för kommunerna med 1,9 miljarder, och hon sade att hon inte hade
              läst den. Då frågar jag Jörgen Johansson: Har du läst den?
            </seg>
            <seg n="21f2a396">
              Du har vid flera tillfällen hävdat finansieringsprincipen väldigt
              högt, Jörgen. Jag frågar: Varför ska den inte gälla nu när vi
              har fått en alliansregering?
            </seg>
          </u>
          <note type="speaker" n="0797dc90">
            Anf. 34 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-c9b6c52ca34189ef-1" n="ba805e1a">
            <seg n="0f13a22c">
              Herr talman! Finansieringsprincipen gäller. Den gäller även i
              fortsättningen.
            </seg>
            <seg n="8d7d72ba">
              Jag har inte läst den där utredningen i detalj, men jag har läst
              referat av den.
            </seg>
            <seg n="cdfd2e47">
              Den principiella inställningen är ju den, precis som sades tidigare
              här, att när var femte svensk lever i ett utanförskap är det prioriterade
              målet för regeringen att få människor i arbete. Får vi människor
              i arbete frigör vi också pengar till kommunerna.
            </seg>
            <seg n="f0ce818c">
              Sedan är det väl så, att när man gör den här typen av förändringar
              måste man ha ett ödmjukt beteende. Har man inte det tror jag att
              man misslyckas redan från början. Det gäller att följa utvecklingen.
              Det gäller att ha en djup dialog med Kommun- och Landstingsförbundet
              i de här frågorna. Men inriktningen är, trots allt, efter dessa
              tre månader med en ny regering att snabbt få in så många som möjligt
              i arbete. Sedan får vi följa utvecklingen och vara observanta.
              Blir det fel får vi rätta till det.
            </seg>
            <seg n="f892ecab">
              Det direkta svaret på din fråga är, som sagt, att finansieringsprincipen
              gäller.
            </seg>
          </u>
          <note type="speaker" n="ef1fa9ca">
            Anf. 35 TOMMY TERNEMAR (s) replik:
          </note>
          <u who="tommy_ternemar_6089e3" xml:id="i-a3709fa0e74f2697-4" n="7b0d2226">
            <seg n="45226929">
              Herr talman! Jag konstaterar då att ni har kommit fram till,
              precis som utredningstjänsten har gjort, att det handlar om 1,9
              miljoner i minskade skatteinkomster för kommunerna och att ni
              kommer att följa finansieringsprincipen. Är det ett löfte från
              Jörgen Johansson?
            </seg>
            <seg n="c08d2bf7">
              Till slut skulle jag vilja gå över till en helt annan fråga.
              Vi vet nu att statsrådet Åsa Torstensson är på väg ned till Munkedal.
              När ni nu inte har några pengar för särskilda insatser till kommuner
              och landsting ni har tagit bort de pengarna, som delvis kunde
              ha hjälpt människorna och kommunerna nere i katastrofområdet skulle
              jag ändå vilja fråga: När statsrådet nu är på väg ned till Munkedal,
              har hon pengar i budgeten för att kunna hjälpa Vägverket och dem
              som bygger järnvägar att reparera de vägar som har raserats i
              Munkedal? Kan jag få ett sådant löfte från Jörgen Johansson i
              dag?
            </seg>
          </u>
          <note type="speaker" n="28406f7e">
            Anf. 36 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-9fdbc5fba2f846a2-0" n="ba805e1a" next="i-f225225386bfebde-0">
            <seg n="543c4a2e">
              Herr talman! Frågan ska ställas direkt till Åsa Torstensson.
              Men givetvis har staten ett ansvar. Oavsett vilken regering som
              sitter har man naturligtvis ett ansvar för att se till att kommunikationsnäten
              fungerar i Sverige. Man har också ett ansvar för att se till att
              drabbade kommuner inte hamnar i en omöjlig situation. I så fall
              får man frigöra pengar. Jag tycker att det är ganska naturligt.
              Jag tror inte att någon företrädare för någon regering skulle
              svara på annat sätt.
            </seg>
          </u>
          <note n="e49fb613">
            Anf. 37 GUNNAR ANDRÉN (fp):
          </note>
          <u who="jorgen_johansson_5a4bc5" xml:id="i-f225225386bfebde-0" n="ba805e1a" prev="i-9fdbc5fba2f846a2-0">
            <seg n="34cf8ecc">
              Herr talman! De myndigheter som vanliga svenskar kommer mest
              i kontakt med är de kommunala och landstingskommunala. Det är
              sjukvården. Det är kollektivtrafiken. Det är skolan. Det är socialtjänsten.
              Det är alla våra tekniska myndigheter, vägverk och så vidare,
              i kommunerna.
            </seg>
            <seg n="adc5a3c3">
              Jag ser framför mig här i kammaren, herr talman, en otrolig sakkunskap
              när det gäller kommunala frågor. Vi har blivande kommunstyrelseordförande,
              före detta kommunstyrelseledamöter och fullmäktigeledamöter. Jag
              har själv varit både det ena och det andra, till och med ledamot
              i skolstyrelsen i Lund, herr talman, även om det var länge sedan.
            </seg>
            <seg n="9938c28b">
              När man tittar på den kommunala ekonomin gäller det att identifiera
              vad som är viktigast. Jag menar att ingenting är viktigare för
              den kommunala ekonomin än att titta på demografin. Den är helt
              avgörande, naturligtvis inte minst för landstingen men också för
              kommunerna. Hur många gamla har vi? Hur många unga har vi? Hur
              många yrkesverksamma har vi?
            </seg>
            <seg n="61f4eeb5">
              Här kan vi konstatera att det ser väldigt olika ut i olika kommuner
              och landsting. När man tittar i ekonomirapporten från Sveriges
              Kommuner och Landsting från november 2006 den är alltså ganska
              ny får man mycket intressanta uppgifter om volymtillväxten inom
              exempelvis äldreomsorgen och sjukvården i landstingen. Här ser
              vi framöver en kraftig volymtillväxt på 0,7 %, att jämföra med
              kommunernas volymtillväxt på bara 0,1 % under de kommande åren.
            </seg>
            <seg n="94d6ac57">
              En annan sak som är väldigt viktig för kommunerna generellt är
              hur många ungdomar som kommer att gå i skolan. I samma skrift
              kan man på s. 26 läsa att de relativt höga födelsetalen gör att
              barnomsorgen fylls med större barnkullar. Antalet barn i åldern
              ettfem år kommer 2010 att ha ökat med 40 000 sedan 2005. Det är
              väldigt mycket, och det påverkar väldigt mycket. Samtidigt kommer
              antalet barn i grundskoleåldern att minska med mer än 100 000
              i hela landet. Resultatet av detta blir att antalet ungdomar i
              gymnasieåldern kommer att öka först efter ungefär 2008.
            </seg>
            <seg n="a90c1446">
              Herr talman! Jag ville ta fram dessa siffror för att visa att
              det finns en flexibilitet eller känslighet i den kommunala ekonomin
              som är väldigt beroende av demografin.
            </seg>
            <seg n="15fb4985">
              Den andra delen vi måste fundera över är förvärvsfrekvensen hur
              många som betalar skatt, helt enkelt. Det är den andra delen,
              som är otroligt viktig. Här kan man i samma skrift se att kommunerna
              räknar med en högre förvärvsfrekvens under de kommande åren. Kommunerna
              räknar också med att försörjningsstödet på grund av de förändringar
              i arbetslöshetsförsäkringen som nu genomförs från den 5 mars kommer
              att behöva öka med ungefär 500 miljoner kronor.
            </seg>
            <seg n="787f87a4">
              Är det mycket eller lite, herr talman? Ja, det är mycket pengar,
              men samtidigt kan vi se på skatteintäkternas ökning totalt sett,
              som Anna Lilliehöök var inne på. Förra året ökade skatteintäkterna
              i landets kommuner med över 19 miljarder och i landstingen med
              9 miljarder. Man måste se dessa saker i relation till varandra.
              Kostnaderna i kommunerna ökade med bara 13 miljarder förra året,
              och de kommer inte att öka så mycket mer i landstingen heller.
              Både kommuner och landsting räknar med betydande överskott. För
              2006 beräknas det bli överskott i samtliga landsting för första
              gången sedan 1992.
            </seg>
            <seg n="2bdfe39d">
              Herr talman! Detta är väldigt viktiga förändringar. Som Anna
              Lilliehöök tidigare påpekade ska vi tacka den tidigare regeringen
              för detta. Det ska vi absolut göra. Det är en följd av att det
              är ordning och reda i kommunernas ekonomier, och är det någonting
              våra medborgare har nytta av är det detta. Då har man nämligen
              möjlighet att göra olika satsningar.
            </seg>
            <seg n="5cbe7c8d">
              Samtidigt behövs det på en rad områden reformer inom den kommunala
              ekonomin. Marie Engström var inne på att det finns så många låga
              kvinnolöner. Då måste man titta på var de lägsta kvinnolönerna
              finns. Tittar vi på kommunerna, herr talman, kan vi tyvärr se
              att yrken inom vården, skolan och den sociala omsorgen väldigt
              ofta har låga löner. Männen i samma kommuner jobbar ofta i tekniska
              förvaltningar, ofta utlagda på entreprenad, och har högre löner.
            </seg>
            <seg n="85b1ee92">
              Från Socialdemokraternas och övriga vänsterpartiers sida borde
              man dra någon slutsats av detta förhållande. Min slutsats, som
              jag gärna vill dela med mig av, är att det är bra med många arbetsgivare.
              Det ökar möjligheterna för många, även kvinnor, att konkurrera
              med sina löner och få upp dem. Detta tror jag är en av de viktigaste
              sakerna framöver att se till att det blir flera entreprenörer
              så att kvinnor, på samma sätt som män har lyckats med under alla
              tider, kan få upp sina löner.
            </seg>
            <seg n="b7c9df88">
              Jag vill sedan gå över till ett annat område. Det gäller synen
              på den kommunala självstyrelsen. Vi är alla för så stor kommunal
              självstyrelse som möjligt. Samtidigt finns det en skillnad i synen
              på hur vi ska uppnå detta, och den kommer väldigt väl till uttryck
              i Socialdemokraternas särskilda yttrande där man vill styra flera
              av bidragen till speciella områden.
            </seg>
            <seg n="04d6b4bf">
              Vi hörde häromdagen förra statsrådet Ylva Johansson i den sjukvårdspolitiska
              debatten undra varför Folkpartiet och flera andra partier inte
              ville ha så mycket specialriktade satsningar. Visst vore det bra
              om man kunde ha det också. Jag förstår detta. Men, herr talman,
              det som ofta skiljer oss och Socialdemokraterna på detta område
              är överhetsperspektivet. Vi måste kunna lita mer på att man ute
              i kommuner och landsting vet vad man ska göra med sina pengar.
            </seg>
            <seg n="2c7ea44d">
              Vi skulle kunna gå tillbaka till ett system där vi bara hade
              specialdestinerade statsbidrag. Jag ser Ulf Sjösten i kammaren,
              som varit kommunstyrelseordförande i Borås under en följd av år.
              Om han under dessa år bara hade haft specialdestinerade statsbidrag
              tror jag inte att den kommunala verksamheten i Borås hade blivit
              vad den nu blev när man fick den generella påsen någon gång vid
              mitten av 1990-talet. Jag tror att det var en väldigt bra reform.
              Att gå tillbaka från den menar jag är att ta ett steg tillbaka.
              Framför allt är det ett steg mot att minska den kommunala självstyrelsen.
            </seg>
            <seg n="387407c8">
              Jag har också haft förmånen att sitta i Riksrevisionens styrelse.
              När man ser hur noggrant och så ska det väl vara kommunerna måste
              redovisa olika bidrag som är specialriktade förstår man att detta,
              liksom hur de ska söka olika specialdestinerade bidrag, är en
              viktig del av verksamheten för många kommuner. Det gäller, herr
              talman, att komma bort ifrån detta så att kommunerna slipper ägna
              så mycket av sin administration åt det.
            </seg>
            <seg n="91dadf04">
              Allra sist vill jag ta upp någonting om den kommunala skatteutjämningen.
              Det är inte en så stor fråga till omfånget, men det är en stor
              politisk fråga. Här är det väldigt viktigt, herr talman, att dela
              upp den kommunala skatteutjämningen i två delar. När det gäller
              kostnadsersättningen tror jag att det finns en bred enighet över
              alla partier om att man ska kunna bo varsomhelst i landet och
              erhålla en god social standard och trygghet. På den punkten är
              det inte så stora meningsskillnader.
            </seg>
            <seg n="ca934f77">
              Frågan på denna punkt gäller mer vilka parametrar som ska finnas.
              Det finns egentligen två synpunkter på det, nämligen att de ska
              vara antingen flera eller färre. Det är de två synpunkter man
              kan ha. Detta bör man alltid titta på. Det är inte alltid så att
              flera parametrar blir bättre; det kan också vara bättre med färre.
              I utskottsbetänkandet står det att systemet är oöverskådligt.
              Även om det är överskådligt för några få tror jag att det är svårbegripligt
              för väldigt många människor.
            </seg>
            <seg n="979159d5">
              När det sedan gäller inkomstutjämningen, den fråga som Karl Sigfrids
              motion tar sin utgångspunkt i, skulle jag vilja lyfta upp en helt
              annan synpunkt. Jag menar att man ibland måste låta tankens frihet
              prägla också ett riksdagsinlägg. Då måste man fundera kring frågan:
              Vad är det vi utjämnar med inkomstutjämningen i kommunerna? Jo,
              det är mellan kollektivet kommunerna, inte mellan individerna.
            </seg>
            <seg n="2a15cf78">
              Detta går tillbaka, herr talman, på en promemoria som fanns inom
              det socialdemokratiska partiet före valet 1994.
            </seg>
            <seg n="8f5eea3f">
              Den var skär på omslaget, och det var Göran Persson som var huvudarkitekt
              bakom detta förslag.
            </seg>
            <seg n="afa0c2ea">
              Den flyttade perspektivet från skatt efter bärkraft per individ
              till en utjämning mellan kommunerna. Detta har vi nu haft under
              många år. Jag menar att vi som är förespråkare för skatt efter
              bärkraft mellan individerna har all anledning att fundera på om
              det skatteutjämningssystem som vi nu har mellan kommunerna är
              det riktiga. Det flyttar pengar från lågavlönade i Danderyd, där
              jag råkar bo, till rika direktörer i Göteborg. Konsekvenserna
              av denna syn är felaktiga.
            </seg>
            <seg n="deee557e">
              Den här frågan kommer att utredas vidare, men, herr talman, jag
              ville med detta inlägg på slutet redovisa att det alltid är möjligt
              att fundera lite friare än vad man kan göra i en reservation,
              ett särskilt yttrande eller ett utskottsbetänkande i riksdagen.
              Därför ville jag säga detta om den kommunala utjämningen.
            </seg>
          </u>
          <note type="speaker" n="c3b48612">
            Anf. 38 MARIE ENGSTRÖM (v) replik:
          </note>
          <u who="marie_engstrom_68f742" xml:id="i-bb86ca8a915fd1c9-0" n="ea52189a" next="i-1eed370c4184f9b5-0">
            <seg n="57eee443">
              Herr talman! Jag hade inte tänkt att begära replik på dig, Gunnar
              Andrén, men jag kunde inte hålla mig när du säger att flera entreprenörer
              ger högre löner åt kvinnor. Det är något slags mantra som ni från
              majoriteten ofta för fram. Det låter mer som ett önsketänkande.
              För det första skulle jag vilja fråga: Finns det några konkreta
              exempel?
            </seg>
            <seg n="ad57c8f9">
              Kvinnor jobbar inom handeln, som jag sade förut från talarstolen,
              eller inom hotell och restaurang. Där finns det många entreprenörer,
              och där finns det en stark konkurrenssituation som enligt ert
              sätt att se skulle driva upp lönerna. Men jag menar att det inte
              gör det. Det finns väldigt många kvinnor som jobbar till mycket
              låga löner, kanske många gånger också med väldigt tråkiga arbetsvillkor.
              Det är min första fråga.
            </seg>
            <seg n="f1977eb2">
              I Vänsterpartiets budgetförslag menar vi att man skulle kunna
              vikta pengar till kommuner som på något sätt jobbar för att minska
              löneskillnaderna mellan kvinnor och män. Då blir min direkta fråga:
              Varför avvisar ni från majoritetens sida den typen av tankegångar?
            </seg>
          </u>
          <note n="d7d58663">
            Anf. 39 GUNNAR ANDRÉN (fp) replik:
          </note>
          <u who="marie_engstrom_68f742" xml:id="i-1eed370c4184f9b5-0" n="ea52189a" prev="i-bb86ca8a915fd1c9-0">
            <seg n="9790d824">
              Herr talman! Jag börjar med den första frågan. Jag tror för min
              del att anledningen till att sjuksköterskor har lyckats förbättra
              sina löneförhållanden nu är att antalet arbetsgivare, som tidigare
              nästan bara var en på sjuksköterskeområdet, nämligen landstinget,
              har ökat till flera. Det har ökat konkurrensen om den viktiga
              arbetskraft som sjuksköterskor är. Det har gjort att de har kunnat
              höja sina löner ganska betydligt. Jag tror att det gäller på väldigt
              många andra områden också. Vi har tyvärr en väldigt ensidig sammansättning
              av arbetskraften, särskilt på kvinnosidan.
            </seg>
            <seg n="2511fb54">
              Jag tror också att de fackliga organisationerna är medvetna om
              detta numera. Inom Kommunal var man ju tidigare väldigt styrd
              av att det bara skulle finnas en arbetsgivare. Jag tror att det
              finns ett nytänkande som är väldigt bra för alla Sveriges kvinnor
              på det området.
            </seg>
            <seg n="407e77dd">
              När det gäller den andra frågan om att man ska ha riktade satsningar
              för just jämställdhet tror jag inte att det är bra med den typen
              av bidrag över huvud taget. Jag tror inte att det är en klok politik.
              Jag tror att det finns andra vägar som man kan gå.
            </seg>
            <seg n="31c4bf71">
              Däremot håller jag gärna med Marie Engström om att det är väldigt
              angeläget för alla oss som ibland beskylls för att inte vara angelägna
              om jämställdheten att vi ser till att vi med bra metoder kan höja
              kvinnors löner.
            </seg>
          </u>
          <note type="speaker" n="0ca1b4dc">
            Anf. 40 MARIE ENGSTRÖM (v) replik:
          </note>
          <u who="marie_engstrom_68f742" xml:id="i-4758ac2c75ee13a3-3" n="ea52189a">
            <seg n="29c9f3c0">
              Herr talman! Jag noterar att Gunnar Andrén säger jag tror att.
              Jag nöjer mig med det svaret. Det är ju ett bevis för att ni egentligen
              inte vet, utan det är egentligen en massa floskler som ni strör
              omkring er.
            </seg>
          </u>
          <note type="speaker" n="cce9408c">
            Anf. 41 EMMA HENRIKSSON (kd):
          </note>
          <note n="e04871fe">
            Herr talman! Jag tänkte börja med att yrka bifall till utskottets
            förslag till beslut.
          </note>
          <u who="unknown" xml:id="i-6ca770da3ea433ed-0" n="52367852">
            <seg n="a4a0aea0">
              Det är väldigt trevligt att se ett budgetförslag där så tydligt
              framgår vikten av kommunernas roll i samhället, deras stora betydelse
              för det demokratiska system vi vill ha i Sverige, och att man
              faktiskt poängterar vikten av att se vilken vår roll i riksdagen
              är. Vår roll är inte att fatta beslut på detaljnivå. Vår roll
              är att ge stöd och att skapa det utrymme för svängrum som kommunpolitikerna
              behöver och som våra kommuninvånare behöver. Det är faktiskt i
              kommunerna som kunskaperna och insikterna finns om vilka behoven
              är just där, för just deras kommuninvånare, eller för mig som
              kommunpolitiker i Huddinge för just mina kommuninvånare.
            </seg>
            <seg n="ad786055">
              När vi packar pengarna i påsar och sätter en efternamnstitel
              på etiketten ger vi också en signal till kommunpolitikerna: Vi
              litar inte på er. Vi tror inte att ni har den bästa förmågan att
              avgöra vad som är rätt.
            </seg>
            <seg n="f9eddfe8">
              Därför är jag väldigt glad att vi kommer att slippa Hägglundpengar,
              Larssonpengar och Odellpengar. För vi litar på våra kommunpolitiker.
              Jag tror att kommunstyrelsens ordförande i Jönköping, Acko Ankarberg
              Johansson är glad, att Torsten Larsson i Vansbro är glad, att
              Bengt Germundsson i Markaryd är glad och att väldigt många andra
              med annan partifärg också är glada.
            </seg>
            <seg n="d149b80a">
              Det jag är förvånad över är att Socialdemokraterna uppenbarligen
              inte litar på sina kommunala företrädare. Jag undrar vilka orsakerna
              är till det.
            </seg>
            <seg n="e1772ee2">
              Inkomst- och utgiftsutjämningssystemet är en viktig del i att
              vi ska ta vårt ansvar och ge stöd till kommunerna. Mycket har
              redan sagts, men jag tycker att det är viktigt att poängtera att
              trots att inriktningen sedan förändringen 2005 har blivit bättre
              på vissa områden så är det ett väldigt stort problem att man har
              gjort systemet så komplicerat att det inte är genomskådligt. Det
              går inte för kommun- och landstingspolitiker att konkret se vad
              det innebär. Det behöver ses över, men det måste göras väldigt
              noggrant. Man kan inte göra hastiga förändringar hit och dit,
              utan man måste titta noga på det, precis som det är på gång att
              göras sedan en tid tillbaka.
            </seg>
            <seg n="4211a511">
              Jag skulle också vilja nämna en liten del i det här betänkandet
              som i kronor inte är så mycket. 4 miljoner är mycket pengar, men
              i förhållande till resten av anslaget är det inte så mycket. Det
              är benchmarkingprojektet. För den som kan sådana fina konsultord
              är det självklart givet vad benchmarking betyder, men för oss
              vanliga dödliga tittar jag på vad språkvårdsportalen använder
              för definition i stället: Framgångsanalys eller jämförelse, måttstock.
              Det är vad ett sådant projekt innebär, att vi genom ett nationellt
              projekt, tillsammans med Sveriges Kommuner och Landsting faktiskt
              gör en nationell jämförelse, där vi kan få fram bästa möjliga
              metoder för att få effektivare metoder i kommunerna och höja kvaliteten.
              Jag tror att det är oerhört viktigt. Vi måste lära oss av våra
              misstag, men vi måste också våga låta andra lära sig av våra misstag
              och på samma sätt våga lära av andras framgångskoncept.
            </seg>
            <seg n="b8b57b5a">
              När det gäller vård skulle jag vilja lyfta fram de 250 miljoner
              med vilka vi ger ytterligare utrymme för vårdgarantin. Vårdgarantin
              är oerhört viktig för att få bort de förödande köer som vi har
              i vården. Samtidigt måste vårdgarantin bara vara det första steget.
              Det finns alltid en risk när man sätter upp tidsgränser med veckor,
              månader eller dagar att det blir normen, att man inte anstränger
              sig eller strävar efter att faktiskt ge vård direkt. Man ser en
              tidsgräns: Tre veckor, då bokar vi datum om tre veckor. Det måste
              vara bara det första steget.
            </seg>
            <seg n="452e5b4f">
              De 250 miljonerna ger möjligheten att uppnå den nuvarande garantin,
              men den måste utvecklas därför att det kostar pengar och lidande
              att människor får en kölapp i stället för att få vård.
            </seg>
            <seg n="ce5b4048">
              Det har redan sagts väldigt mycket i debatten, så jag vet inte
              om jag ska ta upp så mycket mer. Men jag skulle ändå lite vilja
              beröra Vänsterpartiets motion. Jag tror att Vänsterpartiet verkligen
              menar väl. Jag tror att Vänsterpartiet har en vilja att värna
              om de svaga i samhället och att stärka jämställdheten. Men Vänsterns
              politik och Vänsterns samhällsanalys leder ju inte till minskade
              klyftor och leder inte till ökad jämställdhet. Det är vad vi har
              kunnat se i den förda politiken.
            </seg>
            <seg n="9a5783f8">
              Man måste skapa livsutrymme för människor, både män och kvinnor.
              Och det fungerar inte att bara öka det offentliga, utan vi måste
              låta människor få möjlighet att välja olika arbetsgivare, att
              på det sättet faktiskt kunna vara med och påverka sin egen arbetsplats.
            </seg>
            <seg n="51ff98e3">
              Vi har sett att lönenivåerna i kvinnodominerade sektorer inte
              ökar, och det är det som är det stora problemet. Sedan vet jag
              att det också finns problem i privat sektor med löneskillnader
              mellan män och kvinnor som vi också måste få bukt med. Men det
              är ju inte så att vi i offentlig sektor har varit så lysande.
              Framför allt har alla de kvinnliga sektorerna fått en väldigt
              dålig löneökningsutveckling jämfört med männen.
            </seg>
          </u>
          <note type="speaker" n="ce66a5ee">
            Anf. 42 AGNETA GILLE (s):
          </note>
          <u who="agneta_gille_1d7547" xml:id="i-cb58cb9e6b04a7ce-0" n="6495bdb4">
            <seg n="72273810">
              Herr talman! Jag ska prata lite grann om reservation 1, precis
              som Tommy Ternemar sade, som handlar om herrelösa fastigheter.
              Men jag vill ändå bara kommentera det omdöme som vi har fått från
              de borgerliga partierna. Det handlar om att det ser väldigt bra
              ut i ekonomin när det gäller kommuner och landsting och så vidare.
              Det är en bra ekonomisk stabilitet. Jag vill bara påminna om att
              vi hoppas att det är så också 2010, så att den situationen inte
              på något vis har förändrats och försvagats.
            </seg>
            <seg n="9715c91a">
              Reservation 1 i detta betänkande gäller alltså herrelösa fastigheter.
              Det handlar om Tierps kommun. Det är en fråga som har varit med
              väldigt länge här i riksdagen. Den har debatterats fram och åter,
              och det har varit en svår process. Jag ska också ge Jörgen Johansson
              rätt i att det verkligen har varit en svår process. Det här har
              funnits på Justitiedepartementet, på Näringsdepartementet, på
              Miljödepartementet, på Finansdepartementet för att man ska hitta
              en lösning.
            </seg>
            <seg n="ec3d452a">
              Det handlar alltså om ett antal stora byggnader som ser ut som
              ett krigshärjat område. Det är 150 lägenheter. Det är ingen som
              äger dessa, utan det är en skådeplats som är farlig för allmänheten
              att vistas på. Där finns barn som leker, och det finns ungdomar
              som söker sig dit. Det måste hittas en lösning på detta.
            </seg>
            <seg n="7080f154">
              Jag hade hoppats på att de som har drivit det här ärendet som
              hårdast här i kammaren och satt press och i hårda ordalag anklagat
              den tidigare regeringen också hade varit här i kammaren i dag
              när vi ska debattera det här och försöka få en lösning. Det handlar
              om att Tierps kommun ska kunna få ett bidrag på 5 miljoner och
              själva ta ansvar och betala 5 miljoner. En rivning kostar nämligen
              ca 10 miljoner. Den lösningen måste kunna finnas. De ledamöter
              Cecilia Wikström och Mikael Oscarsson som finns kvar här i riksdagen
              uteblir i dag. Varför det?
            </seg>
            <seg n="525c5a14">
              Jag har tittat på hur debatten har gått genom åren när det gäller
              herrelösa fastigheter. Jag har tittat på skriftliga frågor, frågestunder
              och motioner. Och jag fick fram en väldigt tjock lunta. Det är
              väldigt intressant att se att när man sedan får ansvaret finns
              inte ledamöterna här och debatterar frågan.
            </seg>
            <seg n="0dc345de">
              Jörgen Johansson sade i sitt anförande att vi efter valet helt
              plötsligt skrev en motion om de här pengarna. Det är så, Jörgen
              Johansson, att vi har utrett det här under en väldigt lång tid.
              Den som har varit flitigast i debatten är din partikollega Rigmor
              Stenmark. Det har varit hårda ordalag, som jag sade tidigare,
              och vi hittade en lösning under våren. I våras kom en lösning.
              Det här kunde vi lösa i samförstånd med Tierps kommun. Rivningen
              skulle göras av Tierps kommun, men staten skulle ta ett ansvar
              och dela den här kostnaden det skulle vara ett maxbelopp på 5
              miljoner. Det var en väldigt bra lösning. Det löftet gick vi ut
              med under våren och under sommaren. Och vi hade med som ett vallöfte
              att om Socialdemokraterna skulle få en möjlighet att sitta i regeringen
              efter valet skulle 5 miljoner tilldelas Tierps kommun för rivning
              av de här fastigheterna.
            </seg>
            <seg n="e2a074dc">
              I samma sväng kom det ett pressmeddelande från de borgerliga
              partierna i Uppsala län. Det är väldigt intressant, tycker jag.
              De skriver nämligen så här:
            </seg>
            <seg n="dbe36769">
              Alliansens partier har ju drivit på i frågan om Hästhagen under
              lång tid i både kommunfullmäktige och på riksplanet medan socialdemokraterna,
              som suttit i majoritet, har dragit frågan i långbänk. Så Bengt-Olov
              Eriksson och Agneta Gille (s) behöver inte oroa sig för en borgerlig
              majoritet. Ni kan lugnt lämna makten!
            </seg>
            <seg n="81524b27">
              Vi bekräftar det självklara, att den överenskommelse som nåtts
              mellan kommunen och regeringen naturligtvis ligger fast om det
              blir en borgerlig regering efter höstens val.
            </seg>
            <seg n="4272b71e">
              Det är vad jag kallar vallöfte. Och vad händer? 5 miljoner kronor
              handlar det om, och det är inget resultat. Då ställde jag en fråga
              till statsrådet Mats Odell om varför man inte har tagit med det
              här. Jag tycker nämligen att det är ganska intressant att man
              inte har tagit med det. Och då svarade han att det är för tidigt
              att säga hur en sådan här lösning ska se ut. Och han sade att
              problemet är att fastigheten saknar en lagfaren ägare ja, det
              är ju det som vi har tittat på och utrett under en så lång tid.
              Han sade att staten måste se att det finns principer. Det måste
              bygga på allmänna principer och ett generellt tillämpligt regelverk,
              inte på snabbt framtagna särlösningar.
            </seg>
            <seg n="48454be3">
              Snabbt framtagna särlösningar! Ja, under tiden i långbänk, som
              vi är anklagade för, har vi äntligen hittat en lösning. Men den
              gäller inte helt plötsligt.
            </seg>
            <seg n="64973f4f">
              Herr talman! Jag tycker att det här är mycket anmärkningsvärt.
              Det finns många härliga citat som jag skulle kunna läsa upp här
              i kammaren från de borgerliga ledamöter som tidigare har drivit
              frågan. Men för tids vinnande besparar jag oss det. Ni kan själva
              läsa i riksdagens protokoll om detta.
            </seg>
          </u>
          <note n="49056ccf">
            Herr talman! Jag yrkar bifall till reservation nr 1.
          </note>
          <note n="db7187b9">
            I detta anförande instämde Monica Green, Hans Hoff, Sonia Karlsson,
            Pär Nuder och Tommy Ternemar (alla s).
          </note>
          <note type="speaker" n="1635ea84">
            Anf. 43 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-c9b6c52ca34189ef-2" n="ba805e1a">
            <seg n="e1602951">
              Herr talman! Jag är övertygad, Agneta Gille, om att vi är överens
              om att det har varit tre intensiva månader under hösten. Det har
              skett mycket politiskt under den här hösten. Det är i tre månader
              som vi har haft den nya regeringen. Du vet själv att man efter
              valet hade sex dagar på sig att ta fram en budget.
            </seg>
            <seg n="e6b60158">
              Frågan om herrelösa fastigheter har farit fram och tillbaka,
              precis som du säger, mellan de olika departementen. Och så sent
              som i mars månad hade man löst de juridiska klurigheterna kring
              det här.
            </seg>
            <seg n="cc88e3cb">
              Thomas Bodström tog upp detta i en debatt med Rigmor Stenmark,
              som du nämnde. Rigmor drev också frågan i bostadsutskottet och
              hade en reservation. I maj månad var det en debatt om det här.
              Rigmor var ensam om reservationen och om ett ställningstagande
              för att få till stånd rivningen men fick inget gehör för detta.
              Det var alltså i maj månad.
            </seg>
            <seg n="3fe84ec8">
              Den nya regeringen har inte hunnit greppa det här. Det finns
              trots allt en hel del spetsfundigheter i frågan. Principer måste
              lösas även om det gäller 5 miljoner kronor. Jag tycker att det
              är rimligt att man åtminstone får hela året på sig. Det var därför
              som jag uttryckte mig som jag gjorde i mitt inlägg, alltså att
              det här bör lösas under våren. Det är precis som du säger. Så
              här får det inte se ut. Staten har faktiskt ett visst ansvar.
              Man har haft det här området som övningsplats för militären och
              så vidare, så staten har redan genom det visat att man har ett
              intresse i området. Därför bör man också bidra till att det här
              ordnas upp.
            </seg>
            <seg n="d6330a11">
              Jag tycker ändå att man ska ta det lite lugnt. Eftersom ni har
              dragit på frågan i er regering under ett antal år går det väl
              att vänta åtminstone några dagar.
            </seg>
          </u>
          <note type="speaker" n="64f7f8cb">
            Anf. 44 AGNETA GILLE (s) replik:
          </note>
          <u who="agneta_gille_1d7547" xml:id="i-cb58cb9e6b04a7ce-1" n="6495bdb4">
            <seg n="1ed662e7">
              Herr talman! Några dagar säger du. Men pressmeddelandet vilket
              jag hoppas att du, Jörgen Johansson, har tagit del av lovar väldigt
              mycket. Då handlar det inte om bara de sex dagar som du hänvisar
              till. Du säger ju att ni hade bara sex dagar på er. Men också
              ni har haft många år på er för att förbereda detta.
            </seg>
            <seg n="13e11efd">
              Eftersom detta har varit en så oerhört viktig fråga för er och
              för Centerpartiet borde det ha funnits med att ni när ni väl får
              makten måste se till att frågan löses direkt, omgående, för det
              har ni lovat.
            </seg>
            <seg n="6fe7474f">
              Det är jättebra att vi är överens om att frågan ska lösas. Men
              vet du vad det bästa är, Jörgen Johansson? Jo, det är att vi kan
              lösa frågan redan i dag. Vi kan lösa den genom att rösta så att
              reservation 1 får genomslag här i kammaren i dag. Därmed kan vi
              lösa frågan för den här kommunen. Om inte måste Tierps kommunfullmäktige,
              som också ska ta sin budget, hänföra frågan tillbaka till domstolen.
              Det vill inte vi. Vi löser detta i dag!
            </seg>
          </u>
          <note type="speaker" n="171bfe9b">
            Anf. 45 JÖRGEN JOHANSSON (c) replik:
          </note>
          <u who="jorgen_johansson_5a4bc5" xml:id="i-c9b6c52ca34189ef-3" n="ba805e1a">
            <seg n="04ba4f4d">
              Herr talman! Om frågan vore så enkel skulle, tar jag för givet,
              den gamla regeringen ha löst det här redan under mars månad i
              fjol. Men så är det inte. Lite eftertanke behövs nog i den här
              frågan.
            </seg>
            <seg n="ba77a93b">
              Ja, detta är en viktig fråga. Det hela kostar 5 miljoner kronor.
              Men under de tre månader som gått har prioriteringen verkligen
              koncentrerat legat på att få in flera människor i arbete. Du har
              själv kunnat ta del av de debatter som vi haft här de senaste
              dagarna vad gäller bland annat a-kassan. Det är inte någon enkel
              höst vi har gått igenom, utan det har varit hård debatt och en
              aktiv målinriktning från den nya regeringen och så vidare. Även
              om det här är en liten fråga är det en principiell fråga. Vi kan
              konstatera att vi är överens i sak. Sedan får det kanske lov att
              ta någon dag extra.
            </seg>
          </u>
          <note type="speaker" n="1b245e24">
            Anf. 46 AGNETA GILLE (s) replik:
          </note>
          <u who="agneta_gille_1d7547" xml:id="i-cb58cb9e6b04a7ce-2" n="6495bdb4">
            <seg n="79816e64">
              Herr talman! Ja, det är intressant att ha den här debatten. Jag
              är tacksam för att du tog replik, Jörgen Johansson. Det ger mig
              en möjlighet att tala om att det här förslaget låg färdigt i Finansdepartementet.
              Det var bara att anta förslaget och att i budgeten pricka för
              detta med de 5 miljoner kronorna som ni under en lång tid så villigt
              drivit.
            </seg>
            <seg n="988a17bb">
              Tidigare när vi hade en debatt om Hästhagensfrågan och herrelösa
              fastigheter var frågan jätteenkel från den borgerliga majoriteten
              då i opposition. Hur som helst var det jätteenkelt att då lösa
              detta. Faktum är att frågan är enkel. Den låg ju färdig i Finansdepartementet.
              Det var bara fråga om viljan, och den viljan fanns inte riktigt.
            </seg>
            <seg n="062edcc3">
              Men det är upp till bevis i dag. Vi får se hur det går vid voteringen.
              Vi ska ju om en liten stund trycka på voteringsnapparna. Vi kan
              alltså lösa frågan om Hästhagen och bidrag till Tierps kommun
              redan i dag.
            </seg>
          </u>
          <note type="speaker" n="ab882191">
            Anf. 47 EMMA HENRIKSSON (kd) replik:
          </note>
          <u who="unknown" xml:id="i-547a48fd43c65213-0" n="52367852">
            <seg n="34e9f74e">
              Herr talman! Det frågades efter Mikael Oscarsson, så jag tänkte
              att jag ska förklara varför han inte är här. I går pratade jag
              med honom om den här frågan just därför att jag vet att han har
              varit engagerad i den. Jag tror att han inte är med i debatten
              här i dag helt enkelt därför att han litar på att regeringen kommer
              att lösa frågan.
            </seg>
            <seg n="db09a596">
              Eftersom jag är ny i riksdagen och inte direkt bor i närheten
              av Tierp är detta inte en fråga som jag länge haft kännedom om.
              Men efter att ha inhämtat information inser jag att ni har haft
              väldigt många år på er för att lösa frågan. Det var väl inte många
              dagar före valet som man såg att det faktiskt kunde finansieras
              i budgeten.
            </seg>
            <seg n="fb2bb79d">
              Vi har nu haft ungefär tolv veckor på oss för att göra någonting.
              Vad vi har gjort är att vi har påbörjat en inventering. Kunde
              vi vara säkra på att det här är enda gången nu och någonsin i
              framtiden en sådan här situation uppstår skulle vi enkelt kunna
              fatta beslut om de 5 miljonerna till Tierp, och frågan vore löst.
              Men så enkelt är det inte.
            </seg>
            <seg n="0b2b6981">
              Därför frågar jag, Agneta Gille: Vet du hur många andra liknande
              fastigheter som finns runtom i landet och vilken situation andra
              kommuner befinner sig i? Kan du räkna upp dem för oss här i kammaren
              så att vi vet hur stort problemet är just i dag, och kan du säga
              hur många miljoner det skulle kosta liksom vilket åtagande det
              innebär för staten i framtiden?
            </seg>
          </u>
          <note type="speaker" n="c39d76d8">
            Anf. 48 AGNETA GILLE (s) replik:
          </note>
          <u who="agneta_gille_1d7547" xml:id="i-cb58cb9e6b04a7ce-3" n="6495bdb4">
            <seg n="50acaba2">
              Herr talman! Ja, Emma Henriksson, anledningen till att det i
              det här ärendet har dragit ut på tiden är just att man var tvungen
              att göra en inventering. Man var tvungen att se vilka lösningar
              som fanns och ta reda på hur det såg ut. Att göra en sådan inventering
              tog tid. Det är det som vi har arbetat med under en väldigt lång
              tid. Det var de tidigare ledamöterna helt införstådda med.
            </seg>
            <seg n="5be84360">
              När vi haft alla de här debatterna med Rigmor Stenmark, Cecilia
              Wikström i Uppsala och Mikael Oscarsson har den senare varit medveten
              om att en inventering först måste göras.
            </seg>
            <seg n="fa3c6e2c">
              Det finns inget område motsvarande Tierps kommun och Hästhagen
              i Söderfors. Men någonstans finns det någon vägsnutt. Jag har
              dessvärre inte inventeringen med mig här. Däremot fanns detta
              framarbetat, så det fanns ett underlag för Finansdepartementet.
              Det var därför man beslutade sig för att inventeringen var klar,
              att inventeringen var gjord. Vi kan alltså se att någon vägsnutt
              är herrelös det fanns också andra. Men det fanns alltså inget
              annat område motsvarande Tierps kommun. Därför sade man: I det
              här specifika fallet ska vi gå in med ett stöttande bidrag och
              hjälpa Tierps kommun. Genom att både stat och kommun är med kan
              vi ta bort frågan från domstolen.
            </seg>
            <seg n="472b4948">
              Där har vi svaret!
            </seg>
          </u>
          <note type="speaker" n="11f41454">
            Anf. 49 EMMA HENRIKSSON (kd) replik:
          </note>
          <u who="unknown" xml:id="i-547a48fd43c65213-1" n="52367852">
            <seg n="39e02868">
              Herr talman! Den uppgift jag fått är att man inte hade en fullständig
              inventering, utan att en sådan behövde göras innan man kunde komma
              till ett beslut i frågan. För mig är det oerhört viktigt att vi,
              när vi fattar beslut och går in och gör särlösningar för olika
              kommuner, inte skapar en osäkerhet hos kommunerna. Man vet ju
              inte när man kommer att få stöd eller inte få stöd. Risken finns
              att det blir följdeffekter och att vi inte kan förutse konsekvenserna.
            </seg>
            <seg n="7a06493d">
              När det gäller den ordentliga inventeringen av hur många motsvarigheter
              det finns runtom i landet och också av vad som rent lagligt kan
              göras så görs detta. Precis som Mikael Oscarsson känner också
              jag mig trygg med att en inventering inom tolv veckor från det
              att vi tillträdde kommer att innebära att vi har en lösning på
              problemet framme inom tolv månader.
            </seg>
          </u>
          <note type="speaker" n="15fe9ef9">
            Anf. 50 AGNETA GILLE (s) replik:
          </note>
          <u who="agneta_gille_1d7547" xml:id="i-cb58cb9e6b04a7ce-4" n="6495bdb4">
            <seg n="c3c927b4">
              Herr talman! Ja, vi hoppas på att så småningom kunna se ett resultat
              i frågan. En ny inventering tycker jag inte alls är nödvändig.
              Vi har allt underlag vi behöver. Nu är det bara att kunna komma
              till beslut och att bidra med 5 miljoner till Tierps kommun.
            </seg>
            <seg n="59dc714e">
              Jag är rädd att det finns andra aspekter från den borgerliga
              regeringens sida att man vill använda pengarna på annat sätt.
            </seg>
            <seg n="d193a078">
              Jag deltog också i debatten i går om arbetslösheten, arbetsmarknadspolitiken
              och allt vad det innebär. Jag tycker att den nu aktuella delen
              av landet också är hårt drabbad när det gäller arbetslösheten.
              Därmed är de också drabbade av den här frågan. Kanske får de ännu
              större kostnader vad gäller socialbidragsansvar och sådant när
              a-kasseersättningen nu försämras.
            </seg>
            <seg n="eae6b78a">
              Ett sådant här bidrag är det alltså oerhört viktigt att kunna
              få till för Tierps kommun. Därför har vi i dag här i kammaren
              möjlighet att rösta för reservation 1.
            </seg>
          </u>
          <note type="speaker" n="9adefe4d">
            Anf. 51 STEFAN ATTEFALL (kd):
          </note>
          <u who="stefan_attefall_226f00" xml:id="i-e689636e6de9ae89-0" n="a05594be">
            <seg n="32e43a0e">
              Herr talman! Jag begärde ordet därför att jag tycker att det
              finns några frågor som hela tiden hänger i luften i den här debatten
              och också i tidigare debatter. Det är ett slags budskap från olika
              företrädare för oppositionen att den nya regeringens politik skulle
              drabba kommunernas ekonomi på ett oerhört hårt sätt och att det
              skulle vara nästan misär som kommer att råda ute i kommunerna
              under de kommande åren.
            </seg>
            <seg n="aa3f7d9f">
              Det är en felaktig bild som sprids. Titta på vad vi gör. Som
              har sagts tidigare här gör vi statsbidragen mer generella. Det
              ekonomiska stödet till kommunerna ökar den närmaste tiden. I Konjunkturinstitutets
              nya decemberprognos kan man läsa att den kommunala konsumtionen
              nästa år kommer att öka med 1,8 % och nästkommande år, 2008, med
              1,5 %. Det är en ganska god tillväxttakt ute i kommunsektorn.
            </seg>
            <seg n="06232908">
              Konjunkturinstitutets prognos visar också att utöver de positiva
              effekter som högkonjunkturen medger skapas det med de av regeringen
              hittills presenterade åtgärderna 55 000 fler jobb under mandatperioden.
              Och det är alltså innan regeringen har presenterat alla sina förslag.
              Vi har ytterligare saker på gång, exempelvis sänkta skatter i
              tjänstesektorn. Vad innebär de här 55 000 nya jobben? Ja, de innebär
              i runda slängar kanske 4 miljarder mera i skatteintäkter för kommunsektorn
              varje år, riktiga pengar som kommer via ett växande skatteunderlag.
              Det här förstärker kommunernas ekonomi. Det är alltså en god ekonomisk
              situation i kommunerna de närmaste åren, dels beroende på högkonjunkturen,
              dels på grund av den politik som förs av regeringen.
            </seg>
            <seg n="2a6bd5cc">
              Sedan finns det en diskussion om finansieringsprincipen, som
              också den är lite förvirrad och lite märklig. Det verkar råda
              en stor missuppfattning om hur finansieringsprincipen fungerar
              mellan stat och kommunsektorn. På s. 1819 i budgetpropositionens
              text om utgiftsområde 25 kan man läsa om alla de regleringar som
              sker enligt budgetpropositionen mellan stat och kommuner på grund
              av finansieringsprincipen. Det handlar om att när man gör direkta
              regelförändringar eller ålägger kommunerna olika uppgifter ska
              staten kompensera för detta, men inte allmänekonomiska åtgärder.
              Om vi exempelvis bedriver en så expansiv och bra ekonomisk politik
              att det ökar skatteunderlaget för kommunsektorn ska staten inte
              dra in de pengarna enligt finansieringsprincipen. Om man exempelvis
              drar ned antalet arbetsmarknadspolitiska åtgärder under en högkonjunktur
              innebär det inte per automatik att kommunsektorn för just den
              insatsen ska få kompensation för att de får något lägre kommunalskatteintäkter.
              De får å andra sidan mycket mer skatteintäkter via de allmänekonomiska
              åtgärder som regeringen vidtar.
            </seg>
            <seg n="25154181">
              Finansieringsprincipen handlar alltså om de direkta regelförändringarna,
              de direkta förändringarna i relationen mellan stat och kommun.
              De ska kompenseras enligt finansieringsprincipen. Det görs fullt
              ut enligt den här budgetpropositionen. Allt annat beror på missförstånd
              om vad finansieringsprincipen är. Det behöver sägas i den här
              kammaren. Det är tydligen många ledamöter med många års erfarenhet
              som inte förstått det ännu.
            </seg>
          </u>
          <note n="e2089dcc">
            Överläggningen var härmed avslutad.
          </note>
          <note n="b8b98f9a">
            13 § Statsskuldsräntor m.m.
          </note>
          <note n="b57cb8f2">
            Föredrogs
          </note>
          <note n="73590de1">
            Förste vice talmannen konstaterade att ingen talare var anmäld.
          </note>
          <note n="b6b0d9b6">
            14 § Avgiften till Europeiska gemenskapen
          </note>
          <note n="b57cb8f2">
            Föredrogs
          </note>
          <note type="speaker" n="fe74f2f0">
            Anf. 52 ANN-CHARLOTTE HAMMAR JOHNSSON (m):
          </note>
          <u who="unknown" xml:id="i-7503f35b6233ca17-0" n="52367852">
            <seg n="f555106d">
              Herr talman! Den här dagen går i finansutskottets tecken, och
              så även detta ärende om avgiften till Europeiska gemenskapen.
              Det är finansutskottets betänkande 5 som ska behandlas.
            </seg>
            <seg n="615249ef">
              I Paris 1951 undertecknade Frankrike, Västtyskland, Italien och
              Beneluxländerna det så kallade EKSG-avtalet, det vill säga Europeiska
              kol- och stålgemenskapen. Syftet med fördraget var att genom den
              gemensamma marknaden för kol och stål bidra till att återuppbygga
              Europas ekonomi och säkra en varaktig fred.
            </seg>
            <seg n="89b129d6">
              Det gemensamma målet för länderna var förutom fred ekonomisk
              expansion, ökad sysselsättning och högre levnadsstandard i medlemsstaterna,
              och fördraget ligger än i dag till grund för EU:s institution.
            </seg>
            <seg n="b5ecf6be">
              Sedan det svenska medlemskapet 1995 ska Sverige vara en aktiv
              och drivande part i Europasamarbetet. Målet med den svenska budgetpolitiken
              är att Sverige ska verka för en kostnadseffektiv användning av
              EU:s medel. Samtidigt är det angeläget att Sverige inom ramen
              för EU:s politik tar till vara de möjligheter till återflöde som
              finns inom jordbruks-, miljö- och regionalpolitik.
            </seg>
            <seg n="582441c5">
              Herr talman! Utgifterna för 2007 utgörs av Sveriges betalningar
              under året till Europeiska kommissionen inklusive eventuella korrigeringar
              avseende tidigare år. Avgiften består av tullar, särskilda tullar
              på jordbruksprodukter och sockeravgifter, mervärdesskatteavgifter
              samt avgift baserad på bruttonationalinkomsten.
            </seg>
            <seg n="8cc35956">
              Finansieringen av EU-budgeten med avgifter från medlemsländerna
              avser utgifter enligt betalningsanslag.
            </seg>
            <seg n="0362e8a8">
              Herr talman! Det har inte väckts någon motion med anledning av
              skrivelsen. Däremot har utskottet i detta betänkande två motioner
              en från en socialdemokratisk ledamot angående genderbudgetering
              och en från två ledamöter i Miljöpartiet angående Sveriges kostnader
              för EU-medlemskapet.
            </seg>
            <seg n="34285376">
              Motionerna har avstyrkts i utskottet.
            </seg>
            <seg n="d1a73a08">
              Det finns i betänkandet en reservation till förmån för motionen
              om Sveriges kostnader för EU-medlemskapet av Vänsterpartiet och
              Miljöpartiet.
            </seg>
          </u>
          <note type="speaker" n="a2aa5ccd">
            Anf. 53 JACOB JOHNSON (v):
          </note>
          <note n="b2f54e89">
            Herr talman! Jag yrkar bifall till reservationen av Ulla Andersson
            och Peter Eriksson angående Sveriges kostnader för EU-medlemskapet,
            punkt 4. Ulla Anderssons och Peter Erikssons reservation innebär
            bifall till motion Fi252 av miljöpartisterna Max Andersson och
            Ulf Holm om en ordentlig utredning av EU-medlemskapets samlade
            kostnader. I reservationen utvecklas ett antal argument för denna
            utredning. Jag kan hänvisa till och ställa mig bakom dessa argument.
          </note>
          <u who="jacob_johnson_6c8957" xml:id="i-95cd75996fa50c1c-0" n="af2292e8">
            <seg n="517bead2">
              Med tanke på att inte förlänga den här redan långa budgetdebatten
              nöjer jag mig med att därutöver säga att jag tror att svenska
              folkets förtroende för det svenska medlemskapet i EU kan öka om
              regering och riksdag öppet kommunicerar olika aspekter av det
              svenska medlemskapet med Sveriges invånare. Jag tror att den föreslagna
              utredningen skulle kunna vara ett viktigt bidrag i en sådan kommunikation.
            </seg>
          </u>
          <note type="speaker" n="96598500">
            Anf. 54 MONICA GREEN (s):
          </note>
          <u who="monica_green_8cf81a" xml:id="i-80781c6b47180eac-0" n="e413c66a">
            <seg n="ec1853ce">
              Herr talman! Att vara del i ett sammanhang eller en gemenskap
              är viktigt för oss alla. Det kan vara en gemenskap bland vänner
              eller arbetskamrater, i ett idrottslag eller ett geografiskt område,
              till exempel Västra Götaland, ett land eller en världsdel. Man
              kan ha olika uppfattningar i det sammanhang eller den gemenskap
              man ingår i.
            </seg>
            <seg n="f33553f0">
              Jag beklagar till exempel att vi har en högerregering i det här
              landet som har till mål att göra större skillnad i samhället och
              införa låglönejobb. Jag beklagar också att vi har ett EU som är
              så blått.
            </seg>
            <seg n="d68b2688">
              Vi socialdemokrater vill använda EU till att minska skillnaden,
              se till att fattigdomen bekämpas och öka välfärden och tillväxten,
              att kunna tygla råkapitalismen så att företag inte spelar ut länder
              mot varandra, att hindra social dumpning och se till att alla
              får del av ett socialt skyddsnät i hela Europa.
            </seg>
            <seg n="0201f537">
              En stor del, till och med den största utmaningen just nu, är
              miljön att ställa krav på företag, länder och enskilda på att
              tillverkning och användning, uppvärmning och transporter förändras
              så att vi kan hindra klimatförändringen och miljöförstöringen.
              Vi vill verka för att utvidgningen fortsätter. EU är som en magnet
              där alltfler vill vara med, och det välkomnar vi.
            </seg>
            <seg n="3206ab8f">
              Det är också oerhört viktigt att vi tar kampen mot gränsöverskridande
              brott, stärker musklerna för att komma åt människosmugglingen,
              det fruktansvärda sexslaveri som kvinnor, flickor och pojkar utsätts
              för, det som också kallas för trafficking.
            </seg>
            <seg n="8fc6f84c">
              Politik är att vilja. Men visst kostar det pengar också. Det
              är det som betänkandet handlar om. Vi delar utskottets uppfattning
              att vi ständigt måste arbeta för en effektiv och återhållsam budget.
              Vi vill vara aktiva och ta till vara möjligheter till återflöde
              inom jordbruk, miljö, regionalpolitik och andra områden. Dessutom
              vill vi att budgeten ska analyseras, hur utfallet fördelas mellan
              män och kvinnor, och vi vill vara aktiva inom EU i jämställdhetsperspektivet.
            </seg>
            <seg n="c934d2e1">
              Över huvud taget vill vi vara aktiva, engagerade och pådrivande
              för tillväxt, trygghet och framtidstro i hela Europa.
            </seg>
          </u>
          <note n="baa2a54e">
            I detta anförande instämde Björn von Sydow (s).
          </note>
          <note type="speaker" n="f10c7ed9">
            Anf. 55 PEDER WACHTMEISTER (m):
          </note>
          <u who="unknown" xml:id="i-547a48fd43c65213-2" n="52367852">
            <seg n="504fc621">
              Herr talman! Jag skulle vilja bredda synen på avgiften till gemenskapen.
            </seg>
            <seg n="94660c01">
              Den som befann sig i Prag den 9 november 1989, vilket jag råkade
              göra, och tittade på CNN såg en cementmur bli nedknackad. Om man
              då skulle ha sagt till en Pragbo att om 15 år kommer ni att vara
              medlemmar i den gemenskap som de länderna i dag är skulle ingen
              ha trott på det.
            </seg>
            <seg n="198271d9">
              Vi fortsätter framåt i tiden till när Sverige blev medlem 1995.
              Hade man då åkt över till Baltikum och sagt att de snart skulle
              komma att vara medlemmar i detta skulle ingen ha trott på det.
            </seg>
            <seg n="a156f325">
              Om man ett halvår före rådsmötet i Köpenhamn hade fått frågan
              hur många länder som kommer att komma med 2004 hade man kanske
              gissat på fem eller sex. Det blev tio.
            </seg>
            <seg n="055e435d">
              I dag står vi i den situationen att om knappt två veckor kommer
              vi att vara 27 länder. Ingen skulle någonsin ha trott det om man
              för bara några år sedan hade sagt att Rumänien och Bulgarien skulle
              komma med som fullvärdiga medlemmar.
            </seg>
            <seg n="7899b5f8">
              Vi har ett parlament där människor kan mötas, diskutera och jobba
              för konsensus. Konsensus är den övergripande tanken med och ordet
              för det gemensamma Europa.
            </seg>
            <seg n="ace1eefa">
              Jag är den förste att hålla med om att mycket kan bli bättre.
              Mycket skulle kunna ha gjorts bättre under de år som har gått.
              Saker och ting har fått kosta lite för mycket. Mitt första inlägg
              i parlamentsdebatten när jag kom till Bryssel gällde huruvida
              lakritspipor skulle förbjudas. Lakritspipor skulle locka ungdomar
              till rökning. Då fick jag gå upp och tala om att jag inte tyckte
              att kommissionen skulle hålla på med sådant.
            </seg>
            <seg n="b795e016">
              Över till Vänsterpartiets och Miljöpartiets synpunkter: De har
              tagit upp jordbruket, fisket, regionalpolitiken, handelspolitiken,
              flexibilitet och byråkrati, att goda idéer stoppas och att näringslivet
              har problem.
            </seg>
            <seg n="2c98ef0b">
              Man kan alltid rada upp problem. Men om vi ska sitta och titta
              bakåt hela tiden när vi åker framåt kommer vi aldrig att få några
              visioner för framtiden. Låter vi räknenissar och nationalekonomer
              styra politiken kommer vi inte heller så långt.
            </seg>
            <seg n="8b1ef3df">
              Jordbruket, som jag själv är rätt så engagerad i eftersom jag
              är jordbruksföretagare, hade inte klarat övergången till dagens
              situation om vi inte hade blivit medlemmar i EU. Vi hade inte
              kunnat ha vår egen separata jordbrukspolitik i Sverige, utan vi
              hade varit tvungna att ha samma spelregler som våra grannländer.
              Titta på vårt broderland Finland som har löst frågan på ett utmärkt
              sätt!
            </seg>
            <seg n="04819796">
              Regionalpolitiskt har vi tjänat mycket på att vara med i EU.
            </seg>
            <seg n="e62198f0">
              Företagsamheten har utvecklats mycket.
            </seg>
            <seg n="379f8c1e">
              Vi ska vara klara över att det finns anledning att följa de frågor
              som kommissionen tar fram. Det finns anledning att från Sveriges
              sida driva och försöka stoppa vissa kostsamma idéer om vad kommissionen
              vill göra.
            </seg>
            <seg n="ac130e40">
              Bruttosumman är 29 miljarder, men nettopengarna kan vi även från
              svenskt håll och från den här salen förbättra. De gångna åren,
              när regeringen har varit socialdemokratisk, har Sverige varit
              dåligt på att ta hem pengar. Förre jordbruksministern Karl Erik
              Olsson satt under flera år i parlamentet och han räknade med att
              vi missade någonstans mellan 15 och 20 miljarder eftersom det
              var gemensam finansiering, vilket Socialdemokraterna inte ville
              ha.
            </seg>
          </u>
          <note type="speaker" n="e292873d">
            Anf. 56 CHRISTER NYLANDER (fp):
          </note>
          <u who="christer_nylander_7e0a9f" xml:id="i-6d8b5e8a08926461-3" n="2c356430">
            <seg n="c7983e67">
              Herr talman! Jag tillhör dem som tycker att vi behöver mer EU
              i den svenska riksdagsdebatten. Därför deltar jag gärna i den
              här typen av debatter, även om jag tycker att vi måste ta oss
              förbi att bara diskutera EU när det gäller avgiften dit.
            </seg>
            <seg n="4e61ba30">
              Det är dags att lyfta sig från den ja-och-nej-debatt som reservanterna
              återigen ger sig in på genom att vilja utreda kostnaderna. Vi
              måste fundera mer på hur vi kan använda det svenska EU-medlemskapet
              mer effektivt, därför att det är så viktigt för Sverige.
            </seg>
            <seg n="ecc1f2c4">
              I finansutskottet är vi överens på en hel del punkter i betänkandet.
              Vi är överens om att EU ska vara öppet, effektivt och dynamiskt,
              särskilt när det gäller de ekonomiska bitarna. Vi är helt överens
              om att Sverige ska bedriva en mycket återhållsam politik när det
              gäller EU:s avgifter och EU:s utgifter. Det tror jag att vi alla
              partier gemensamt står bakom.
            </seg>
            <seg n="36f9c286">
              Vi är också överens om att Sverige ska kritisera EU på de punkter
              där vi inte gillar EU. Motionärerna tar upp några av dessa punkter.
              Det gjorde också Monica Green i sitt anförande. Det är viktigt
              att vi lyfter oss från att låta det handla om medlemskap eller
              inte. Vi ska kritisera EU när EU inte är bra. Men vi ska också
              våga berömma EU när EU gör viktiga saker, för det är så tydligt
              att EU faktiskt behövs. Vi har sett det under de år som Sverige
              varit medlem.
            </seg>
            <seg n="25f816ca">
              Sverige är en del av Europa och det ger oss en chans att påverka
              vår omvärld. Det ger oss en chans att påverka miljön, de stora
              utmaningarna vi har framöver. Och det ger oss en chans att förstärka
              den svenska ekonomin men också Europas ekonomi, som vi är beroende
              av. Det ger oss en chans, som jag tycker att Monica Green belyste
              mycket bra, att bekämpa den internationella brottsligheten. Utan
              EU hade vi stått ganska handfallna när det gäller att bekämpa
              trafficking, grov ekonomisk och annan brottslighet.
            </seg>
            <seg n="377e5b62">
              Den reservation som finns till betänkandet gäller utredning av
              kostnader för EU-medlemskapet. Det är väldigt medvetet att den
              handlar om just detta. Miljöpartiet och Vänstern vill inte utreda
              vinsterna med EU-medlemskapet utan de vill utreda kostnaderna
              för medlemskapet. Det innebär att man återigen ger sig in på ja-och-nej-debatten.
              Det tycker jag är tråkigt. Sverige behöver Europa och Europa behöver
              Sverige.
            </seg>
            <seg n="e97a9e88">
              Men denna typ av utredningar har gjorts så många gånger. Senast
              för en vecka sedan kom en utredning om vad EU har inneburit för
              svensk ekonomi. Jag tror att det var professor Harry Flam som
              hade studerat vad det svenska utanförskapet i fråga om euron har
              inneburit för svensk ekonomi. Han pekade på hur stora ekonomiska
              effekter det har fått för oss att vi står utanför och vilka förluster
              vi faktiskt gör. Där ges också svaret på frågan som reservanterna
              ställer, att EU-medlemskapet som sådant har varit mycket positivt
              för Sverige ekonomiskt sett, men också att utanförskapet när det
              gäller euron har varit negativt.
            </seg>
            <seg n="3c2c09b3">
              Herr talman! Eftersom jag såg att Ulf Holm, denne skånske kämpe,
              hade satt upp sig strax efter mig på talarlistan vill jag bara
              säga att den begäran som finns i reservationen är som om Ulf Holm
              skulle kräva att kostnaderna för Skånes medlemskap i Sverige skulle
              utredas. Skåne är en del av Sverige, precis som Sverige är en
              del av Europa. Därför ska vi fundera mer på hur Skåne använder
              Sverige och hur Sverige använder EU än att ständigt återkomma
              till denna ja-och-nej-debatt.
            </seg>
          </u>
          <note type="speaker" n="8ae0928c">
            Anf. 57 ULF HOLM (mp):
          </note>
          <u who="ulf_holm_0fcd2f" xml:id="i-374a6342f63b1321-0" n="84febbd5">
            <seg n="ac2f581e">
              Herr talman! Det är rätt intressant att höra en del talare här
              som säger att man bara ska se fördelarna. Jag har för mig att
              vissa borgerliga partier oftast brukar framhäva att man måste
              ha kostnadseffektivitet, att man måste ha reda på hur mycket olika
              projekt och olika myndigheter kostar, hur man hanterar pengarna
              och att det inte ska kosta för mycket.
            </seg>
            <seg n="f1ed5aa9">
              Man skulle kunna föreslå att Riksrevisionen skulle få i uppdrag
              att utvärdera EU-medlemskapet och de olika kostnaderna.
            </seg>
            <seg n="db032972">
              Vi vet alla, hoppas jag, att EU:s egna revisorer går igenom EU:s
              budget varje år och tittar på hur pengarna används. De har kommit
              fram till att det finns ett ganska stort svinn. Det förekommer
              oegentligheter och styrningen är rätt dålig när det gäller hur
              de ekonomiska resurser som medlemsstaterna skickar till EU används.
              Det brukar också framhållas att det ligger på medlemsstaterna
              att hålla reda på pengarna och se till att styrningen fungerar
              som den ska.
            </seg>
            <seg n="7483e156">
              Det är i det sammanhanget som vi skrivit motionen, alltså för
              att man faktiskt ska titta på vad det kostar. Utskottet skriver
              i sitt ställningstagande att de anser motionen vara negativt skriven,
              men då har de inte läst den. Vi framhåller där att det också finns
              fördelar med EU-medlemskapet, och även det borde då kunna utvärderas.
              Motionen är ganska neutralt skriven och det borde vara nyttigt,
              oavsett vilken inställning man har till EU, att veta vad det hela
              kostar.
            </seg>
            <seg n="528c8683">
              Om det nu är så bra som Christer Nylander framhöll undrar jag
              vad ni i så fall är rädda för. Då kan ni ju visa att det finns
              ordning och reda i vad det kostar och att pengarna används effektivt.
              Huvudsyftet är att vi ska använda skattebetalarnas pengar på ett
              effektivt och bra sätt så att vi får ut så mycket som möjligt.
              Det borde även gälla avgiften till Europeiska unionen. Men tydligen
              får man inte tala om det.
            </seg>
            <seg n="18f16f53">
              Vi hade en lång debatt om EU:s långtidsbudget och de ekonomiska
              resurserna till EU under de kommande åren. I de diskussionerna
              var Sveriges ståndpunkt att vi ska försöka vara återhållsamma
              med hur mycket pengar EU får. Det är mycket bra, men då måste
              man fullfölja den ambitionen utifrån svenska argument och också
              räkna in vad EU:s jordbrukspolitik kostar. Hur stora resurser
              kräver de svenska myndigheterna för att klara av detta?
            </seg>
            <seg n="c4e9676f">
              Det skulle kunna vara ett argument för den borgerliga regeringen,
              alltså att nästa gång en långtidsbudget ska antas i EU argumentera
              för att vi kanske inte ska ha en jordbrukspolitik i den omfattningen
              på EU-nivå, utan vissa delar skulle kunna åternationaliseras.
              Det borde ligga i alla partiers intresse att göra en sådan utvärdering.
            </seg>
            <seg n="814bb022">
              Jag vill också hänvisa till den utvärdering som kom förra veckan
              om vad det kostat att vi står utanför euromedlemskapet. Det är
              en hypotetisk fråga som bara gäller för ja-sidan. Vår motion syftar
              till att alla, oavsett inställning till EU, ska få veta vad EU-medlemskapet
              kostar varje år. Det är det viktiga, och jag har svårt att förstå
              hur man kan säga nej till en sådan utredning.
            </seg>
          </u>
          <note type="speaker" n="0eb09d81">
            Anf. 58 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-6d8b5e8a08926461-4" n="2c356430">
            <seg n="e09b7c54">
              Herr talman! Jag kände mig nästan tvingad av Ulf Holm att begära
              replik.
            </seg>
            <seg n="f43966ed">
              Man ska nog vara tydlig och säga att reservationen inte handlar
              om att studera både för- och nackdelar, vilket Ulf Holm sade i
              sitt anförande, utan ni är väldigt tydliga med att det är kostnaderna
              som ska utvärderas. Det tycker jag är trist, för då hamnar vi
              i den ständiga ja-eller-nej-debatten. Jag tycker att vi ska försöka
              lyfta oss över den och i stället fundera på vad vi ska använda
              EU-medlemskapet till.
            </seg>
            <seg n="83666f14">
              Låt mig också säga att vi för en ständig debatt om EU-medlemskapet.
              EU-medlemskapet påverkar Sverige hela tiden, också debatterna
              i denna kammare, och borde göra det ännu mer. Vi för en ständig
              debatt om vad EU-medlemskapet innebär för oss på många olika punkter.
              I finansutskottet förs en ständig debatt om vad EU-medlemskapet
              innebär för till exempel finansmarknaden. Det är viktigt att vi
              får in EU-perspektivet i olika slags debatter.
            </seg>
            <seg n="d352a68b">
              När det sedan gäller den utredning som kom förra veckan, och
              att den skulle vara hypotetisk, visar den att euron inneburit
              stora fördelar för de människor och länder som infört euron. Det
              är inte hypotetiskt. Det handlar om att det skapas nya jobb. Det
              är inte heller hypotetiskt när man ser att kostnaderna för Sveriges
              utanförskap är mycket stora eftersom människor i Sverige inte
              får de chanser som de annars skulle få. Det är inte några hypotetiska
              frågor. Det handlar om människors vardag.
            </seg>
          </u>
          <note type="speaker" n="172a12b5">
            Anf. 59 ULF HOLM (mp) replik:
          </note>
          <u who="ulf_holm_0fcd2f" xml:id="i-374a6342f63b1321-1" n="84febbd5">
            <seg n="f4e1562f">
              Herr talman! Det är intressant att varje gång man uttalar sig
              om EU-medlemskapet säger Folkpartiet att vi inte ska prata om
              ja eller nej. Det står ingenting i motionen om ja eller nej till
              EU-medlemskap ingenting. Vi tar inte upp det alls. Det vi vill
              ha är en seriös och neutral utvärdering av de olika kostnaderna,
              och då kan det givetvis handla om både plus och minus. Jag är
              mycket medveten om det, och vi har i motionen också skrivit att
              det finns delar som kan räknas till plussidan.
            </seg>
            <seg n="6a5c3cf5">
              För att föra debatten om EU-medlemskapet framåt behöver vi inför
              kommande diskussioner om EU:s långtidsbudget veta vad det är som
              kostar, vilka summor som ska ligga på vilka nivåer. Är det verkligen
              det vettigaste att skicka alla dessa pengar till EU för att läggas
              på jordbrukspolitiken, eller kan vi inför kommande långtidsbudgetar
              i EU argumentera för att vissa delar bör skötas nationellt? Det
              innebär ju dubbelkostnader, och det är dubbelkostnaderna som är
              det intressanta. Om vi kan eliminera dem blir det billigare att
              vara med i EU. Det borde även gynna Christer Nylanders inställning.
            </seg>
            <seg n="e136fe14">
              Jag tycker att det är viktigt att vi kommer framåt i diskussionerna
              om EU, men det är du, Christer Nylander, som hakar upp dig på
              gamla ja eller nej. Jag har inte sagt någonting om det. Jag sade
              det inte i mitt anförande och har heller inte skrivit någonting
              om det i motionen. Hallå, vakna upp! Vi för en diskussion om EU-medlemskapet
              och om hur vi ska agera framöver. Håll dig till sakfrågan!
            </seg>
          </u>
          <note type="speaker" n="d08576cf">
            Anf. 60 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-6d8b5e8a08926461-5" n="2c356430">
            <seg n="c145d34a">
              Herr talman! Jag tror inte att det behövs en svensk offentlig
              utredning för att visa att ett reglerat jordbruk är sämre än en
              fri jordbrukspolitik. Jag tror inte att det behövs någon offentlig
              utredning för att visa att det är bättre utan handelshinder än
              med sådana. Det vet vi om, och därför har hela den svenska riksdagen
              den gemensamma ståndpunkten att vi ska försöka bekämpa de delarna
              i EU. Vi måste föra debatten om att EU inte är bra rakt över,
              och vi måste också kunna kritisera EU när något är dåligt. Jag
              tror att Ulf Holm och liberaler i denna kammare är överens om
              att reglering är sämre än avreglering. Det behövs ingen ny utredning
              om det.
            </seg>
            <seg n="05b1fac1">
              Sedan har vi den ständiga debatten om kostnaderna för EU-medlemskapet.
              Vi kommer antagligen att föra den ännu intensivare, särskilt i
              finansutskottet och i EU-nämnden, när det gäller EU:s långtidsbudget.
              Låt oss ta den debatten då. Jag tror att jag, Ulf Holm och många
              andra kommer fram till samma slutsats, nämligen att det är bättre
              att ha en avreglerad jordbrukspolitik och en mindre reglerad handelspolitik
              än att ha motsatsen.
            </seg>
            <seg n="f6c77411">
              Avslutningsvis sade Ulf Holm att den reservation som finns i
              betänkandet handlar om kostnader och att kostnaderna kan vara
              både plus och minus. Kan Ulf Holm möjligen säga vilka kostnader
              som kan vara plus?
            </seg>
          </u>
          <note type="speaker" n="fdc0081e">
            Anf. 61 ULF HOLM (mp) replik:
          </note>
          <u who="ulf_holm_0fcd2f" xml:id="i-374a6342f63b1321-2" n="84febbd5">
            <seg n="abea580d">
              Herr talman! Det är mycket möjligt att det finns en majoritet
              i riksdagen som driver att EU inte ska syssla med jordbrukspolitik.
              Det är gott så. Men när det väl kom till slutförhandlingarna om
              EU:s förra långtidsbudget, den som nu börjar gälla, är frågan:
              Lyckades vi i förhandlingarna med de andra medlemsstaterna verkligen
              föra fram våra åsikter och få igenom dem? Svaret är nej. Därför
              måste vi tänka på hur vi ska förbereda de strategiska diskussionerna
              för att vinna debatten nästa gång. Då kan det vara bra att ha
              ett underlag som exempelvis visar vilka dubbelkostnader som finns,
              på både nationell nivå och EU-nivå, för att genomföra ett politikområde.
              Då kan vi hävda att eftersom det är fråga om mycket dubbelarbete,
              vilket jag tror att det kan vara inom vissa områden, är det bättre
              att i stället lägga vissa delar på nationell nivå. Vi skulle på
              så sätt kunna övertyga flera länder om vår åsikt. Och det skulle
              gynna saken.
            </seg>
            <seg n="0d4b5e74">
              Det är det motionen handlar om. Sedan finns det säkert vissa
              delar i det jag för fram som en total kostnad som Christer Nylander
              kan irritera sig på, och det kan även finnas delar som kanske
              visar på plus. Det vet vi dock inte, och därför behöver vi en
              utredning, en oberoende granskning, så att vi får fram fakta inför
              framtiden.
            </seg>
          </u>
          <note type="speaker" n="cd6d06b5">
            Anf. 62 ULF SJÖSTEN (m):
          </note>
          <u who="ulf_sjosten_98d3ff" xml:id="i-ddbccae2cb4e2d27-0" n="8f4069b3">
            <seg n="1c2b0138">
              Herr talman! Det här blir mitt kortaste anförande i Sveriges
              riksdag.
            </seg>
            <seg n="43ce6994">
              Jag vill yrka bifall till utskottets förslag i betänkandet, något
              som vi tyvärr förbisåg i tidigare anföranden.
            </seg>
          </u>
          <note n="e2089dcc">
            Överläggningen var härmed avslutad.
          </note>
          <note n="2d48983c">
            15 § Ändringar i arbetslöshetsförsäkringen (förnyad behandling)
          </note>
          <note n="b57cb8f2">
            Föredrogs
          </note>
          <note n="a5ac5683">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="87fe9596">
            Anf. 63 PATRIK BJÖRCK (s):
          </note>
          <u who="patrik_bjorck_b56219" xml:id="i-c8d124a5f60d2ff6-0" n="56c4ff0c">
            <seg n="17022a5e">
              Herr talman! Vi hade en lång debatt i går om försämringarna och
              förändringarna i a-kassan. Den slutade med att vi tog initiativ
              till att återförvisa ärendet till utskottet. Vi ansåg att det
              fanns goda skäl för det beslutet. Vi hade naturligtvis också tänkt
              oss att arbetsmarknadsutskottets borgerliga majoritet skulle ha
              tagit denna möjlighet för att förbättra sitt dåliga rykte när
              det gäller slarviga och hafsiga beredningar. Vi lyckades inte
              med det, utan utskottets majoritet stod fast vid att man vill
              driva igenom detta trots att denna kritik från vår sida kvarstår
              med full kraft.
            </seg>
            <seg n="b7ff60af">
              Med tanke på detta yrkar jag bifall till vår reservation 1 och
              därmed avslag på förslaget i betänkandet.
            </seg>
          </u>
          <note n="42b4ff0e">
            I detta anförande instämde Monica Green (s).
          </note>
          <note type="speaker" n="1c3738a9">
            Anf. 64 JOSEFIN BRINK (v):
          </note>
          <u who="josefin_brink_cd11aa" xml:id="i-ca17cff92cc50800-0" n="6a365161">
            <seg n="b67efc8c">
              Herr talman! Även Vänsterpartiet stod bakom kritiken av beredningen
              av detta ärende, och vi stod också bakom kravet på återförvisning
              av ärendet till utskottet. Men även vi får nöja oss med att konstatera
              att inga ändringar har kommit till stånd. Därför yrkar jag bifall
              till reservation 1 om avslag på utskottets förslag i betänkandet.
            </seg>
          </u>
          <note type="speaker" n="93ebe7a7">
            Anf. 65 ULF HOLM (mp):
          </note>
          <u who="ulf_holm_0fcd2f" xml:id="i-374a6342f63b1321-3" n="84febbd5">
            <seg n="2b4601a9">
              Herr talman! Även Miljöpartiet som stod bakom kravet på återförvisning
              av ärendet till utskottet får nu konstatera att den borgerliga
              majoriteten inte ändrade sig. Vi hade hoppats på det, men det
              gjorde den inte. Vi står givetvis fast vid vår kritik när det
              gäller detta ärende, och jag yrkar därför bifall till reservation
              1.
            </seg>
          </u>
          <note type="speaker" n="d7d614f6">
            Anf. 66 CATHARINA ELMSÄTER-SVÄRD (m):
          </note>
          <note n="28f11c1b">
            Herr talman! Jag yrkar bifall till utskottets förslag.
          </note>
          <note n="e2089dcc">
            Överläggningen var härmed avslutad.
          </note>
          <note n="7c3a18fc">
            16 § Arbetsmarknad och Arbetsliv (förnyad behandling)
          </note>
          <note n="b57cb8f2">
            Föredrogs
          </note>
          <note n="a5ac5683">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="a00e9399">
            Anf. 67 SVEN-ERIK ÖSTERBERG (s):
          </note>
          <u who="unknown" xml:id="i-d4c5e978cff670ef-0" n="52367852">
            <seg n="c2eeb28e">
              Herr talman! Det är ju frestande att starta en ny debatt. Alla
              frågor är inte utredda, och det är bara mitt på dagen. Men jag
              ska inte skrämma upp någon, utan jag nöjer mig med att yrka bifall
              till våra reservationer 1, 5, 8, 20 och 23.
            </seg>
          </u>
          <note type="speaker" n="05e15f14">
            Anf. 68 JOSEFIN BRINK (v):
          </note>
          <u who="josefin_brink_cd11aa" xml:id="i-ca17cff92cc50800-1" n="6a365161">
            <seg n="59bd2d95">
              Herr talman! Även Vänsterpartiet har en hel del reservationer
              i betänkandet. Men för att spara kammarens tid nöjer jag mig med
              att yrka bifall till våra reservationer 12, 17 och 26.
            </seg>
          </u>
          <note type="speaker" n="6aaa52e8">
            Anf. 69 ULF HOLM (mp):
          </note>
          <u who="ulf_holm_0fcd2f" xml:id="i-374a6342f63b1321-4" n="84febbd5">
            <seg n="32b0ffaf">
              Herr talman! Från Miljöpartiets sida har vi en hel del reservationer
              på detta budgetområde. Jag står givetvis bakom samtliga, men för
              att vinna tid, ännu mer än de två tidigare talarna, yrkar jag
              bifall bara till reservationerna 3 och 10.
            </seg>
            <seg n="02be9c4f">
              När det gäller reservation 10 vill jag uppmana den borgerliga
              alliansen att stödja denna med tanke på att arbetsmarknadsministern
              nu har gått ut och stött vårt förslag om att fackföreningarna
              ska kunna förmedla arbetstillfällen mot en viss ersättning från
              staten. Det är precis det som står i reservation 10. Och detta
              bör den borgerliga alliansen nu stödja med tanke på att ministern
              har uttalat sitt stöd för detta i dag.
            </seg>
          </u>
          <note type="speaker" n="87eeb3e8">
            Anf. 70 CATHARINA ELMSÄTER-SVÄRD (m):
          </note>
          <u who="catharina_elmsater-svard_e2a078" xml:id="i-2f9054c3b6f9d205-0" n="b5cff16c" next="i-540395c9dbdb8472-0">
            <seg n="23349f64">
              Herr talman! När det gäller det som Ulf Holm just nu nämnde när
              det gäller reservation 10 kan jag naturligtvis instämma i att
              det finns mycket bra som står i den reservationen. Men för er
              som lyssnar nu kan jag säga att det på s. 55 i budgeten finns
              saker som så att säga lite grann möter upp det som Ulf Holm vill
              att vi ska göra i dag.
            </seg>
          </u>
          <note n="8a748877">
            Men, herr talman, i dag yrkar jag bifall enbart till utskottets
            förslag.
          </note>
          <note n="e2089dcc">
            Överläggningen var härmed avslutad.
          </note>
          <note n="d9483d3f">
            17 § Beslut om ärenden som slutdebatterats den 20 december
          </note>
          <note n="93cfa517">
            Punkt 1
          </note>
          <note n="1598fe3e">
            Punkt 2
          </note>
          <note n="b756f61c">
            Punkt 6
          </note>
          <note n="a35444e3">
            Övriga punkter
          </note>
          <note n="93cfa517">
            Punkt 1
          </note>
          <note n="d2db427e">
            Punkt 4
          </note>
          <note n="a35444e3">
            Övriga punkter
          </note>
          <note n="5a26c7d9">
            18 § Beslut om ärenden som slutdebatterats vid dagens sammanträde
          </note>
          <note n="5a088fd3">
            Punkt 8
          </note>
          <note n="a35444e3">
            Övriga punkter
          </note>
          <note n="93cfa517">
            Punkt 1
          </note>
          <note n="1598fe3e">
            Punkt 2
          </note>
          <note n="27a40e17">
            Punkt 3
          </note>
          <note n="a0f5264d">
            Punkterna 13
          </note>
          <note n="93cfa517">
            Punkt 1
          </note>
          <note n="618ff696">
            Punkterna 29
          </note>
          <note n="93cfa517">
            Punkt 1
          </note>
          <note n="27a40e17">
            Punkt 3
          </note>
          <note n="758d78d9">
            Punkt 5
          </note>
          <note n="b20a5ede">
            Punkt 7
          </note>
          <note n="8e9eaee7">
            Punkt 10
          </note>
          <note n="b989b4c3">
            Punkt 13
          </note>
          <note n="b9974592">
            Punkt 14
          </note>
          <note n="125181f1">
            Punkt 16
          </note>
          <note n="a35444e3">
            Övriga punkter
          </note>
          <note n="2b29c957">
            Ajournering
          </note>
          <note n="bb2bf416">
            Kammaren beslutade kl. 12.18 på förslag av förste vice talmannen
            att ajournera förhandlingarna till kl. 12.30 för att finansutskottet
            skulle beredas möjlighet att sammanträda.
          </note>
          <u who="catharina_elmsater-svard_e2a078" xml:id="i-540395c9dbdb8472-0" n="b5cff16c" prev="i-2f9054c3b6f9d205-0">
            <seg n="cef5fd24">
              Återupptagna förhandlingar
            </seg>
          </u>
          <note n="521c1753">
            Förhandlingarna återupptogs kl. 12.30.
          </note>
          <note n="7fc2693b">
            19 § Bordläggning
          </note>
          <note n="fcc1ba84">
            Anmäldes och bordlades
          </note>
          <note n="ca9adaba">
            20 § Kammaren åtskildes kl. 12.32.
          </note>
          <note n="ddef79cd">
            Förhandlingarna leddes
          </note>
          <note n="31979f08">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
