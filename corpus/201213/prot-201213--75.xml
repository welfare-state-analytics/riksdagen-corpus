<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--75</head>
          <docDate when="2012-03-08">2012-03-08</docDate>
        </div>
      </front>
      <body>
        <div>
          <note n="b87033c4">
            ﻿
          </note>
          <note n="5721cfc7">
            Riksdagens snabbprotokoll
          </note>
          <note n="b844a3aa">
            2012/13:75
          </note>
          <note type="date" n="334fdf78">
            Fredagen den 8 mars
          </note>
          <note n="6854b8c6">
            Kl. 09:00 - 12:31
          </note>
          <note n="6f4fea5d">
            1 § Anmälan om inkommen faktapromemoria om förslag från Europeiska
            kommissionen
          </note>
          <note n="789916ff">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="126e14ba">
            KOM(2013) 27, KOM(2013) 31, KOM(2013) 30
          </note>
          <note n="6311caf4">
            KOM(2013) 26, KOM(2013) 28, KOM(2013) 29
          </note>
          <note n="d2739b83">
            KOM(2013) 48
          </note>
          <note n="00978f47">
            KOM(2013) 36
          </note>
          <note n="dabb3398">
            KOM(2013) 42
          </note>
          <note n="6613f298">
            2 § Anmälan om fördröjda svar på interpellationer
          </note>
          <note n="be7d0aa5">
            Till riksdagen hade inkommit följande skrivelser:
          </note>
          <note n="2d2f6dc1">
            Interpellation 2012/13:275
          </note>
          <note n="9d12ac15">
            Interpellation 2012/13:275 Juridiskt bindande arbetsavtal
          </note>
          <note n="4c9ca8a4">
            Interpellationen kommer att besvaras tisdagen den 14 maj 2013.
          </note>
          <note n="7c108412">
            Skälet till dröjsmålet är andra åtaganden och tjänsteresa.
          </note>
          <note n="2cbfc6ad">
            Tobias Billström
          </note>
          <note n="b860c5f1">
            Interpellation 2012/13:280
          </note>
          <note n="6ba1d36e">
            Interpellation 2012/13:280 Mobiltelefonitäckning i Sveriges glesbygd
          </note>
          <note n="a5cbd0f8">
            Interpellationen kommer att besvaras tisdagen den 26 mars 2013.
          </note>
          <note n="f67b8e1d">
            Skälet till dröjsmålet är tidigare inbokade resor och arrangemang.
          </note>
          <note n="b20cebec">
            Fredrik Ahlén
          </note>
          <note n="0581d33b">
            Interpellation 2012/13:296
          </note>
          <note n="d2116ecc">
            Interpellation 2012/13:296 Medlingsinstitutets roll för mer jämställda
            löner
          </note>
          <note n="b7c7404a">
            Interpellationen kommer att besvaras den 9 april 2013.
          </note>
          <note n="b5731869">
            Skälet till dröjsmålet är inbokade resor och engagemang som inte
            kan ändras.
          </note>
          <note n="557654a6">
            Monica Rodrigo
          </note>
          <note n="5073e89c">
            Interpellation 2012/13:306
          </note>
          <note n="b8ec8961">
            Interpellation 2012/13:306 Möjligheterna att bygga i strandnära
            lägen
          </note>
          <note n="c0ee8030">
            Interpellationen kommer att besvaras tisdagen den 26 mars 2013.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="ce7bdb6d">
            Lena Ingvarsson
          </note>
          <note n="ee3627af">
            3 § Hänvisning av ärenden till utskott
          </note>
          <note n="48c97a02">
            Föredrogs och hänvisades
          </note>
          <note n="8f591cf3">
            Anf. 1 TALMANNEN:
          </note>
          <note n="5f4ea88d">
            Jag vill fästa kammarens uppmärksamhet på att det i dag är den
            internationella kvinnodagen. Enligt vissa internationella bedömare
            är Sverige ett föregångsland när det gäller jämställdhet ur ett
            internationellt perspektiv. Det finns en del jämförelser som har
            gjorts av två internationella tidskrifter där Sverige hamnar som
            nummer ett respektive fyra när det gäller ett antal sammanvägda
            kriterier, men det säger kanske mer om vår omvärld än om Sverige
            eftersom det finns väldigt mycket kvar att göra i Sverige. Som
            talman är jag dock stolt över att 47 procent av ledamöterna är
            kvinnor.
          </note>
          <note n="08f33159">
            4 § Svar på interpellation 2012/13:263 om goda anställningsförhållanden
            i vård, skola och omsorg
          </note>
          <note type="speaker" n="803d2f05">
            Anf. 2 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-0" n="1a86abc2">
            <seg n="f8ca3614">
              Herr talman! Lennart Axelsson har ställt flera frågor till mig.
              Den första frågan lyder: Eftersom socialministern menar att det
              är viktigt att alla arbetsgivare har goda förutsättningar att
              kunna anställa den personal de behöver för att kunna ge en bra
              vård, anser han då att han gjort vad som behövs för att ge dessa
              möjligheter?
            </seg>
            <seg n="3eaa0fd1">
              Förutsättningarna för att kunna anställa den personal som behövs
              ryms inom ett område som är mycket mer omfattande än det som Socialdepartementet
              täcker. Rekrytering av personal är en sammansatt fråga som beror
              på många faktorer, och flera aktörer är ansvariga. Som socialminister
              vill jag förstås verka för att skapa goda förutsättningar på en
              övergripande nivå, men det största ansvaret för att skapa goda
              anställningsvillkor ligger i första hand hos arbetsgivaren.
            </seg>
            <seg n="cbf37ec9">
              Vidare har Lennart Axelsson frågat vad socialministern anser
              att man kan göra för att se till att den personal som vill kan
              erbjudas heltidsanställningar med rimliga scheman utan till exempel
              delade turer. Ett annat problem när det gäller att kunna rekrytera
              människor till välfärdsyrken är lönesättningen. Har socialministern
              andra lösningar på detta än att öka antalet vårdgivare?
            </seg>
            <seg n="7b1b4abe">
              Min uppfattning är att frågor om hel- och deltid och hur önskemål
              om arbetstidens längd och förläggning ska kunna tillgodoses är
              frågor som bäst hanteras av arbetsmarknadens parter. Lagstiftaren
              bör inte ge sig in och lagstifta om sådant som bättre löses i
              förhandlingar mellan arbetsmarknadens parter. Då kan man inom
              olika branscher göra nödvändiga avvägningar mellan arbetstagarnas
              behov av arbetstidsförhållanden som passar dem och verksamheternas
              skiftande behov.
            </seg>
            <seg n="afa9b1b5">
              Jag vet att runt om i landet har kommuner och landsting med olika
              partifärger lämnat utfästelser om att erbjuda anställningar på
              heltid. Detta är något jag ser mycket positivt på.
            </seg>
            <seg n="ce40c932">
              Lennart Axelsson har också frågat om socialministern har några
              vetenskapliga belägg för att ett ökat antal vårdgivare ger bättre
              anställningsvillkor.
            </seg>
            <seg n="30213765">
              Här vill jag hänvisa till undersökningar som gjorts inom branschen
              av hur anställda upplever sina anställningsförhållanden. En sådan
              undersökning är Jobbhälsobarometern som tas fram av Sveriges företagshälsor
              och Svenskt Kvalitetsindex. Den visar att anställda i privat driven
              vård och omsorg är mer nöjda med sin arbetssituation än anställda
              inom kommun och landsting.
            </seg>
            <seg n="aaf66d37">
              Resultatet i barometern visar att på en rad väsentliga områden
              som har att göra med hur man trivs på jobbet syns en positiv trend
              bland privatanställd personal inom vård och omsorg. Områden där
              privatanställd personal är nöjdare än offentligt anställda är
              enligt barometern möjligheten att påverka hur arbetsuppgifterna
              ska genomföras, ledningen och styrningen, arbetsbelastningen och
              lönen.
            </seg>
            <seg n="8b92f6b3">
              En undersökning som Jobbhälsobarometern räknas inte som vetenskapligt
              underlag men utgör en viktig källa för hur de anställda faktiskt
              upplever sin arbetssituation och är som sådant ett viktigt material.
            </seg>
            <seg n="af188bd8">
              Jag menar att om det finns fler möjligheter för dem som söker
              arbete att välja arbetsgivare påverkar det anställningsvillkoren
              till det bättre för de anställda eftersom det blir en större konkurrens
              om arbetskraften. Regeringen har bland annat av det skälet arbetat
              aktivt under hela föregående och innevarande mandatperiod för
              att öka mångfalden av vårdgivare inom vård och omsorg.
            </seg>
            <seg n="d005945a">
              Den sista frågan gäller meddelarfriheten. En viktig åtgärd för
              att ge personal i all skattefinansierad verksamhet samma möjligheter
              att slå larm när de upptäcker oegentligheter är frihet att rapportera
              det anonymt. Kommer socialministern att arbeta för att den så
              kallade meddelarfriheten införs för alla?
            </seg>
            <seg n="2cb39eca">
              Regeringen beslutade den 28 juni 2012 att tillsätta en utredning
              som ska se över frågan om stärkt meddelarskydd för privatanställda
              i offentligt finansierad verksamhet och då framför allt i sådan
              verksamhet som avser vård, skola och omsorg. I direktiven har
              regeringen angett att utgångspunkten ska vara att meddelarskyddet
              för privatanställda i offentligt finansierad verksamhet så långt
              som det är möjligt ska vara detsamma som för offentligt anställda.
              Utredningen ska redovisa sitt uppdrag den 30 september i år, och
              jag vill inte föregripa utredningens arbete.
            </seg>
            <seg n="77673c9e">
              Regeringen har också alldeles nyligen beslutat att en särskild
              utredare ska se över skyddet för arbetstagare som slår larm om
              olika former av missförhållanden, oegentligheter eller brott och
              föreslå åtgärder som syftar till att stärka skyddet och skapa
              ett tydligare regelverk.
            </seg>
            <seg n="a8a4bfd0">
              Till sist har regeringen, som redovisats ovan, vidtagit ett antal
              åtgärder i syfte att förbättra anställningsförhållandena. Frågorna
              gäller dock till stora delar områden som arbetsmarknadens parter
              råder över där de har att komma överens genom kollektivavtal.
              Det yttersta ansvaret för anställningsförhållandena ligger dock
              alltid hos arbetsgivaren.
            </seg>
          </u>
          <note type="speaker" n="c6887f55">
            Anf. 3 LENNART AXELSSON (S):
          </note>
          <u who="lennart_axelsson_204029" xml:id="i-650e042060ab4a84-0" n="8a9eb19c">
            <seg n="18be4f8e">
              Herr talman! Tack för svaret, socialministern, även om jag inte
              tycker att det är så värst mycket att hänga i granen!
            </seg>
            <seg n="586c527e">
              Precis som herr talman sade förut är det den internationella
              kvinnodagen i dag. Därför kan man ju tycka att den här interpellationen
              ligger väl i linje med det eftersom vi pratar om arbetsförhållanden
              som rör mycket kvinnodominerande yrken. Det är tyvärr fortfarande
              så att det är en stor andel kvinnor som arbetar inom välfärdsyrkena.
            </seg>
            <seg n="79422b19">
              Jag tycker att det är viktigt att konstatera att när man jämför
              löneskillnaden mellan män och kvinnor har kvinnor fortfarande
              14 procents lägre lön än vad männen har totalt sett. Om man räknar
              om det till arbetsdagar innebär det i runda slängar att kvinnorna
              får jobba gratis den sista timmen på ett arbetspass på nio timmar.
              Så kan vi naturligtvis inte ha det.
            </seg>
            <seg n="ce898965">
              Innan vi går in på att diskutera arbetsförhållandena är det viktigt
              att konstatera att arbete med barn och gamla, med människor över
              huvud taget, är någonting mycket viktigt, en av de viktigaste
              saker vi kan arbeta med. Det ger också mycket tillbaka i form
              av värme och glädje. Detta är viktigt att slå fast så att vi inte
              nedvärderar yrket som sådant.
            </seg>
            <seg n="2894ffbd">
              Men det gäller att kunna leva på sin lön och kunna arbeta under
              drägliga förhållanden i dessa yrken. Anledningen till att jag
              skrev interpellationen var att man sett att antalet sökande till
              vårdutbildningarna sjunkit kraftigt. Läsåret 1980/81 sökte ca
              18 000 till vårdutbildningarna. Detta kan jämföras med läsåret
              2009/10 då endast 3 041 sökte. Det finns beräkningar på hur många
              nyanställningar som behöver göras under åren framöver. Kommunal
              har i rapporten Välfärdstjänsternas framtida finansiering från
              2010 gjort bedömningen att det handlar om 150 000 anställda fram
              till 2030. I går läste jag i Sveriges Kommuner och Landstings
              tidning Dagens Samhälle att beräkningar visar att på grund av
              pensionsavgångar och den kraftiga ökningen av andelen äldre i
              befolkningen skulle det behövas 420 000 anställda redan fram till
              2020. Det motsvarar ungefär fyra av tio anställda inom den sektorn.
            </seg>
            <seg n="0da7e0b4">
              Socialministern säger i sitt svar att han som socialminister
              vill verka för att skapa goda förutsättningar på en övergripande
              nivå och att regeringen har bland annat av det skälet arbetat
              aktivt under hela föregående och innevarande mandatperiod för
              att öka mångfalden av vårdgivare inom vård och omsorg. Det är
              i stort sett det enda jag kan utläsa av svaret, trots att socialministern
              i slutet av svaret säger: Till sist, regeringen har som redovisats
              ovan vidtagit ett antal åtgärder i syfte att förbättra anställningsförhållandena.
              Det enda jag kan hitta är att man har ökat antalet vårdgivare.
              Det vore intressant att få veta vilka ytterligare åtgärder socialministern
              vidtagit, förutom att se till att det blivit fler privata bolag
              inom vården.
            </seg>
          </u>
          <note type="speaker" n="616690cc">
            Anf. 4 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-1" n="1a86abc2">
            <seg n="01235c19">
              Herr talman! Möjligen blir jag något förvånad när Lennart Axelsson
              ställer frågor av ganska övergripande karaktär och förväntar sig
              ett detaljerat svar. Den här interpellationen är ett hopkok av
              frågor från olika områden, där många i huvudsak inte hör hemma
              på socialministerns område. Det vet Lennart Axelsson mycket väl.
            </seg>
            <seg n="17af26c8">
              Här finns precisa frågor, till exempel frågan om möjligheten
              för enskilda anställda att slå larm. Lennart Axelsson glömde naturligtvis
              bort att säga att under den regering som han utgjorde underlag
              för fanns den frågan på agendan, men man klarade inte av att lägga
              fram några lagförslag på området. Man gjorde uppenbarligen bedömningen
              att man inte klarade av det, vilket är intressant, eller så ville
              man inte, vilket möjligen är ännu mer intressant. De brösttoner
              som Lennart Axelsson här använder sig av tycker jag behöver tonas
              ned lite grann. Han sitter inte i den positionen att han kan mästra
              utifrån några fantastiska resultat för sin egen politiska konstellations
              del.
            </seg>
            <seg n="30a12717">
              Lennart Axelssons bidrag på internationella kvinnodagen gällande
              förhållanden för människor som jobbar i vården är att det ska
              bli svårare för fler arbetsgivare att komma in, svårare för fler
              aktörer att vara verksamma och anställa människor på det här området,
              trots att, som jag redovisade, nöjdheten bland anställda som jobbar
              i privat verksamhet är betydligt större. Lennart Axelsson rycker
              på axlarna inför detta; att erbjuda möjligheten för fler aktörer
              är väl ingenting, säger han. När jag kommer ut i verksamheten
              och frågar vad skillnaden är mellan att du tidigare jobbade i
              landsting eller kommun och nu jobbar hos en privat aktör är det
              vanligaste svaret från dessa kvinnor, för det är framför allt
              kvinnor som jobbar där, de korta beslutsvägarna, möjligheten att
              påverka i vardagen.
            </seg>
            <seg n="2cee8119">
              Lennart Axelsson företräder ett politiskt alternativ som skulle
              önska att all verksamhet genomfördes i monopolliknande former.
              Under visst tryck har man nu kommit fram till en situation där
              man nog inte kan förbjuda detta rakt av utan tvingas anpassa sig
              till det som människor som arbetar inom vården tycker, och det
              som många människor i landet tycker, nämligen att offentligt finansierad
              vård och omsorg ska kunna utföras av olika aktörer. Det ska kontrolleras
              hårt, men det är kvaliteten som avgör, inte den form som företaget
              eller verksamheten bedrivs i. Lennart Axelsson är här ute på mycket
              tunn is.
            </seg>
            <seg n="f523116f">
              Lennart Axelsson vet att staten inte är arbetsgivare för de människor
              som jobbar inom landstinget, det säger sig självt, och staten
              är heller inte arbetsgivare för dem som jobbar i den kommunala
              omsorgen. Det vet Lennart Axelsson, men han använder ändå uttryckssätt
              som om det vore regeringen som var arbetsgivare.
            </seg>
            <seg n="b099b06e">
              Varför, Lennart Axelsson, lyckades ni inte åstadkomma detta skydd
              för medarbetarna inom privat verksamhet som finansieras med offentliga
              medel? Varför gjorde ni ingenting åt det under er tid vid makten?
              Varför vill ni motarbeta att det finns fler aktörer på vård- och
              omsorgsområdet? De frågorna skulle jag gärna vilja ha svar på.
            </seg>
          </u>
          <note type="speaker" n="a8e5fec8">
            Anf. 5 LENNART AXELSSON (S):
          </note>
          <u who="lennart_axelsson_204029" xml:id="i-650e042060ab4a84-1" n="8a9eb19c">
            <seg n="524007b0">
              Herr talman! Nu är det inte riktigt så att vi är emot all privat
              verksamhet, som socialministern låter påskina. Vi tycker att det
              är rimligt att se till att man inte kan plocka ut oskäliga vinster
              ur det som finansieras med skattepengar. Det är den diskussionen
              vi för, hur vi ska göra så att det inte blir på det viset.
            </seg>
            <seg n="f18c7590">
              Det jag vänder mig mot är att socialministern i sitt svar lägger
              över ansvaret på arbetsgivare och på andra ministrar. Det enda
              konkreta som nämns i svaret är att man sett till att det blivit
              fler vårdgivare inom den sektorn och att det skulle vara lösningen
              på problemet med dåliga anställningsförhållanden scheman med delade
              turer och förhållandevis låg lön för dem som jobbar inom vården.
              Det löser man inte genom att fler företag kommer in, där en del,
              framför allt de så kallade riskkapitalbolagen, lyfter ut en stor
              andel av de skattepengar som vi satsar inom dessa sektorer och
              för pengarna till länder där de dessutom inte behöver skatta för
              dem. Det är tråkigt att socialministern inte nämner den delen
              av det hela.
            </seg>
            <seg n="22e262b2">
              Det finns undersökningar som visar att många privata arbetsgivare,
              framför allt de som har vinstintressen, har en lägre personaltäthet.
              De har fler timanställda. Visserligen finns det undersökningar,
              precis som socialministern säger, som visar att det också finns
              bolag där personalen trivs mycket bra, och det är väl jättebra
              att det är så, men man ska inte tro att man kan lösa problemet
              med att ungdomar inte söker sig till vårdyrkena bara genom att
              öka antalet privata vårdgivare. Då tycker jag nog att man är ute
              och seglar.
            </seg>
            <seg n="17f2087e">
              När det gäller meddelarskyddet har den frågan lagts i en utredning
              med målsättningen att det ska komma till stånd. Slutdatum för
              när utredningsförslaget ska komma är satt till september 2013.
              Där är vi helt överens. Visst, vi lyckades inte genomföra det.
              Så är det. Jag hoppas att vi tillsammans kan se till att de människor
              som jobbar inom offentligt finansierad verksamhet tryggt kan tala
              om när något som pågår inte är bra. Det kom upp väldigt tydligt
              under diskussionen om Carema och de missförhållanden som uppdagades
              där. Det är jätteviktigt att vi tar tag i den delen.
            </seg>
            <seg n="350e1326">
              Jag tror att det i grunden handlar om resurser, om att man skjuter
              till pengar så att vi kan ge ordentliga och bra löner till dem
              som jobbar inom vården. Det handlar också om att man ska kunna
              anställa tillräckligt många för att ge den hjälp och det stöd
              som gamla i äldreomsorgen och barn i förskolan behöver.
            </seg>
            <seg n="e094e937">
              Socialministern sitter i en regering som har sänkt skatterna
              med mer än vad hela kostnaden är för äldreomsorgen i Sverige under
              ett år. Det är klart att detta någonstans påverkar möjligheterna
              att göra någonting vettigt och kunna ge bättre lön till dem som
              jobbar.
            </seg>
          </u>
          <note type="speaker" n="9ddba130">
            Anf. 6 MEERI WASBERG (S):
          </note>
          <u who="meeri_wasberg_ebd701" xml:id="i-e5459b6084e3377d-0" n="ecf57208">
            <seg n="4658504a">
              Herr talman! Jag kan inte undgå att kliva upp i debatten när
              socialministern talar om det fantastiska i de korta beslutsvägarna
              som ett av de viktigaste skälen till att man som anställd trivs
              hos olika privata utförare. Till viss del kanske det kan äga sin
              riktighet att man tycker att man får större utrymme för att utöva
              sin profession och bli tillvaratagen i sitt arbete. Samtidigt
              säger det någonting om att det i grunden är en fråga om organisation.
              Det finns en stor utmaning för våra kommuner och landsting: att
              arbeta på att ha en ändamålsenlig organisation, så att arbetet
              kan utföras på ett bra sätt och så att de som arbetar känner sig
              delaktiga.
            </seg>
            <seg n="476aceb4">
              Men beslutsvägen har på ett sätt blivit ett steg längre, för
              det har kommit in en aktör mellan kommunen och dem som utför arbetet.
              I praktiken kan man inte säga att beslutsvägarna har blivit kortare,
              utan de har egentligen blivit längre. Det har blivit flera led.
              Men i det dagliga arbetet kanske man kan uppleva att man har en
              större möjlighet att påverka. Det finns dock även kommunalt driven
              och landstingsdriven verksamhet där medarbetarna känner stor delaktighet.
              Skillnaden handlar ofta om att man har arbetat målmedvetet med
              en organisation som gör det möjligt att påverka det dagliga arbetet.
            </seg>
            <seg n="5a070346">
              Jag tror också att det är viktigt att man talar om och visar
              på värdet av det arbete som utförs. Det är ändå det som är nyckeln
              till att ungdomar, kanske några av de ungdomar som sitter på läktaren
              i dag, vågar ta steget in för att arbeta inom vård om omsorg.
              Det är berikande att arbeta med människor och för människor. De
              sakerna är viktiga att hela tiden påminna sig om.
            </seg>
            <seg n="347e5718">
              Det är inte tänkt att vi ska ha någon stor vinstdebatt i dag,
              men det är klart att det någonstans finns problem när somliga
              företag kan plocka ut stora vinster samtidigt som lönenivåerna
              inte ökar. Jag såg en undersökning om lärarlöner för ett tag sedan.
              Den visar att lärarlönerna i friskolor är lägre än i de kommunala
              skolorna, trots att ett av argumenten har varit att incitamenten
              för att höja lönerna ökar om det uppstår konkurrens med fler arbetsgivare
              att välja på. Det har inte blivit så. Däremot kan vi se skolor
              som i stället plockar ut en massa pengar som hade kunnat gå till
              att anställa fler lärare eller ge lärarna bättre betalt.
            </seg>
            <seg n="7adab811">
              Jag tycker i allra högsta grad att de frågeställningar och den
              oro som Lennart Axelsson ger uttryck för i sin interpellation
              är värda att tas på allvar, inte bara av socialministern, utan
              av flera ministrar. Ni brukar ju tala om att ni utgör ett lag.
              Då antar jag att socialministern vill dra sitt strå till stacken
              för att föra in debatten i den övriga regeringen.
            </seg>
          </u>
          <note type="speaker" n="d13af4a6">
            Anf. 7 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-2" n="1a86abc2">
            <seg n="63fdf34f">
              Herr talman! Jag tar gärna en viktig diskussion om frågor som
              är otroligt betydelsefulla för vårt samhälle. Jag skulle önska
              att vi hade en ton av sökande efter svar på de frågor som pockar
              på uppmärksamhet och lösning. Till dem hör utan tvekan den långsiktiga
              personalförsörjningen inom den här sektorn.
            </seg>
            <seg n="8f573a70">
              Min övertygelse är att villkoren för människor som jobbar inom
              vård- och omsorgsområdet kommer att behöva förbättras under de
              kommande åren. Inte minst kommer lönerna att behöva höjas ganska
              rejält. Det är inte rimligt att vi har en ordning där människor
              som kan skruva ihop eller meka med en dator betalas väldigt mycket
              mer än de som tar hand om människor med behov av vård och omsorg.
            </seg>
            <seg n="6b8933f8">
              Jag tror att det kommer att bli en dragkamp om personalresurserna
              i morgon. För vår del handlar det väldigt mycket om att väcka
              intresse hos unga personer, så att de får pröva på, se på och
              diskutera den här sektorn. Många gånger när jag är ute på skolor,
              inte minst när det gäller utbildning till vård- och omsorgssektorn,
              erfar jag att människor som har fått pröva på eller se denna sektor
              också ser den rikedom som det kan innebära att jobba där. Vi som
              politiker har ett ansvar, och inte minst gäller det att långsiktigt
              skapa goda villkor som arbetsgivare.
            </seg>
            <seg n="0e1af182">
              I inledningen av mitt interpellationssvar sade jag att väldigt
              mycket handlar om att skapa goda förutsättningar på en övergripande
              nivå. Med det menar jag inte någonting i största allmänhet. Vad
              jag menar här är att vi har en god tillväxt, att vi lyckas kämpa
              ned arbetslösheten och att människor kommer i jobb. Det är sådant
              som långsiktigt bidrar till att vi kan finansiera den sektor som
              är så otroligt viktig för oss alla någon gång under livet och
              för många av oss under en ganska lång tid av livet. Då handlar
              det om villkoren för företag och företagare. Det är jätteviktigt
              att företagen ges en möjlighet att så, för det är så vi får investeringar
              till Sverige. Det är så människor anställs. Det är så skatteintäkterna
              ökar.
            </seg>
            <seg n="61553f80">
              Lennart Axelsson säger att vi sänker skatter. Men låt mig då
              fråga: Hur mycket mindre har Socialdemokraterna sänkt skatterna
              med? Och hur mycket vill ni höja skatterna med under kommande
              mandatperiod? Svaret är att Socialdemokraterna när det gäller
              jobbskatteavdraget sänker skatten lika mycket som regeringen,
              men med ett halvårs eftersläpning. Ni skäller och är arga och
              upprörda. Sedan faller ni till föga, säger att det nog är rätt
              och föreslår inte något borttagande.
            </seg>
            <seg n="b92181b1">
              Nu har ni dock idéer om att höja skatterna med i storleksordningen
              30 miljarder kronor. Fine , säg det och fundera på vilka konsekvenser
              det får för antalet anställda i Sverige! Kommer det att bli fler
              eller färre? Jag tror att det kommer att bli färre.
            </seg>
            <seg n="607e790a">
              I den privata vård- och omsorgssektorn kan vissa företag göra
              vinster som jag kan tycka är oskäliga. Vi klämmer till det som
              handlar om att undandra pengar från beskattning. Det rör sig om
              skatteplanering. Man lever på de svenska skattebetalarnas pengar
              men betalar inte skatt i Sverige. Det är stötande. Det där täpps
              till.
            </seg>
            <seg n="2569e764">
              De som är upphandlare på kommun- och landstingsnivå måste också
              jobba mer med detta. Vad är det man beställer? Vad är det man
              vill ha? Är det så att man bara räknar kronor och ören kommer
              man att få ett visst resultat. Är det så att man förmår precisera
              vad som är kvalitet kommer man sannolikt att få ett annat resultat.
              Detta gäller partipolitiska företrädare från alla partier och
              på alla nivåer. Vi måste arbeta mer med det här. Det ska inte
              vara möjligt att ta hem enorma vinster när man levererar ungefär
              detsamma som det offentliga.
            </seg>
          </u>
          <note type="speaker" n="6da23178">
            Anf. 8 LENNART AXELSSON (S):
          </note>
          <u who="lennart_axelsson_204029" xml:id="i-650e042060ab4a84-2" n="8a9eb19c">
            <seg n="9854a33a">
              Herr talman! Jag tycker att det låter väldigt bra när socialministern
              säger att vi förmodligen kommer att behöva höja lönerna rejält
              inom de här sektorerna under de kommande åren. Men då måste det
              också betalas.
            </seg>
            <seg n="52465ccf">
              Visst hade vi önskat att vi sluppit ha en borgerlig regering
              som gjort alla de här skattesänkningarna under ett antal år. Men
              samtidigt inser vi naturligtvis att de förutsättningar som människor
              lever under inte kan förändras drastiskt hur som helst.
            </seg>
            <seg n="0dfe2658">
              I den senaste budgeten har ni sänkt skatten för bolag, bland
              annat banker och liknande, som på grund av det har kunnat dela
              ut en massa pengar till sina aktieägare. Det handlar om en summa
              på 16 miljarder kronor, vilket är otroligt mycket pengar. Hade
              man tagit 8 miljarder av dem hade man kunnat anställa ungefär
              20 000 personer i stället för att sänka skatten som ni har gjort.
              Man skulle till exempel ha kunnat anställa arbetskamrater till
              undersköterskorna i äldrevården eller gjort barngrupperna mindre
              i förskolan eller i lågstadiet.
            </seg>
            <seg n="0222d6d7">
              Visst är det skillnad beroende på vem det är som styr. Vi hade
              i vårt förslag en sänkning av bolagsskatten med 8 miljarder. Vi
              tycker att det är viktigt att ha en bolagsskatt som fungerar gentemot
              andra länder. Men ni lånade till och med till hälften av skattesänkningen.
              De pengarna hade kunnat göra skillnad här. De hade kunnat användas
              till att om inte anställa fler så till att höja lönerna, som även
              socialministern vill.
            </seg>
            <seg n="a9cf9dbb">
              Jag hoppas att diskussionen kommer att fortsätta. I grunden känns
              det som att socialministern vill men inte riktigt får. På det
              här området precis som på många andra finns det fler partier i
              regeringen.
            </seg>
          </u>
          <note type="speaker" n="255b47d3">
            Anf. 9 MEERI WASBERG (S):
          </note>
          <u who="meeri_wasberg_ebd701" xml:id="i-e5459b6084e3377d-1" n="ecf57208">
            <seg n="f1d60fe8">
              Herr talman! Det har sagts mycket bra om dem som arbetar inom
              vår välfärdssektor, som vi skulle kunna kalla det för att hitta
              ett samlingsnamn på det.
            </seg>
            <seg n="99f18b62">
              Socialministern talade om skattesänkningar. Vi vet att det också
              lånas till skattesänkningar när vi talar om den statliga nivån
              samtidigt som vissa kommuner tvingas höja skatten. Det kan i och
              för sig ge ett större skatteunderlag. Men det är beroende på vad
              som händer med skatteutjämningshistorien. Kommunerna har det inte
              enkelt, och kommunernas ekonomi är trång.
            </seg>
            <seg n="840abe23">
              Statsrådet talade också om kvalitet i upphandlingen. Det är sant
              att det är att göra det alldeles för enkelt att bara titta på
              pris. Man måste också titta på kvalitet. De upphandlingarna kommer
              att kräva sina resurser och sin tid för att det ska kunna bli
              bättre upphandlingar.
            </seg>
            <seg n="a7cc0ba5">
              Samtidigt borde man kunna arbeta mycket mer med ett aktivt arbetsgivarskap
              genom de kollektivavtal man kan ha som tillförsäkrar de anställda
              ett inflytande över sin arbetssituation.
            </seg>
            <seg n="dcf39c05">
              Jag har alltid haft uppfattningen att en klok arbetsgivare lyssnar
              på sina anställda för att ta del av hur man på bästa sätt kan
              förbättra verksamheten. För statliga tjänstemän ingår det i uppdraget
              att ständigt påtala behovet av förbättringar.
            </seg>
            <seg n="fa4ad69e">
              Ett modeord som har florerat mycket handlar om lean. Det talat
              varmt, länge och mycket om lean. Det finns ett otal olika varianter
              på det. Faktum kvarstår att man i statsförvaltningen alltid har
              haft ett uppdrag att arbeta med att påtala behov av ständiga förbättringar
              och hur det skulle kunna se ut.
            </seg>
            <seg n="518718d2">
              Den kraften och energin finns hos alla anställda och även ute
              hos kommuner och landsting. Den behöver man hitta sätt att ta
              till vara.
            </seg>
          </u>
          <note type="speaker" n="aa94bb8a">
            Anf. 10 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-3" n="1a86abc2">
            <seg n="11817688">
              Herr talman! Den fråga som har väckts i interpellationen är av
              utomordentligt stor betydelse. Det finns inte ett enda svar som
              löser allt detta. Det handlar om att vi måste arbeta på många
              olika plan.
            </seg>
            <seg n="aa1791a5">
              För min del är jag övertygad om att det är bra att det finns
              många olika aktörer. Lennart Axelsson och Meeri Wasberg säger
              också att det nog är så, även om vi på marginalen kan ha olika
              uppfattningar. Det är bra när det kommer in olika aktörer.
            </seg>
            <seg n="8663419a">
              Den upplevelse som jag har när jag talar med medarbetare i företagen
              är att de ser detta som den största skillnaden. Det är någonting
              som vi som har ansvar för den offentliga sektorns utförande bör
              ta med oss.
            </seg>
            <seg n="3c45a0e6">
              Hur kan vi arbeta så att varje arbetsplats som är kommunal och
              landstingskommunal drivs på ett sådant sätt att medarbetarna känner
              delaktighet, tillfredsställelse och att de har en möjlighet att
              påverka sin vardag med uppgiften i centrum?
            </seg>
            <seg n="885a524e">
              Jag tror inte att det bara handlar om privat och offentligt.
              Det handlar många gånger om det sätt på vilket man utför ledarskapet
              i sammanhanget.
            </seg>
            <seg n="629614b3">
              Jag konstaterar att vi har lite olika uppfattningar om skatterna.
              Socialdemokraterna tror att högre skatter leder till fler jobb.
              Jag tror kanske att för höga skatter leder till färre jobb.
            </seg>
            <seg n="39ab8850">
              Vi behöver fortsätta arbetet för att ha fler företag och att
              fler jobb ska komma till. Det är så vi kan finansiera den välfärd
              som vi alla förr eller senare någon gång kommer att bli beroende
              av.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="47561671">
            5 § Svar på interpellation 2012/13:271 om receptfria läkemedel
          </note>
          <note type="speaker" n="293024c5">
            Anf. 11 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-4" n="1a86abc2">
            <seg n="079c5aee">
              Herr talman! Meeri Wasberg har frågat mig vilka initiativ jag
              avser att ta för att se till att regelverket kring försäljning
              av receptfria läkemedel i handeln följs samt om jag avser att
              ta något initiativ för att begränsa reklamen för värktabletter.
            </seg>
            <seg n="c51a08da">
              Omregleringen av apoteksmarknaden syftar till att öka tillgängligheten
              till läkemedel. Möjligheten att sälja vissa receptfria läkemedel
              på andra försäljningsställen än apotek är ett viktigt led i detta.
              Men även receptfria läkemedel kan ge bieffekter, och överkonsumtion
              kan vara skadlig. I propositionen Handel med vissa receptfria
              läkemedel (prop. 2008/09:190) gjorde därför regeringen noggranna
              överväganden om hur försäljningen skulle vara utformad. Bland
              annat infördes en regel om att läkemedel inte får säljas till
              personer som är under 18 år.
            </seg>
            <seg n="f398edf0">
              Det finns ett tydligt regelverk för tillsyn och kontroll av handeln.
              Kommunerna ska kontrollera efterlevnaden av lagen om handel med
              receptfria läkemedel och de föreskrifter som Läkemedelsverket
              har meddelat. Läkemedelsverket ska underrätta kommunerna om de
              anmälningar som kommer in från näringsidkare som vill bedriva
              detaljhandel med receptfria läkemedel.
            </seg>
            <seg n="0cc074fe">
              Brister som kommunen upptäcker ska rapporteras till Läkemedelsverket.
              Läkemedelsverket får meddela förelägganden och förbud, som kan
              förenas med vite, för att regelverket ska efterlevas. Den som
              bryter mot förbudet mot att sälja läkemedel till personer under
              18 år kan dömas till böter eller fängelse i högst sex månader.
            </seg>
            <seg n="d8e6b3e9">
              Enligt Läkemedelsverket inkommer ibland anmälningar från kommuninspektörer
              om handlare som säljer läkemedel fast de inte är registrerade
              för det. I de flesta fall handlar det enligt myndigheten om ren
              okunskap om gällande regelverk, och de handlare som olovligen
              sålt legala läkemedel brukar upphöra när de blir tillsagda. Om
              försäljningen av läkemedel inte upphör kan Läkemedelsverket göra
              en polisanmälan.
            </seg>
            <seg n="f0077069">
              Även om den faktiska kontrollen av försäljningen av de aktuella
              läkemedlen ligger på kommunerna bedriver Läkemedelsverket ett
              aktivt arbete inom ramen för sitt tillsynsansvar. Läkemedelsverket
              har bland annat utbildat kommunala inspektörer, haft samråd med
              Sveriges Kommuner och Landsting samt hanterat frågor och anmälningar
              beträffande denna försäljning. Läkemedelsverket planerar också
              att genomföra en informationsaktivitet i medier riktade till detaljhandeln
              för att höja kunskapsnivån om de regler som omgärdar handeln med
              receptfria läkemedel.
            </seg>
            <seg n="8d89c490">
              Vid marknadsföring av läkemedel ställs det enligt läkemedelslagen
              krav på att den ska främja en ändamålsenlig användning av produkten
              genom en presentation som är aktuell, saklig och balanserad. Reklam
              som riktas till allmänheten får inte ha ett innehåll som är utformat
              så att det kan leda till användning av läkemedel som medför skada
              eller på annat sätt inte är ändamålsenlig eller till att människor
              inte söker relevant vård. Läkemedelsverket har tillsyn även över
              att dessa bestämmelser efterlevs.
            </seg>
            <seg n="4e50687e">
              Insatser i form av information, kontroll och tillsyn i enlighet
              med gällande lagstiftning är viktiga för att uppnå en god efterlevnad
              av regelverket. Jag avser att även fortsättningsvis noga följa
              utvecklingen när det gäller försäljning av receptfria läkemedel
              på andra platser än apotek.
            </seg>
          </u>
          <note type="speaker" n="5133b1a1">
            Anf. 12 MEERI WASBERG (S):
          </note>
          <u who="meeri_wasberg_ebd701" xml:id="i-e5459b6084e3377d-2" n="ecf57208">
            <seg n="8b85f6c1">
              Herr talman! Jag tackar statsrådet för svaret, även om jag självklart
              hade hoppats att socialministern planerade ytterligare initiativ
              i frågan. Det är uppenbart att det är för lätt att inte följa
              reglerna. Om det upptäcks får de en tillsägelse. Det räcker inte.
              Det är ungefär som att få en tillsägelse om man har snattat.
            </seg>
            <seg n="44c319e0">
              På ett sätt skulle det kunna se ut som en tanke att vi debatterar
              den här frågan i dag när det är internationella kvinnodagen. De
              två delarna som jag tar upp i min interpellation kan få förödande
              konsekvenser. I de fallen är det ofta kvinnor, och ofta unga kvinnor,
              som råkar illa ut.
            </seg>
            <seg n="dcbc1137">
              När det gäller reklamen kan vi konstatera att variationen är
              stor. Men gemensamt brukar ändå vara att varningstexterna är noterade
              i finstilt medan löftena om lindring är skrivna i stor och ofta
              glättig stil, och i tv-världen flashigt gjort. Den riktar sig
              också ofta till en yngre publik.
            </seg>
            <seg n="d00618b9">
              Syftet med all reklam handlar om att öka försäljningen och inte
              att idka konsumentupplysning. Det ligger i sakens natur. Men vi
              talar om produkter som inte är vilka produkter som helst. De krav
              som finns i läkemedelslagen är nog i och för sig bra. Men frågan
              är ändå om det räcker när vi kan konstatera att reklamen blir
              alltmer påträngande. Det hade det varit välkommet om statsrådet
              velat göra mer än att bara konstatera att tillsyn utövas av Läkemedelsverket.
            </seg>
            <seg n="a0c830b0">
              Reklamen kan sedan ställas i relation till den rapportering som
              vi har kunnat ta del av från Dagens Apotek och som visar att hälften
              av de kontrollerade butikerna sålde läkemedel illegalt. De var
              helt enkelt inte anmälda för försäljning av läkemedel till Läkemedelsverket.
              Vi socialdemokrater anser i motsats till regeringen att försäljning
              av receptfria läkemedel ska vara tillståndspliktig. Ett krav på
              tillstånd ger bland annat fördelen att tillsynsmyndigheten redan
              innan försäljningen påbörjas ges ett tillfälle att göra en bedömning
              av om näringsidkaren är lämplig att sälja läkemedel. Det blir
              också lättare att ingripa mot dem som inte följer reglerna. Ett
              tillstånd går att återkalla, men som det är i dag finns ju inte
              något sådant.
            </seg>
            <seg n="f086066c">
              Det hänvisas till att kommunerna måste bli tuffare, vassare och
              bättre på att utöva sin del av kontrollen. Det ligger i och för
              sig i linje med att lägga ansvaret någon annanstans. Vi socialdemokrater
              var tveksamma till detta. Vi tycker att det är fel att man delar
              på ansvaret för kontrollen av receptfria läkemedel. Även om kommunerna
              får utbildning av Läkemedelsverket har de inte den kompetens och
              inte heller de resurser som krävs för att kunna utöva en bra tillsyn.
            </seg>
            <seg n="d54f7e63">
              Som jag skriver i interpellationen har apoteksbranschen själv
              påpekat att när vanliga butiker säljer läkemedel utan tillstånd
              är man inte heller riktigt säker på varifrån dessa läkemedel kommer.
              Det skapas en andrahandsmarknad som det saknas kontroll över och
              som kan äventyra kundernas säkerhet. Det finns en misstanke från
              flera apoteksaktörer om att det rör sig om stöldgods i affärerna.
            </seg>
            <seg n="9973164e">
              Det finns som sagt goda skäl till att det finns regelverk, för
              detta handlar om substanser som kan vara farliga, precis som statsrådet
              säger i sitt svar. Jag har ingenting emot att det säljs receptfria
              läkemedel under kontrollerade former i handeln. Men det förutsätter
              att regelverken följs, för det är en fråga om att säkerheten och
              tryggheten kring försäljningen kan upprätthållas.
            </seg>
            <seg n="87ea7bd1">
              Vi kan lägga till det som Läkemedelsverket självt har sett i
              en undersökning om att ge råd. Det ges råd på ett sätt som inte
              alls var tänkt. Jag undrar om det verkligen är statsrådets mening
              att man även fortsättningsvis endast ska följa utvecklingen. Blir
              det inga initiativ för att begränsa reklamen och inga initiativ
              för att se till att regelverket följs?
            </seg>
          </u>
          <note type="speaker" n="4fb494e2">
            Anf. 13 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-5" n="1a86abc2">
            <seg n="b8df1778">
              Herr talman! När vi öppnade upp för möjligheten att sälja i dagligvaruhandeln,
              till exempel, kom det till för att underlätta för människor att
              få tag i läkemedel. Det var alldeles orimligt att det var fantastiskt
              mycket lättare att komma över cigaretter och snus än att komma
              över Nicorette, nässprej eller huvudvärkstabletter. Sverige var
              ett land som i många avseenden kunde beskrivas som ett u-land
              när det gäller tillgängligheten. Detta rättade vi till.
            </seg>
            <seg n="d5dd9686">
              När det gäller urvalet av läkemedel som får ingå är det inte
              alla läkemedel. Det är inte de receptbelagda, och det är bara
              vissa av de receptfria. Det är viktigt att säga. Här har expertisen
              hjälpt oss att sortera. Det är ingenting som vi politiker har
              gjort. Vi har fått hjälp med att bestämma hur en lista på sådant
              som är möjligt att sälja i dagligvaruhandeln borde se ut.
            </seg>
            <seg n="88645a04">
              Det är också riktigt att man inte får ge råd. Det finns en bipacksedel
              i varje förpackning där det finns instruktioner som är granskade.
              Men ett bensinmacksbiträde kanske inte ska vikariera som farmaceut
              utan hålla sig till sin pump, så att säga.
            </seg>
            <seg n="affb5166">
              Det kommer alltid att finnas människor som på grund av okunnighet
              gör fel eller som medvetet gör fel, till exempel för att tjäna
              pengar. Jag tror att vi till viss del kan motverka okunnigheten.
              Myndigheten tänker sig att gå ut med ytterligare information.
              Jag tror också att de kommunala inspektörerna kan spela en ännu
              viktigare roll. Man ska veta att de har mycket att göra. De granskar
              folkölsförsäljningen, de granskar cigarettförsäljningen och de
              ska också granska detta. Det är mycket för dem att göra. Men de
              är ändå ute i många butiker och kan se med egna ögon. De kan se
              om ett företag säljer läkemedel eller inte; de har detta finmaskiga
              nät.
            </seg>
            <seg n="28970e03">
              Om jag förstår interpellanten rätt säger Socialdemokraterna:
              Detta kanske är ett bra tänk, men vi tycker nog ändå att det är
              Läkemedelsverket som borde svara också för tillsynen. Det skulle
              sannolikt innebära ett ganska stort arbete. Ganska många extra
              inspektörer skulle anställas för att åka runt till landets många,
              många tusen butiker. Man ska veta att det handlar om ungefär 7
              000 butiker när det gäller försäljning av läkemedel i dagligvaruhandel.
              Jag höll på att säga att jag skulle vilja se den byråkratin, men
              det skulle jag inte vilja göra!
            </seg>
            <seg n="48a5edef">
              Frågan gäller också tillståndsplikt. Är det ett verksamt medel?
              Om man vill lura systemet eller om man är okunnig är det något
              som blir bättre av att man måste söka om tillstånd? Kvarstår inte
              problemet ändå? Jag undrar om den bästa vägen ändå inte är att
              jobba med information, jobba med hjälp av de kommunala inspektörerna
              och samtala med dem som finns i butiker.
            </seg>
            <seg n="77aa8692">
              Lagstiftningen är inte alldeles tandlös. Man kan åka in i fängelse
              i ett halvår om man bryter mot regelverket. Man kan åka på att
              betala vite. Det finns en rad instrument för att dra busar inför
              skranket om de gör dumheter. Jag tror att några sådana exempel,
              om de inträffar i verkligheten, skulle sända en bra signal ut
              till andra som inte har kunskap om detta eller som medvetet bryter
              mot reglerna. Det kanske vi kan se fram emot.
            </seg>
          </u>
          <note type="speaker" n="2000d93d">
            Anf. 14 MEERI WASBERG (S):
          </note>
          <u who="meeri_wasberg_ebd701" xml:id="i-e5459b6084e3377d-3" n="ecf57208">
            <seg n="899930fc">
              Herr talman! Interpellationen handlar inte om att få sälja eller
              inte sälja, utan snarare om under vilka former man får sälja.
              Även tidigare fanns det butiker som försålde receptfria läkemedel
              genom att de var apoteksombud. Det var framför allt vanligt i
              glesbygd. På min egen ö, där jag bor, finns en sådan butik. De
              hade också möjlighet att lämna ut läkemedel på recept, men då
              fanns en annan typ av kontroll och en annan typ av tillsyn. Frågan
              är alltså inte vem som får och inte får utan snarare hur det ska
              gå till.
            </seg>
            <seg n="553c0b1e">
              Visst kan man säga att ett tillstånd i sig inte gör någon skillnad.
              Men jag tror att tillståndet i sig gör skillnad i signalen om
              att detta inte är ett livsmedel vilket som helst. Det är inte
              en handelsvara vilken som helst. I det perspektivet skulle ett
              tillstånd ha stor betydelse. Det handlar också om det som jag
              nämnde i mitt tidigare inlägg: Om det finns ett tillstånd som
              butikerna ska söka hos Läkemedelsverket kan man redan innan man
              ger det säkerställa att någon verkar vara en bra näringsidkare
              som kan göra detta på ett bra sätt. Man kan säkerställa att de
              har den kompetens som de behöver ha. Det handlar inte om att de
              behöver ha den farmaceutiska kompetensen, utan om att de har förstått
              det regelverk som gör att de ska hänvisa frågor till dem som har
              den kompetensen, till exempel apotek eller helt enkelt läkare.
            </seg>
            <seg n="7f7fe87e">
              Jag var inne lite grann på Läkemedelsverkets egen undersökning
              vad gäller detta med råd. Verket lämnade en rapport i somras,
              tror jag att det var, som heter Försäljning av receptfria läkemedel
              Hur gör personalen? Där visade studierna i butik utanför apotek
              och utan den farmaceutiska eller medicinska kompetensen att de
              inte alltid följde rekommendationen att hänvisa till apotek eller
              sjukvård då en person efterfrågade ett läkemedel utifrån att han
              eller hon hade ett medicinskt behov. Personalen gav helt enkelt
              råd.
            </seg>
            <seg n="6ae62b2e">
              Återigen med tanke på vilken dag det är i dag kan man konstatera
              att kvinnor är de som tar den övervägande största delen värktabletter.
              För dem som till exempel är eller önskar bli gravida kan ett felaktigt
              råd få minst sagt oönskade konsekvenser. Därför är frågan oerhört
              viktig. Det är klart att mycket går att råda bot på med hjälp
              av bättre information. Nu har vi det regelverk vi har, och då
              skadar inte ytterligare information. Så skulle jag kunna uttrycka
              mig. Men som socialdemokrat hade jag ändå föredragit en tillståndsordning
              som gör att näringsidkarna blir bedömda innan de får möjlighet
              att sälja. Det skickar också en stark signal om att det inte bara
              är att ställa upp ett antal värktablettskartonger på hyllan och
              börja sälja. Läkemedelsverket har konstaterat att de av de anmälningar
              som de får in uppfattar att många av dem som säljer läkemedel
              innan de har anmält sig till registret gör det därför att de inte
              visste och inte förstod att de skulle anmäla sig. De förstod inte
              att det var så himla viktigt. Då kanske man löser det genom att
              man får den informationen. Men om man var tvungen att söka tillstånd
              skulle signalen vara mycket tydligare.
            </seg>
            <seg n="0083e8d5">
              De kommunala inspektörerna är mycket riktigt ute på plats, men
              som statsrådet själv nämnde har de en väldigt diger dagordning.
              De har ett väldigt stort uppdrag med olika saker som de ska kontrollera.
              Det här området är ändå lite speciellt, skulle jag vilja säga,
              för det kan få så långtgående konsekvenser för enskilda individer,
              framför allt om de får felaktiga råd.
            </seg>
          </u>
          <note type="speaker" n="c3c33b9c">
            Anf. 15 LENNART AXELSSON (S):
          </note>
          <u who="lennart_axelsson_204029" xml:id="i-650e042060ab4a84-3" n="8a9eb19c">
            <seg n="6fb24d5c">
              Herr talman! Jag har debatterat apoteksfrågor med socialministern
              ett antal gånger förut. Jag bara kände att jag ville passa på
              när jag hade chansen. Jag var på ett apotek i Karlskoga för ett
              tag sedan. Då diskuterade vi några saker, bland annat detta med
              stölder. Jag kände inte till att det var ett problem på det sätt
              som det beskrevs förut. Jag tänkte bara höra om socialministern
              kände till det och om det i så fall finns några tankar på hur
              man ska komma åt det. Som Meeri Wasberg sade finns det en känsla
              av att det när det gäller dem som inte anmäler kan handla om stöldgods
              som man säljer.
            </seg>
            <seg n="816e259b">
              En annan sak som man tog upp på apoteket var om man inte skulle
              kunna se till att det blev mindre förpackningar på de andra försäljningsställena.
              Det är också en fråga som jag skulle vilja ställa till socialministern.
              Är det något som ni diskuterar?
            </seg>
            <seg n="61af8799">
              Det tredje är 18-årsgränsen, som också har diskuterats ett antal
              gånger här i kammaren. När jag talade med apoteket kände jag att
              de inte riktigt hade klart för sig att det faktiskt kan komma
              in en sjuåring på apoteket med en lapp från mamma och få köpa
              receptfri medicin. De blev lite förundrade över att de faktiskt
              formellt inte kan säga nej.
            </seg>
            <seg n="6411b7c5">
              Tidigare har socialministern inte velat diskutera att införa
              18-årsgräns även på apoteket. Är det en fråga som fortfarande
              lever?
            </seg>
            <seg n="657413d9">
              Till sist vill jag ta upp frågan om tillsynen. Jag talade med
              ansvarig tjänsteman i min hemkommun Nora om just tillsynen av
              de receptfria läkemedlen. Han kände lite grann att det är något
              som man inte har klarat av att schemalägga på ett bra sätt. Jag
              tror inte att Nora är en kommun som sticker ut när det gäller
              detta, utan det är nog så som det ser ut i allmänhet. Det finns
              säkert en hel del att göra för att få ordning på försäljningen
              av receptfria läkemedel.
            </seg>
            <seg n="5d370b29">
              Vi har varit överens om att den här möjligheten skulle finnas.
              Vi var inte överens om apoteksutförsäljningen i övrigt, när det
              gällde de receptbelagda medicinerna, men just i den här delen
              fanns det ingen skiljaktighet.
            </seg>
          </u>
          <note type="speaker" n="a5aa46ba">
            Anf. 16 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-6" n="1a86abc2">
            <seg n="a6cb7dc5">
              Herr talman! Det är roligt att Lennart Axelsson blir yster när
              vi får diskutera apoteksfrågor och ägna en liten stund åt den
              här frågan också.
            </seg>
            <seg n="bf1b955f">
              Det är viktigt att återkomma till att vi gjorde en ganska rejäl
              avgränsning från början. Man får inte sälja vilka läkemedel som
              helst. Man får inte ens sälja vilka receptfria läkemedel som helst,
              utan det är ett urval allt i akt och mening att begränsa eventuella
              skadeverkningar. Vi vet att en del av de allra vanligaste läkemedlen
              är potentiellt farliga om de används på ett felaktigt sätt, och
              Meeri Wasberg har alldeles rätt i att det finns risker med detta.
            </seg>
            <seg n="c59deeb5">
              Vi har gjort en avgränsning. Vi satte en 18-årsgräns som, precis
              som Lennart Axelsson säger, skiljer dagligvaruhandeln från apoteken.
              Apoteken får sälja till alla medan dagligvaruhandeln får sälja
              till dem som är 18 år eller äldre. Vi har också särskilda sätt
              när det gäller exponeringen i butik och att man som personal ska
              kunna se de läkemedel som man har i butiken.
            </seg>
            <seg n="35aa805d">
              Jag tycker alltid att vi ska följa och lära av det här, men det
              är viktigt att komma ihåg att det nästan aldrig är så att allting
              funkar perfekt så fort vi inför en regel, utan det måste till
              en viss inkörningstid. Ingen av oss tror att tillsynen av tobaksförsäljning
              i landet är perfekt, utan det händer en hel del konstigt, och
              det finns tydliga ekonomiska incitament för en del handlare att
              bete sig på ett sätt som inte är i enlighet med regelverket. Det
              kommer sannolikt att finnas en risk för att en del saker kan bli
              fel här också, men det gäller att vi jobbar intensivt.
            </seg>
            <seg n="8b91f449">
              Det har varit ett ganska stort arbete med att utbilda de kommunala
              tjänstemännen i det här, men vi vet att de har mycket att göra,
              och många kommuner prioriterar inte detta i första hand, vilket
              kanske inte är helt obegripligt.
            </seg>
            <seg n="916bb353">
              Detta med rådgivning till kunder är bekymmersamt. Jag tror att
              ganska mycket av detta handlar om okunskap och en vilja att hjälpa
              den som ställer en fråga. Det man får göra är att återge det som
              står på bipacksedeln, men man får inte ge sig ut i några amatörmässiga
              funderingar om hur man läkemedelsbehandlar personer, för det har
              man inte kunnande till, och det kan bli efterverkningar, också
              legala, för den som ger sig in på det området.
            </seg>
            <seg n="2200fbeb">
              Här kommer det nog att ta lite tid innan allting sätter sig perfekt
              i den mån det kommer att bli perfekt någon gång. När det blir
              så här decentraliserat är det svårt att ha koll på precis allting.
            </seg>
            <seg n="65f85828">
              Lennart Axelsson talar om mindre förpackningar. Det är ju en
              väg att gå, naturligtvis. Men den som vill köpa jättemånga värkläkemedel
              i syfte att bedöva sig alldeles eller att ta livet av sig kan
              naturligtvis köpa många små förpackningar eller gå till några
              olika butiker. Man kan inte riktigt få bort allt det som kan medföra
              risk, men vi ska alltid tänka så klokt vi kan för att begränsa
              risken för att saker och ting används fel eller att människor
              kommer till skada.
            </seg>
            <seg n="276a10fc">
              Mitt svar får bli det jag lämnade i inledningen. Myndigheterna
              jobbar med detta och följer det noga. Om vi behöver göra mer kommer
              vi att göra mer, för vi är angelägna om att det ska fungera. Det
              handlar ytterst om människors väl och ve.
            </seg>
          </u>
          <note type="speaker" n="5d03b1db">
            Anf. 17 MEERI WASBERG (S):
          </note>
          <u who="meeri_wasberg_ebd701" xml:id="i-e5459b6084e3377d-4" n="ecf57208">
            <seg n="781d73c5">
              Herr talman! Det är inte första gången och antagligen heller
              inte sista gången som den här frågan debatteras. Jag tror också
              att interpellationsdebatter av det här slaget kan bidra till att
              öka kunskapen hos allmänheten och hos de näringsidkare som kanske
              i dag gör fel men som vill göra rätt. De som gör rätt kan känna
              sig trygga med att andra inte kommer undan med att inte ställa
              upp på regelverket.
            </seg>
            <seg n="7b94f90b">
              Det är sant att det bara handlar om receptfria läkemedel, och
              då inte alla receptfria läkemedel utan ett urval, men ändå ett
              ganska stort urval. Det kan som sagt leda till allvarliga konsekvenser
              om det ges råd. Det har statsrådet också instämt i och delar oron.
              Det är jag väldigt glad över att statsrådet gör.
            </seg>
            <seg n="c23baa61">
              Men det känns ändå som om det borde gå att göra mer. Det borde
              gå att fundera mer. Lennart Axelsson var inte på detta med mindre
              förpackningar. Om man vill bedöva sig alldeles, som statsrådet
              sade, eller till och med ta sig av daga är det svårare med mindre
              förpackningar där man måste trycka ut varje enskild tablett. Det
              tar längre tid, och man hinner tänka efter. Det är en del i suicidpreventionen.
              Det är en annan sak att sälja en stor burk som det så att säga
              bara är att hälla i sig, för att uttrycka sig brutalt.
            </seg>
            <seg n="d0550801">
              Jag har inget emot att det säljs receptfria läkemedel under kontrollerade
              former, men det förutsätter att regelverket följs, att kunskapen
              är god och att konsekvenserna av att inte följa regelverket är
              tillräckligt tuffa.
            </seg>
            <seg n="7c4feefa">
              Avslutningsvis kan jag konstatera att statsrådet säger att han
              i dag inte tänker ta några nya initiativ vad gäller att begränsa
              reklamen. Och det är inga nya initiativ vad gäller att se till
              att regelverket följs. Men jag tackar för debatten.
            </seg>
          </u>
          <note type="speaker" n="b64d0033">
            Anf. 18 LENNART AXELSSON (S):
          </note>
          <u who="lennart_axelsson_204029" xml:id="i-650e042060ab4a84-4" n="8a9eb19c">
            <seg n="383dc8b5">
              Herr talman! Jag blir inte bara yster när det handlar om att
              debattera apoteket, utan jag blir även dyster, eftersom jag tycker
              att socialministern har gjort oss en otjänst genom att slå sönder
              en viktig del av svensk hälso- och sjukvård på det vis som det
              har utvecklat sig.
            </seg>
            <seg n="e1e7e20b">
              Sedan tycker jag också att det är bra att man kan köpa Novalucol,
              nässprej och värktabletter i vanliga affärer. Det har gjort det
              enklare för många, naturligtvis.
            </seg>
            <seg n="a074e9ff">
              Jag tror inte att socialministern kommenterade det här med 18-årsgränsen.
              Det fanns kanske inte utrymme för det. Men jag skulle gärna vilja
              höra en liten kommentar om det, om det är någonting som fortfarande
              diskuteras, att man ska kunna införa det även på apotek.
            </seg>
          </u>
          <note type="speaker" n="0f47f7fb">
            Anf. 19 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-7" n="1a86abc2">
            <seg n="24267f15">
              Herr talman! Det som Lennart Axelsson säger till sist ger mig
              tillfälle att påminna om den stora förändring som har skett. Vi
              har gått från ett monopolsystem som har rått i Sverige, inte sedan
              Hedenhös utan sedan 1972, till att öppna upp en verksamhet där
              flera aktörer kan vara verksamma.
            </seg>
            <seg n="d40aa247">
              Antalet apotek i Sverige har ökat med 37 procent på tre år. Den
              genomsnittliga öppettiden på apoteken har ökat med tio timmar
              per vecka. Det är tio timmar per vecka i genomsnitt, vilket naturligtvis
              ökar tillgängligheten alldeles fantastiskt. Utöver det har vi
              det som vi nu pratar om, nämligen dagligvaruhandelns möjlighet
              till försäljning av läkemedel.
            </seg>
            <seg n="86a4dca5">
              Lennart Axelsson ställde frågan om 18-årsgränsen. Jag tolkar
              det som att han frågade: Borde det finnas en 18-årsgräns också
              i apotekens verksamhet? Den frågan aktualiseras då och då. Vi
              planerar inte aktivt för någonting, men jag tycker att det är
              någonting som man ska ha i medvetandet.
            </seg>
            <seg n="702c7b05">
              Jag kan berätta att jag, när jag var barn, hade en bror som hade
              svår astma. Jag var den som många gånger fick cykla och hämta
              läkemedel. Det är klart att för min mamma och min pappa hade livet
              varit lite tuffare om jag inte hade kunnat göra det när jag var
              barn. Man måste alltid väga det ena mot det andra. Det tror jag
              att vi är överens om.
            </seg>
            <seg n="8c4cd3bb">
              Vi kan väl enas om att rikta en gemensam uppmaning till alla
              de näringsidkare som kommer att läsa kammarens protokoll att de
              ska följa reglerna. Då är jag säker på att vi kommer att få en
              dramatisk förändring redan i morgon.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="e23ee99e">
            6 § Svar på interpellation 2012/13:285 om bostadsbidragets anpassning
            till arbetslivet
          </note>
          <note type="speaker" n="4f0ea6f3">
            Anf. 20 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-8" n="1a86abc2">
            <seg n="cee986de">
              Herr talman! Markus Wiechel har frågat mig vilka åtgärder jag
              avser att vidta för att anpassa reglerna för bostadsbidrag så
              att det ska löna sig att arbeta.
            </seg>
            <seg n="4707a396">
              Syftet med bostadsbidraget är att ge ekonomiskt svaga hushåll
              möjligheten att hålla sig med goda och tillräckligt rymliga bostäder.
              Bostadsbidraget fungerar utifrån sin konstruktion även som ett
              inkomstprövat barnbidrag där olika ersättning lämnas beroende
              på om barnet är hemmavarande på heltid i hushållet eller om det
              vistas där tidvis.
            </seg>
            <seg n="9eb2381d">
              Bostadsbidraget för barnfamiljer är en av socialförsäkringens
              mest träffsäkra förmåner när det gäller att nå hushåll med låg
              ekonomisk standard. Som exempel kan nämnas att 35 procent av alla
              ensamstående med barn har bostadsbidrag som ökar deras disponibla
              inkomst.
            </seg>
            <seg n="f79f21c2">
              Marginaleffekten höjs med 20 procent när inkomsterna överstiger
              117 000 kronor, och det lönar sig därmed att öka sin arbetsinkomst
              eftersom marginaleffekten inte uppgår till 100 procent. Alternativet
              för hushåll med låg ekonomisk standard skulle annars vara att
              hänvisas till ekonomiskt bistånd där marginaleffekten i dag är
              hundraprocentig.
            </seg>
            <seg n="9573b167">
              Mot denna bakgrund bör dock även sägas att bostadsbidragets och
              skattesystemets sammanlagda marginaleffekter ibland är högre än
              vad som kan anses önskvärt. Särskilt när det gäller hushåll med
              låga inkomster är det betydelsefullt att det lönar sig att arbeta
              eftersom det är det bästa sättet att förbättra sin levnadsstandard.
              Det finns dock ett motsatsförhållande när det gäller att konstruera
              inkomstprövade stöd till hushåll som behöver det utan att det
              skapar alltför höga marginaleffekter, eftersom en inkomstprövning
              per se ger en sådan effekt.
            </seg>
            <seg n="72b9caba">
              Markus Wiechel anger i sin interpellation sjukskrivning som ett
              alternativ till att försörja sig genom eget arbete. Jag vill betona
              att sjukförsäkringen är till för den som är sjuk och inte kan
              arbeta och inget som kan väljas, inte heller av ekonomiska skäl.
              När det gäller incitament för att fuska kan inte bostadsbidragssystemet
              ensamt hantera det, utan för det finns det kontrollsystem inom
              andra förmåner, exempelvis kontroll av arbetsförmåga inom sjukpenning.
              Samtidigt är det viktigt för förtroendet för det behovsprövade
              bostadsbidraget och socialförsäkringarna att bostadsbidraget beräknas
              och beslutas efter hushållets behov. Därför sker i dag en avstämning
              i efterhand av bidragets storlek i förhållande till taxerade inkomstuppgifter
              så att ett korrekt bidragsbelopp lämnas utifrån hushållets sammanlagda
              behov.
            </seg>
            <seg n="9fdde3a1">
              Bostadsbidraget är behovsprövat, och dess storlek beror av hushållets
              inkomster, boendekostnaden, bostadens storlek och hur många barn
              som helt eller delvis bor i hushållet. Dessa förhållanden kan
              naturligtvis ändra sig. Barn kan komma till eller flytta hemifrån,
              och inkomster kan öka eller minska.
            </seg>
            <seg n="b0b9ef9b">
              Vid den senaste avstämningen fick de allra flesta hushåll, 59
              procent, inte betala tillbaka, och de fick inte heller ytterligare
              belopp utbetalat. Ca 12 procent av hushållen fick för lite och
              i genomsnitt 4 400 kronor utbetalat i efterhand. Ca 29 procent
              av hushållen, vilket motsvarar ungefär 67 000 hushåll, fick för
              mycket i bidrag. De fick i genomsnitt återbetala 6 200 kronor
              till Försäkringskassan.
            </seg>
            <seg n="f10dd5db">
              För att undvika eller minska återbetalningskrav är det viktigt
              att bidragsmottagaren anmäler ändrade förhållanden till Försäkringskassan
              så att storleken på det utgående bidraget kan korrigeras eller
              så att bidraget kan dras in. För de som ändå blir återbetalningsskyldiga
              finns det möjlighet att komma överens om en avbetalningsplan med
              Försäkringskassan.
            </seg>
            <seg n="847cc1b8">
              För regeringen är det viktigt att det ska löna sig att arbeta
              och att marginaleffekter av att höja sin inkomst är så låga som
              möjligt. Därför har regeringen för avsikt att från och med den
              1 juli i år införa en jobbstimulans som gör det möjligt att undanta
              25 procent av arbetsinkomsten när ekonomiskt bistånd beräknas.
            </seg>
            <seg n="f1edb539">
              Reglerna för bostadsbidraget är sådana att det lönar sig att
              arbeta. Det som kan uppfattas på annat sätt beror på att avstämningen
              mellan de uppskattade och de faktiska inkomsterna sker relativt
              långt efter det att utbetalningen och de eventuella förändringarna
              har inträffat.
            </seg>
          </u>
          <note type="speaker" n="ec615ae9">
            Anf. 21 MARKUS WIECHEL (SD):
          </note>
          <u who="markus_wiechel_ae69d7" xml:id="i-b86b7a2787795a08-0" n="7e0876ad">
            <seg n="c3ac4f59">
              Herr talman! Jag skulle först och främst vilja tacka socialministern
              för svaret. Tyvärr verkar ministern har missat att svara på innebörden
              av interpellationen. Svaret jag eftersökte gör nästan att jag
              skulle vilja ställa en helt ny interpellation. Men nu står vi
              här, vilket ger ministern en ny chans att komma med ett konkret
              svar. Frågan var trots allt väldigt simpelt ställd.
            </seg>
            <seg n="4e364483">
              Uppfattningen av svaret är att socialministern och regeringen
              inte ser några brister i det nuvarande regelverket och således
              är nöjda.
            </seg>
            <seg n="0bc5d2cf">
              För att exemplifiera vad dagens regelverk innebär kan jag säga
              att 67 000 svenskar fick krav på återbetalning under föregående
              år. Precis som socialministern tydliggjorde i sitt svar var det
              ett genomsnittligt återbetalningskrav på 6 200 kronor, vilket
              med andra ord skulle kunna vara runt 10 procent av den inkomst
              som återbetalningskravet grundar sig på efter skatt.
            </seg>
            <seg n="4802b851">
              Hur detta rimmar med en påstådd arbetslinje är ett svar som ni
              fortfarande är skyldig mig och de 67 000 människor som drabbas
              av dagens system.
            </seg>
          </u>
          <note type="speaker" n="70987636">
            Anf. 22 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-9" n="1a86abc2">
            <seg n="24b92323">
              Herr talman! Ja, fast då är ju frågan hur man kommer åt det här
              med att situationen ändras för människor. En del människor kommer
              plötsligt att få inkomst. En del människor kommer att få en sänkt
              inkomst av något skäl.
            </seg>
            <seg n="9db33246">
              Att en del får betala tillbaka beror på att de har fått ut för
              mycket. Och svaret kan inte vara annat än att man ska försöka
              korta tiden från det ena till det andra, alltså från utbetalningen
              till en kontroll av det här. Det skulle möjligen kunna vara en
              åtgärd som man tittar på.
            </seg>
            <seg n="5de710e9">
              Det finns flera olika utredningar, till exempel Familjeutredningen
              och Särlevandeutredningen, som är färsk, som har en del förslag
              som skulle kunna påverka i det här sammanhanget. Hur det blir
              med de delarna är vi inte framme vid ännu. Men Särlevandeutredningen
              är naturligtvis ytterligt aktuell.
            </seg>
            <seg n="a90f09e4">
              Först ska man säkerställa så långt det är möjligt att de bidrag
              som utbetalas är rimliga genom att först göra en prövning. Sedan
              tror jag ju att det är om inte oundvikligt så i alla fall svårundvikligt
              att det i vissa fall visa sig att situationen förändras, och då
              får man betala tillbaka. Jag kan inte se hur interpellanten kan
              komma runt det problemet. Det finns där. Vad vi kan göra är som
              sagt att försöka korta tiden mellan olika saker så att problemet
              med utbetalningar blir mindre.
            </seg>
            <seg n="7f7b118e">
              När det gäller den stora frågan finns i interpellationen en anda
              av att här finns enorma marginaleffekter. Så är faktiskt inte
              fallet. Den något snåriga text som jag läste upp inledningsvis
              beskriver uppbyggnaden av bostadsbidragssystemet och visar att
              det här har en ganska god följsamhet och i alla fall inte leder
              till orimliga marginaleffekter. Marginaleffekter blir det alltid,
              men om man jämför med socialbidraget, där det är 100 procent i
              dag, är det klart att bostadsbidraget har en fantastiskt bra konstruktion
              som dessutom är formidabelt träffsäker. Vi träffar dem som behöver
              ytterligare förstärkning av sin ekonomi med bostadsbidraget, och
              vi ser också att den senaste höjningen som vi genomförde har lett
              till stora förbättringar för de grupper som har haft de minsta
              ekonomiska marginalerna.
            </seg>
          </u>
          <note type="speaker" n="851bd98b">
            Anf. 23 MARKUS WIECHEL (SD):
          </note>
          <u who="markus_wiechel_ae69d7" xml:id="i-b86b7a2787795a08-1" n="7e0876ad">
            <seg n="b65e1fb8">
              Herr talman! Det är jättekul att se socialministerns engagemang
              i frågan, men det är fortfarande han som ska svara på hur man
              kommer åt de problem som finns i dag. Socialministern undviker
              fortfarande det som interpellation faktiskt handlar om. Jag ställde
              inte interpellationen för att få reda på syftet med bostadsbidraget
              i sin helhet.
            </seg>
            <seg n="16344ca6">
              Faktum är att med denna tröskel minskar chansen att man går från
              ett ekonomiskt beroende av stat eller kommun till egen försörjning.
              Jag misstänker att det är precis den vägen såväl socialministern
              som jag och Sverigedemokraterna vill gå. Enligt mitt exempel skulle
              det i teorin kunna löna sig att välja bort arbete till förmån
              för bostadsbidrag tills kalenderåret har gått ut. För en individ
              som redan har svårt att få ekonomin att gå ihop kan en indirekt
              straffavgift på arbete vara förödande. Stimulanser för att gå
              tillbaka till arbetslivet krävs, inte bara för samhällets bästa
              utan även för de människor som i dag har det väldigt svårt ur
              ett ekonomiskt perspektiv.
            </seg>
            <seg n="b9b601ef">
              Ministern skriver i sitt svar till mig att 41 procent av de hushåll
              som erhållit bostadsbidrag blir återbetalningsskyldiga och det
              varje år. Frågan kvarstår därför: Hur vill socialministern följa
              upp och förändra de brister som uppstår när människor ges möjlighet
              till egen försörjning men riskerar att bli återbetalningsskyldiga?
              Svaret på detta ser dess värre ut att utebli.
            </seg>
          </u>
          <note type="speaker" n="df53e5ca">
            Anf. 24 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-93abd1f0a82617ef-10" n="1a86abc2">
            <seg n="65f916b6">
              Herr talman! När vi bygger olika system finns det väldigt mycket
              som kan ge effekter som är lite annorlunda än man skulle önska.
              Bostadsbidraget tillhör inte de största problemen, för det är
              otroligt förnuftigt utformat och fyller sitt syfte.
            </seg>
            <seg n="2c37a427">
              Det finns en del effekter som uppkommer på marginalen som vi
              skulle vilja ta bort. Det bäste vore ju om vi kunde utbetala precis
              den summa som mottagaren skulle ha och ingen blev återbetalningsskyldig.
              Inte heller skulle någon få pengar i efterhand, utan det skulle
              fungera perfekt. Men det är näst intill omöjligt att konstruera
              ett sådant system, och det blir med nödvändighet en liten eftersläpning
              i det här sammanhanget.
            </seg>
            <seg n="18d68202">
              Jag bedömer inte problemet som monumentalt bekymmersamt. Vi funderar
              alltid över vilka effekter det får på bostadsbidragssystemet när
              vi genomför andra förändringar. Jag nämnde att vi har Särlevandeutredningen
              med en lång rad förslag som kommer att påverka det här, men se
              och jämför med försörjningsstödet och det blir uppenbart att bostadsbidraget
              är en förnuftig konstruktion där de negativa bieffekterna är små
              men de positiva effekterna är utomordentligt stora. Här finns
              inte de marginaleffekter som finns i andra system.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="ae99f4d4">
            7 § Svar på interpellation 2012/13:191 om hushållens skuldsättning
          </note>
          <note type="speaker" n="8fa3710f">
            Anf. 25 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-0" n="456b4e01">
            <seg n="c4c4558d">
              Herr talman! Fredrik Olovsson har frågat mig om fördelningen
              av ansvaret mellan regeringen och Riksbanken för att minska hushållens
              skuldsättning. Han har också frågat mig om vilka analyser regeringen
              gjort av den finansiella stabiliteten i samband med ändringarna
              av arbetslöshetsförsäkringen.
            </seg>
            <seg n="20a6b4c3">
              Jag vill inledningsvis tala om att regeringen arbetar på bred
              front för att öka den finansiella stabiliteten. Vi har bland annat
              förstärkt insättningsgarantin och inrättat en stabilitetsfond.
              Finansinspektionen har beslutat om allmänna råd om bolånetak.
            </seg>
            <seg n="c0ec5338">
              Jag delar Fredrik Olovssons oro för att hushållens skuldsättning
              kan utgöra ett hot mot finansiell stabilitet i dag. Jag välkomnar
              därför att Finansinspektionen aviserat höjda riskvikter för bolån.
              Regeringen, liksom en enig riksdag, står också bakom höjda kapitaltäckningskrav
              på bankerna. Detta ökar motståndskraften mot finansiell oro.
            </seg>
            <seg n="0e9b4c6d">
              Förändringarna i arbetslöshetsförsäkringen syftar till att stärka
              arbetslinjen. En rapport från Finansdepartementet 2011 visar att
              dessa förändringar ökar sysselsättningen. Därmed får fler personer
              arbetsinkomster, vilket förbättrar deras möjlighet att ta bostadslån.
              Rapporten visar också att jämviktsarbetslösheten blir lägre. Därmed
              minskar risken för inkomstbortfall, vilket förbättrar hushållens
              möjlighet att klara av bolånen. Omvänt kommer alltså en generösare
              a-kassa att leda till lägre sysselsättning och högre arbetslöshet,
              vilket i sin tur kan orsaka finansiell instabilitet.
            </seg>
            <seg n="53b6ce71">
              Analyser av den finansiella stabiliteten måste vara övergripande.
              De kräver bland annat att bankernas principer för kreditgivning
              analyseras för att se hur dessa anpassas till förändringar i arbetslöshetsförsäkringen.
              Finansinspektionens stresstester har visat att de hushåll som
              beviljats nya bolån har en tillfredsställande återbetalningsförmåga,
              även i händelse av hög arbetslöshet.
            </seg>
          </u>
          <note type="speaker" n="08abc671">
            Anf. 26 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-863c5dddd1f6a364-0" n="99656329">
            <seg n="d0402569">
              Herr talman! Tack, finansministern, för det engagerade svaret
              på de här viktiga frågorna!
            </seg>
            <seg n="ca63ecf1">
              Hushållens skuldsättning lyfts regelbundet fram som ett hot eller
              i varje fall ett problem när det handlar om finansiell stabilitet
              i Sverige. Senast i går blev det närmast ett huvudtema när finansutskottet
              hade en utfrågning av riksbankscheferna Ingves och af Jochnick.
              Att få till stånd en bättre amorteringskultur och att bankerna
              verkligen tar ansvar för att höga lån, framför allt över 75 procent,
              ska amorteras är naturligtvis viktigt för att minska riskerna.
            </seg>
            <seg n="8d4d6e8f">
              Det är också bra att det finns en riktning som handlar om insatser
              för att stärka den finansiella stabiliteten, både internationellt
              och i Sverige. Ökade kapitalkrav på bankerna, golv för riskvikter
              på bolån och den stabilitetsfond som ju vi gemensamt och väldigt
              snabbt fick på plats mitt under finanskrisen är exempel på sådana
              åtgärder. Diskussionen om makrotillsynen kan sägas vara en annan.
            </seg>
            <seg n="bf96c674">
              Frågor med bäring på finansiell stabilitet är väldigt viktiga,
              inte minst eftersom konsekvenserna av finansiell instabilitet
              är så stora med kostnader i form av kraftigt ökad arbetslöshet,
              tappad tillväxt och förlorad välfärd. Därför är det viktigt att
              man är vaksam på det här området.
            </seg>
            <seg n="33bc729a">
              Förutom att vi under senare tid har haft en kraftig uppgång i
              hushållens skuldsättning och höga belåningsgrader ser vi också
              sedan ungefär 20 år tillbaka en beteendeförändring som handlar
              om att hushållen i allt större utsträckning ökar sin ränterisk.
              Man har gått från det som för mina föräldrars generation var ganska
              naturligt med fast ränta i fem år till att allt fler har rörlig
              ränta och därmed också en ökad risk.
            </seg>
            <seg n="9f7d370a">
              Därför vill jag fokusera på den andra frågan i min interpellation
              till finansministern. Finansinspektionen lyfter i sin promemoria
              om riskvikter för svenska bolån som jag hänvisar till fram att
              risken för finansiell instabilitet kan minskas om man har väl
              utbyggda sociala skyddsnät. Man lyfter också fram regeringens
              försämringar av trygghetssystemen som har inneburit dramatiska
              förändringar och försämringar av ersättningsnivåerna, att det
              är en risk ur finansiell synvinkel att hundratusentals människor
              har lämnat försäkringen och alltså helt saknar det skyddet och
              att det naturligtvis i förlängningen bidrar till behov av andra
              åtgärder som finansministern pekar på att vi måste ha fram.
            </seg>
            <seg n="63fd373a">
              Regeringen har alltså aktivt bidragit till att hushållens finansiella
              motståndskraft har försämrats i det här avseendet.
            </seg>
            <seg n="2033f4cc">
              Min fråga återfinns i interpellationen, och jag har inte fått
              något svar på den. Vilken analys av effekterna på den finansiella
              stabiliteten gjorde Finansdepartementet när man kraftigt försämrade
              arbetslöshetsförsäkringen?
            </seg>
          </u>
          <note type="speaker" n="a88754c4">
            Anf. 27 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-1" n="456b4e01">
            <seg n="ede7c68f">
              Herr talman! Låt oss börja med frågan om skuldsättningen. Jag
              ska senare i dag ha ytterligare debatter om a-kassan. Låt oss
              därför fokusera på den tyngsta delen, nämligen hur vi ska förhålla
              oss till skuldsättningen.
            </seg>
            <seg n="8b0ceddc">
              Sverige har ett par olika finansiella stabilitetsproblem som
              vi måste ta i. Ett problem är relativt hög skuldsättning hos hushållen.
              Det finns många länder som har betydligt högre skuldsättning än
              Sverige. Det är viktigt att vi inte överdramatiserar bilden. För
              det stabila mått som vi har att titta på och som fungerar när
              vi jämför länder, skuldsättning i förhållande till bnp, ligger
              Sverige något över genomsnittet, men det finns många länder som
              har tyngre skuldsättning.
            </seg>
            <seg n="6c13fd98">
              Det andra problemet är att vi har en banksektor som är både stor
              och utlandsexponerad. Vi har i princip ansvaret för banksystemet
              i Baltikum.
            </seg>
            <seg n="b72ecc12">
              Det tredje problemet är att de svenska bankerna har valt en finansieringsmodell
              där de har frångått den traditionella modellen med insättare och
              i stället har valt att finansiera sig på marknaden och i det fallet
              med en tung valutaexponering.
            </seg>
            <seg n="d0006764">
              Det är tre problem som är sammankopplande. Skuldsättningen hos
              hushållen gör att makroekonomin är utsatt. Banksektorns storlek
              gör att det blir komplicerat att hantera den. Likviditetsproblem
              kan uppstå på grund av valutafinansieringen eftersom vi vet att
              valutamarknaden periodvis upphör att fungera.
            </seg>
            <seg n="448969cb">
              Det är den här samlade problembilden som har gjort att vi har
              valt att gå fram med en klar färdplan för åren framåt. Vi är på
              väg mot höjda kapitaltäckningskrav. Med den diskussion vi hade
              på Ekofinmötet i veckan förefaller vi nu vara nära att uppnå 12
              procent till 2015.
            </seg>
            <seg n="73ec95d0">
              Finansinspektionen och Riksbanken har initierat en process om
              riskvikter för bolån. Man bör komma ihåg det ska man understryka
              att den processen kommer därefter att följas av en EU-process
              om riskvikter. Det är en del av Liikanenrapporten. Vi bör förmodligen
              höja riskvikterna för riskfyllda aktiviteter, till exempel handel
              i egen bok eller särskilt riskfylld utlåning till kommersiella
              fastigheter eller private equity som tänkbara kandidater.
            </seg>
            <seg n="34426410">
              Riskvikterna för bankerna kommer med stor sannolikhet att höjas
              i ett första steg när det gäller bolån och kanske i ett ytterligare
              steg när vi blickar framåt. Samtidigt måste vi också komma åt
              valutaexponeringen. Halva finansieringen i dag ligger på antingen
              dollar- eller eurofinansiering. Det är klart att vi kan utgå från
              att ECB och Federal Reserve kommer att hjälpa oss, men vi ska
              vara försiktiga med den typen av exponering. Det är det som har
              föranlett Riksbanken att höja valutareserven.
            </seg>
            <seg n="1b9a3094">
              Jag tycker att vi borde ha en enighet om att betalningen för
              höjningen av valutareserven ska avkrävas banksektorn, att vi hittar
              ett system genom att återinföra kassakraven i riksbankslagen eller
              via en direkt skatt på bankernas valutaexponering, som gör att
              vi långsiktigt skapar en stabilare bas för valutareserven. Vi
              behöver kanske inte höja den givet att Riksbanken tagit lån i
              två omgångar, men det kan finnas en poäng med att ha en valutareserv
              som inte till lika hög grad är lånefinansierad.
            </seg>
            <seg n="9f1875bb">
              Det här är som jag ser det färdplanen framåt. Varför vidtas alla
              dessa åtgärder? Det är det som ligger i Fredrik Olovssons interpellation,
              nämligen att det finns stora makroekonomiska risker i termer av
              huspriser och arbetslöshet. Faran ligger i att utlösa en finansiell
              kontraktion. Därav följer det som måste vara huvudslutsatsen,
              nämligen att det är en lång process framåt. Det är ett område
              där inte minst Fredrik Olovsson och jag representerar partier
              som under lång tid gemensamt kommer att behöva ta ansvar för att
              vi får en annan stabilitet i den finansiella sektorn.
            </seg>
          </u>
          <note type="speaker" n="11ccc8dc">
            Anf. 28 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-863c5dddd1f6a364-1" n="99656329">
            <seg n="1ae029d5">
              Herr talman! I många länder har hushållen högre skuldsättning
              än i Sverige, säger Anders Borg. Det stämmer. Men i många andra
              länder som har den typen av skuldsättning som Sverige har har
              de också råkat in i allvarliga problem. Det finns naturligtvis
              skäl att vara uppmärksam.
            </seg>
            <seg n="f1edc9e0">
              Jag håller med finansministern om vad han säger om betydelsen
              av finansiell stabilitet och hur den kan uppnås.
            </seg>
            <seg n="bebfdab6">
              Ett perspektiv i min interpellation har jag inte fått svar på.
              Även i ett internationellt perspektiv är den kraftiga försämringen
              av löntagarnas trygghetsförsäkringar uppseendeväckande. Jag läste
              i underlagsrapporten till regeringens egen socialförsäkringsutredning
              en jämförelse av olika länder. Det är tydligt att vi sjunker rejält
              i rankningen av hur bra trygghetssystemen är. Det innebär exempelvis
              att hårt arbetande människor i länder som Belgien, Tyskland, Nederländerna,
              Norge och Finland har ett väsentligt bättre försäkringsskydd än
              vad svenskar har. Regeringens politik är att människor i Sverige
              ska vara mer utsatta för kriser och lågkonjunktur än vad de är
              i exempelvis Belgien, Tyskland, Nederländerna, Norge och Finland.
              Det är den slutsats man får dra.
            </seg>
            <seg n="1d6eea76">
              Vi har förstått att regeringens motiv till försämringarna det
              framgår av interpellationen är att finansministern tror att arbetslösheten
              blir högre än om hårt arbetande människor har ett sämre försäkringsskydd
              mot arbetslöshet och sjukdom. Då blir det intressant att jämföra
              med de länder som jag nyss räknade upp. Då framträder en intressant
              bild. I Belgien, Finland, Nederländerna, Norge och Tyskland är
              arbetslösheten väsentligt lägre än i Sverige. Det kanske kommer
              som en överraskning för finansministern. Jag har svårt att tro
              det. Han brukar ha koll på statistiken. Han vill väl hellre jämföra
              sig med Grekland och Spanien i sammanhanget än med mer jämförbara
              länder. Men i fråga om människors trygghet och arbetslöshet är
              det nedslående jämförelser.
            </seg>
            <seg n="e3dcf16e">
              Jag pekar i min interpellation på att Finansinspektionen tar
              upp de kraftiga försämringarna i trygghetssystemen och kopplar
              dem till den försämrade finansiella stabiliteten. Det är inte
              bara den svenska finansinspektionen som gör det, utan det gör
              också Internationella valutafonden i senaste World Economic Outlook.
              Där behandlar fonden frågan om hur man ska hantera hushållens
              skuldsättning. Även de pekar på behovet av automatiska stabilisatorer
              i form av ett socialt skyddsnät som ger stöd till hushållen i
              tider av lågkonjunktur. Framför allt lyfter man fram arbetslöshetsförsäkringen.
            </seg>
            <seg n="3c034381">
              Det gör mina frågor än mer intressanta. Vilken analys av effekterna
              på den finansiella stabiliteten gjordes i Finansdepartementet
              när ni kraftigt försämrade arbetslöshetsförsäkringen? Kan man
              ta del av den analysen någonstans? Har ni skrivit om den? Jag
              har inte sett den. Eller har ni inte gjort en analys därför att
              en finansiell kris inte var på tapeten? Den kom ju strax därefter.
            </seg>
          </u>
          <note type="speaker" n="f9082ec8">
            Anf. 29 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-2" n="456b4e01">
            <seg n="d9759b6d">
              Herr talman! Det finns en seriös och allvarlig fråga om skuldsättningen,
              och sedan finns en partipolitisk debatt om a-kassan. Låt mig börja
              med den allvarliga frågan om skuldsättningen.
            </seg>
            <seg n="892b78fc">
              Vi har alltså en samlad problembild för Sverige som gör situationen
              allvarlig. Det är inte enskilt fråga om skuldsättningen utan det
              är kombinationen av hushåll, banksektorns storlek, exponering
              mot Baltikum och valutafinansiering. Det är den samlade problembilden
              vi måste göra något åt. Om vi sätter in alla åtgärder på hushållens
              skuldsida och låter de andra delarna vara fortsätter vi att vara
              extremt exponerade på grund av likviditetsriskerna med valutafinansieringen,
              storleksrisken och Baltikumkopplingen. Det är därför vi behöver
              ett brett program. Om alla åtgärderna läggs på hushållssidan finns
              det helt enkelt inte rum att göra något åt det andra. Det vore
              förödande för svensk ekonomi om vi utlöste en kontraktion eller
              förhindrade en återhämtning med högre arbetslöshet som följd därför
              att vi stramar åt kreditkanalen.
            </seg>
            <seg n="2580c7be">
              Låt oss sedan titta på trygghetssystemen. Sverige framstår som
              ett av de mest framgångsrika länderna under de senaste åren. Utanförskapet
              har minskat, sysselsättningen har ökat, privat sysselsättning
              har utvecklats bättre än i de flesta andra länder och arbetslösheten
              har ökat i mindre omfattning. Det beror på bredare former för
              att öka flexibiliteten på arbetsmarknaden. Det har gjort att vi
              har tagit oss igenom krisen med så höga siffror för arbetade timmar,
              sysselsättning och en snabb återhämtning inte minst i privat sektor.
              Där skiljer vi oss från många av de länder som Fredrik Olovsson
              nämner.
            </seg>
            <seg n="bd3195aa">
              Låt mig göra tydligt vad som framgår när OECD jämför ersättningsnivån
              vid arbetslöshet. För den kortare perioden är ersättningen högre
              i Sverige än i Storbritannien och Tyskland. Efter sex månader
              ligger Sverige högre än Storbritannien och Tyskland. I Tyskland
              har man ett system med 65 procents ersättning i tolv månader,
              och i Storbritannien har man ett system med 65 procents ersättning
              i sex månader. Båda systemen har genomförts av Fredrik Olovssons
              partikamrater Tony Blair och Gordon Brown respektive Gerhard Schröder
              och Peer Steinbrück.
            </seg>
            <seg n="cd91c302">
              Fredrik Olovsson har uppfunnit en helt egen insatsåtgärd för
              finansiell stabilitet som inte finns i IMF-papper, OECD-underlag
              och de diskussioner vi har i EU. En viktig åtgärd för att öka
              den finansiella stabiliteten skulle vara att höja jämviktsarbetslösheten
              och försämra arbetsmarknadens funktionssätt. Du får ursäkta, men
              jag har aldrig hört den kopplingen på ett vettigt sätt: Nu ska
              vi göra någonting åt finansiell stabilitet, så vi försämrar arbetsmarknadens
              funktionssätt. Det är inte en vettig utgångspunkt.
            </seg>
            <seg n="19e57ee6">
              Jag kan föra tillbaka det till den frågeställning som vi har
              att hantera här. Det hjälper inte mot valutafinansieringen. Det
              hjälper inte mot exponeringen mot Baltikum. Det hjälper inte mot
              banksektorns storlek. Låt oss ha en partipolitisk debatt om arbetslinjen.
              Vi ska fortsätta debatten om hur den fungerar inte minst här i
              dag. Men att koppla detta till finansiell stabilitet tycker jag
              är märkligt.
            </seg>
            <seg n="b017240f">
              Man kan naturligtvis föra in resonemang om att vi måste ha trygghetssystem
              i största allmänhet. Det har vi i Sverige. Sverige är ett av de
              länder i världen som lägger störst andel på sociala utgifter.
              Vi har ett av världens mest omfattande transfereringssystem. Det
              är alldeles uppenbart att det fungerar väl. Det är ett faktum
              att vi har stärkt arbetslinjen genom att människor har fått mer
              pengar kvar i plånboken den stora förändringen ligger ju på jobbskatteavdraget.
            </seg>
            <seg n="8c7ceb98">
              Det är små beslut som har tagits i relation till det inom förtidspension,
              sjukpenning och a-kassa. Det är i huvudsak att vi har hållit fast
              vid de a-kassenivåer som den socialdemokratiska regeringen ansåg
              var rimliga när den satt.
            </seg>
          </u>
          <note type="speaker" n="3ff8febf">
            Anf. 30 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-863c5dddd1f6a364-2" n="99656329">
            <seg n="162d9e9b">
              Herr talman! Det är i och för sig märkligt att finansministern
              inte ser att de förändringar som man har gjort i arbetslöshetsförsäkringen
              är omfattande utan beskriver dem som väldigt små. Det är inte
              en bild som någon annan har, utom möjligen hans partikolleger
              i regeringen.
            </seg>
            <seg n="a3f24424">
              Jag delar bilden att det finns många stora frågor där vi är överens
              som har koppling till finansiell stabilitet. Det är väldigt bra.
              Det bör vi säga med jämna mellanrum, att där är vi överens och
              där har vi en gemensam bild.
            </seg>
            <seg n="204d81b1">
              Men jag valde också att lyfta fram en del av det som både IMF
              och Anders Borgs egen finansinspektion lyfte fram i sina rapporter
              under förra året. Där pekar man på just kopplingen att om man
              försvagar automatiska stabilisatorer och försämrar försäkringsskyddet
              för hårt arbetande människor har det effekter på finansiell stabilitet.
            </seg>
            <seg n="ac01b36e">
              Båda dessa organisationer, Finansinspektionen i Sverige och IMF,
              har alltså lyft fram just detta perspektiv. Jag tycker att det
              är intressant att få finansministerns syn på detta.
            </seg>
            <seg n="d4ba5fc6">
              Min fråga, som kokar ned till det som vi nu har sett några gånger,
              är då: Vilken analys gjorde regeringen av detta i samband med
              att man förstörde arbetslöshetsförsäkringen vi får ju nästan säga
              att man gjorde det minskade inkomstskyddet och försvagade automatiska
              stabilisatorer? Det är tydligt att man när man höll på med det
              här struntade i aspekten finansiell stabilitet. Sedan kom finanskrisen,
              och då fick man hitta på många andra saker. En hel del av dem
              skulle man säkert ha behövt göra i alla fall där kan jag hålla
              med finansministern. Men just den här aspekten glömde man tydligen
              bort eller valde man att bortse ifrån.
            </seg>
          </u>
          <note type="speaker" n="ca0ee23b">
            Anf. 31 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-3" n="456b4e01">
            <seg n="a1aa5785">
              Herr talman! Vi har en bred problembild i det finansiella systemet
              som vi måste göra någonting åt, och det handlar om exponeringen
              i det svenska samhället för de risker som det finansiella risktagandet
              ger för samhällsekonomin. Det är en bred problembild med hushåll,
              med valutaexponering, med storlek, och vi måste ha en färdplan
              där vi håller på med en nedtagning av risknivån under kanske ett
              eller till och med två decennier framåt.
            </seg>
            <seg n="78d0fa35">
              Sedan har vi en annan diskussion, och den rör trygghetssystemen.
              Fredrik Olovsson menade att jag pratade om a-kassan. Jag nämnde
              transfereringssystemen brett: sjukpenning, förtidspension, pension
              och a-kassa. Tittar vi på sociala utgifter i Sverige är de alltjämt
              högre än i de flesta andra länder. Tittar vi till exempel specifikt
              på långtids-a-kassan ligger vi alltså 10 procentenheter över genomsnittet
              för OECD-länderna.
            </seg>
            <seg n="4dd686c2">
              Låt oss bara titta på vad IMF, som Fredrik Olovsson nämner, har
              för rekommendationer. De skrev i sin senaste World Economic Outlook
              om a-kassan och rekommenderade länderna att överväga att strama
              upp ersättningsnivåerna och ersättningsperiodens längd. Det gjorde
              de mot bakgrund av att de konstaterade att deras resultat låg
              i linje med en omfattande empirisk forskning från olika länder
              och arbetsmarknadsinstitutioner, politik och arbetsmarknadsutfall,
              som oftast finner att arbetslöshetsersättningen har en signifikant
              och stor effekt på arbetslösheten.
            </seg>
            <seg n="f54ad788">
              Där hänvisar de till Layard, Mitchell och Jackson, av vilka två
              är tunga labourekonomer.
            </seg>
            <seg n="332cada5">
              De konstaterar vidare: På ett liknande sätt finner empirisk forskning
              som analyserat samspelet mellan arbetsmarknadsinstitutioner, politik
              och marknadsekonomiska chocker att arbetslöshetsersättningen har
              stor betydelse för utfallet på arbetsmarknaden.
            </seg>
            <seg n="517385ac">
              IMF är alltså en av de institutioner som rekommenderar att man
              vidtar den typ av åtgärder som vi har gjort i a-kassan. Jag har
              inte stött på att de säger att det skulle vara ett effektivt medel
              att höja jämviktsarbetslösheten när man ska ordna större finansiell
              stabilitet, herr talman.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="af202661">
            8 § Svar på interpellation 2012/13:257 om framgångsrik utbudspolitik
            för växande klyftor
          </note>
          <note type="speaker" n="70d49a42">
            Anf. 32 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-4" n="456b4e01">
            <seg n="70b217a3">
              Herr talman! Peter Persson har frågat mig om jag anser att min
              ekonomiska politik för jobb, företagande och social sammanhållning
              är framgångsrik. Han frågar även om jag anser att min ekonomiska
              politik för kommunerna och välfärdstjänsterna till medborgarna
              är framgångsrik.
            </seg>
            <seg n="762dbe27">
              Under den ovanligt djupa och långvariga lågkonjunktur som följt
              i krisens spår har svensk ekonomi visat motståndskraft. Hade Sverige
              haft lika låg tillväxt som övriga EU-länder sedan 2006 skulle
              vi haft 100 miljarder kronor mindre till välfärd och jobbsatsningar
              i år. I stället har utanförskapet minskat med 200 000 personer
              och sysselsättningen ökat med 200 000 personer jämfört med 2006.
              Sverige har även kunnat behålla en av de jämnaste inkomstfördelningarna
              i Europa.
            </seg>
            <seg n="f802cf72">
              Inriktningen på regeringens finanspolitik har fått beröm av både
              OECD och IMF.
            </seg>
            <seg n="4e4329af">
              Viktiga reformer för att åstadkomma detta har bland annat varit
              jobbskatteavdrag och återupprättad arbetslinje i socialförsäkringssystemen.
              Regeringen har också satsat på utbildning och genomfört stora
              reformer när det gäller gymnasieskolan. Regeringen har även vidtagit
              åtgärder för att stimulera efterfrågan för grupper med svag förankring
              på arbetsmarknaden, till exempel nystartsjobb, sänkta arbetsgivaravgifter
              för unga och sänkt moms på restaurang- och cateringtjänster.
            </seg>
            <seg n="37917a7c">
              Nu skjuter regeringen in ytterligare energi i ekonomin bland
              annat genom ökade investeringar i utbildning, infrastruktur, forskning
              och innovation.
            </seg>
            <seg n="c13778d1">
              Fler i arbete stärker sammanhållningen och är grundbulten för
              starka offentliga finanser och bättre välfärdstjänster till medborgarna.
              En svag förankring på arbetsmarknaden är dessutom huvudskälet
              till ekonomisk utsatthet. Politiken måste därför fortsätta att
              verka för att skapa fler vägar till jobb för dem som står långt
              ifrån arbetsmarknaden. Det svenska samhället ska hålla ihop.
            </seg>
          </u>
          <note type="speaker" n="aba39e8f">
            Anf. 33 PETER PERSSON (S):
          </note>
          <u who="peter_persson_cc6ba9" xml:id="i-f5b034e0cc494b32-0" n="a6048ad1">
            <seg n="db044242">
              Herr talman! Tack, finansministern, för svaret!
            </seg>
            <seg n="263a2fe1">
              När jag lyssnar på Anders Borg i dag och jämför med vad han sade
              under den senaste socialdemokratiska regeringstiden är det helt
              olika budskap. Då beskrevs en sexprocentig arbetslöshet som en
              fullständig katastrof. Vi hade massarbetslöshet i landet, ett
              gigantiskt utanförskap. Nu är det närmast idyll, när vi har en
              arbetslöshet på 400 000 personer.
            </seg>
            <seg n="669716bf">
              Jag tycker att Anders Borg låter leende, som hälsningarna från
              Maramö i Värnamo kommun. Korv grillades, flaggor hissades och
              det var leenden framför fotografen. Men vi fick inte reda på någon
              politik, bara vad som åts.
            </seg>
            <seg n="64bd7256">
              Man glömde berätta att i Värnamo kommun, där Maramö ligger, är
              arbetslösheten högre än under 90-talskrisen. 1 260 människor är
              arbetslösa i lilla Värnamo, och 600 av dem har varit arbetslösa
              i mer än ett år. 700 av de arbetslösa i Värnamo saknar a-kassa.
              Försörjningsstödet har exploderat i kommunen från 10 till nära
              25 miljoner kronor förra året.
            </seg>
            <seg n="e2a15869">
              Vidare träffar du 13 000 arbetslösa i Jönköpings län, från Gnosjö
              upp till Tranås. Se ut över landet med 400 000 människor arbetslösa!
              Jag vill hävda att det är effekten av en felaktig politik som
              bygger på en felaktig analys.
            </seg>
            <seg n="26051f13">
              Jobben skulle komma genom att lönerna relativt sänktes och genom
              flera instrument som det så kallade jobbskatteavdraget men också
              genom åtgärder direkt mot de arbetslösa. Man skulle pressa ut
              människor på en arbetsmarknad som var svag eller icke existerande
              genom att försämra arbetslöshetsförsäkringen.
            </seg>
            <seg n="e46ece6f">
              Det är en klassisk utbudspolitik som markant skiljer sig åt från
              den politik som vi socialdemokrater vill föra, nämligen stimulera
              ekonomin, skapa en efterfrågan och ge underlag för sysselsättning.
            </seg>
            <seg n="b261c5bf">
              Kan du, Anders Borg, påstå att politiken med relativa lönesänkningar
              genom åtgärder på främst skatteområdet har lyckats? Kan du påstå
              att det politiska instrumentet försämrad arbetslöshetsförsäkring
              och också sjukförsäkring för att få fler ut på arbetsmarknaden
              har lyckats, Anders Borg? Kan du i dag, den 8 mars 2013, efter
              många debatter här i kammaren ge ett svar på frågan om arbetslösheten
              har ökat eller minskat sedan du blev finansminister?
            </seg>
          </u>
          <note type="speaker" n="33d26557">
            Anf. 34 JÖRGEN ANDERSSON (M):
          </note>
          <u who="jorgen_andersson_f46852" xml:id="i-a6ac333d2b97bf8a-0" n="d086e821">
            <seg n="93a6c4ea">
              Herr talman! Jag trodde aldrig att jag skulle säga det här, men
              jag tror faktiskt att Peter Persson har rätt, nämligen i den del
              av interpellationen där han tar upp vad som händer när människor
              hamnar i utanförskap. När tillvaron präglas av hopplöshet och
              människor saknar framtidstro, ja då sprids misstro och främlingsfientlighet.
              Det är dessutom en stor riskfaktor för ohälsa när människors frihet
              och tron på den egna förmågan inskränks. Det är när möjligheterna
              till livschanser tycks saknas som dessa problem växer.
            </seg>
            <seg n="ab0e4f76">
              Det utanförskap som byggdes upp under brinnande högkonjunktur,
              under den socialdemokratiska regeringen, är det som vi har tvingats
              att hantera under de här krisåren. Och få kan förneka den framgång
              som Sverige har haft under den här tiden. Det har uppmärksammats,
              inte minst av internationella bedömare. För bara en kort tid sedan
              kunde vi läsa om detta i The Economist, och jag är helt säker
              på att Peter Persson har tagit del av artikeln.
            </seg>
            <seg n="d768c24f">
              I går kunde vi höra från Riksbankschefen vad krisen har betytt
              för arbetslösheten i Sverige i förhållande till andra länder.
              I Sverige är förhållandet sådant att arbetslösheten i princip
              har legat still, trots krisåren, medan det i andra länder som
              Amerika, Irland och flera andra exempel har handlat om dubblering
              och ibland tredubblering av arbetslösheten.
            </seg>
            <seg n="efc86745">
              Mina frågor, herr talman, till finansministern är: Vilka faktorer
              är det som har gjort att Sverige har lyckats så bra i förhållande
              till andra länder under krisåren? Vad är det som är framgångsfaktorerna
              som gör att Sverige urskiljer sig så dramatiskt i förhållande
              till andra länder?
            </seg>
          </u>
          <note type="speaker" n="fc86b970">
            Anf. 35 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-5" n="456b4e01">
            <seg n="533dc673">
              Herr talman! Nu gäller interpellationen hur politiken har klarat
              sig när det gäller klyftor och sammanhållning. Låt mig redovisa
              mina och regeringens utgångspunkter.
            </seg>
            <seg n="6b55d7e5">
              Ett av de främsta kännetecknen för det svenska samhället och
              ett av de drag som vi har anledning att vårda mest är den stora
              sammanhållningen. Sverige är ett land som präglas av mindre skillnader
              än nästan alla andra länder. De nordiska länderna har samlat varit
              mer noggranna och skickligare på att hålla igen när det gäller
              klyftor än övriga länder i världen. Man kan till och med säga
              att det gäller Nordeuropa, för detta är ett drag som även präglar
              länder som Tyskland och Holland i ett internationellt perspektiv.
            </seg>
            <seg n="c94adafb">
              Vi har större möjligheter för den som föds att förverkliga sina
              livschanser i vårt samhälle än i praktiskt taget alla andra samhällen.
              De nordiska och nordeuropeiska välfärdsmodellerna med makroekonomisk
              stabilitet och omfattande reformer för att förstärka strukturell
              tillväxt och få in dynamik har visat sig vara ett bra sätt att
              vårda och utveckla en välfärdsstat, ofta, precis som i Sverige,
              bäst uttryckt av regeringar som ligger lite höger om mitten, som
              vi ser i till exempel Tyskland, Finland och Holland.
            </seg>
            <seg n="b7af063d">
              Låt oss bara se hur resultaten ser ut.
            </seg>
            <seg n="0460bc6f">
              Gini-kofficienten, det mått som man oftast använder för att beskriva
              ekonomisk skevhet, ökade under den period då Peter Perssons parti
              regerade med 27 procent. Det var alltså en kraftigare ökning än
              i andra OECD-länder under en period då man kom ur 90-talskrisen
              med en relativt hög genomsnittlig tillväxt.
            </seg>
            <seg n="691269f3">
              Under perioden från 2007 som vi har haft ansvaret, då vi har
              haft den kanske värsta ekonomiska krisen sedan depressionen, har
              Gini-kofficienten minskat med 3 procent. Låt oss inte göra en
              stor sak av dessa 3 procent. Låt oss säga att Gini-kofficienten
              har varit oförändrad. Under Peters Perssons partis ansvar steg
              den med 27 procent, under en period med god tillväxt. Under vår
              tid har den alltså stått stilla. Vi har lyckats bryta den ökning
              av inkomstskillnader som Peter Perssons regeringar drev fram.
            </seg>
            <seg n="6c923a8b">
              Låt oss titta på hur det är med materiell standard, som kanske
              är ännu viktigare än inkomstskillnader, för i ett bra samhälle
              ska också de som har tuffast villkor ha en rimlig standard. Det
              är ett anständighetsvillkor när det gäller fördelning. Och andelen
              med låg materiell standard har, enligt Eurostats mått, under den
              period som vi har haft ansvaret minskat från 2,1 till 1,2 procent
              av befolkningen.
            </seg>
            <seg n="7f6c3c21">
              Vi kan också se hur det ser ut när det gäller barnen, för det
              är ofta ett centralt och viktigt mått. Även där har, enligt Eurostat,
              andelen med låg materiell standard minskat från 3,2 till 1,3 procent.
            </seg>
            <seg n="45f60835">
              Inkomstfördelningen har alltså blivit mindre skev, och de mest
              utsatta grupperna har en mindre andel med låg materiell standard
              i Sverige. Då kommer Peter Persson säga att det är sant för alla
              länder. Och det välkomnar jag, för då får jag en möjlighet att
              läsa upp hur det ser ut i andra länder. Där har det nämligen inte
              varit på det sättet.
            </seg>
            <seg n="bab80579">
              Vi kan titta på social rörlighet. Alltjämt tillhör Sverige, och
              de nordiska länderna, de länder som har mest social rörelse. Det
              är inte de anglosachsiska länderna eller de sydeuropeiska hierarkiska
              länderna utan vi som med den nordiska välfärdsmodellen med öppenhet
              och reformerad dynamik har fått en ökad social rörelse under senare
              år.
            </seg>
            <seg n="340b662e">
              Det är alltså 200 000 färre i utanförskap, 200 000 fler sysselsatta.
              Det är naturligtvis en väldigt bra utveckling, eftersom vi talar
              om perioden med den värsta ekonomiska krisen sedan depressionen.
              Alla utanför denna kammare är ju väl medvetna om vad som har inträffat
              i världsekonomin sedan 2008.
            </seg>
            <seg n="2296dab0">
              Det är klart att arbetslinjen är en central del i att bygga ett
              samhälle som håller ihop. Det är fattigdomsfällor, inaktivitetsfällor
              och arbetslöshetsfällor som bygger skillnader, inte arbetslinjen.
            </seg>
          </u>
          <note type="speaker" n="a8c162cc">
            Anf. 36 PETER PERSSON (S):
          </note>
          <u who="peter_persson_cc6ba9" xml:id="i-f5b034e0cc494b32-1" n="a6048ad1">
            <seg n="6677c0c6">
              Herr talman! De nya Moderaterna har ju haft en egen retorikskola
              under Per Schlingmanns ledning. Den handlar om tre grundbultar:
              Säg något, gör något annat och svara aldrig på frågor! Anders
              Borg är en fulländad elev i den skolan.
            </seg>
            <seg n="e82e517f">
              Han vägrar alltid att svara på frågor om arbetslöshet, en massarbetslöshet
              som har exploderat och som biter sig fast. Han talar om olika
              statistiska förhållanden men aldrig om de svenska. Och det verkar
              ha varit någon annan än Anders Borg som försämrade arbetslöshetsförsäkringen.
            </seg>
            <seg n="26c4f7e8">
              Jag ska tala om en människa bortom staplarna. Hon heter Monica
              Anderberg och framträdde i DN i tisdags. Hon var för tre år sedan
              projektledare för 200 personer på Sony Ericsson i Lund. Hon tappade
              jobbet, ett välbetalt och spännande arbete. Det var för henne
              en fullständigt omöjlig tanke, och så tror jag att många tänker.
              Men vem som helst riskerar att bli arbetslös. Det var 1 500 personer
              till som varslades i Lund vid den tidpunkten.
            </seg>
            <seg n="e2c23cef">
              Under de tre år som gått sedan hon blev arbetslös har hon sökt
              140 jobb. Hon berättar öppet vad arbetslösheten gör med människor.
              Det blir ett slags social skamkänsla av att man inte gör rätt
              för sig, trots att man hela tiden är i gång och söker jobb.
            </seg>
            <seg n="813ef106">
              Anders Borg brukar ofta framhålla att om arbetslöshetsförsäkringen
              förbättras blir 30 000 fler arbetslösa. Tror Anders Borg att Monica
              Anderberg i Lund och andra arbetslösa föredrar arbetslösheten
              framför att få ett jobb?
            </seg>
            <seg n="498bb267">
              På vilket sätt underlättar det hennes återinträde på arbetsmarknaden
              om hon också har en stor ekonomisk börda att bära för att hantera
              vardagens ekonomi? Stimuleras hon och andra arbetslösa bättre
              att komma ut på arbetsmarknaden genom piska? Har den politiken
              lyckats, Anders Borg?
            </seg>
            <seg n="296cfe80">
              Jag upprepar frågan. Har den andra politiska inriktningen att
              med skilda instrument sänka lönerna, restaurangmomsen och arbetsgivaravgiften
              för ungdomar och det allmänna talet om återhållsamhet lyckats?
            </seg>
            <seg n="60b8b966">
              Låt mig repetera frågan. Det är enkel statistik och matematik.
              Är 400 000 mer eller mindre än 290 000? Det var 290 000 arbetslösa
              när du tog över, i dag är det 400 000. Har arbetslösheten ökat
              eller minskat med dig som finansminister, Anders Borg?
            </seg>
            <seg n="040d7802">
              Därutöver har Monica Anderberg och 400 000 arbetslösa straffats
              inte bara en gång för att de oförskyllt tappat sina jobb utan
              en gång till ekonomiskt av Anders Borg för att de blev arbetslösa.
            </seg>
          </u>
          <note type="speaker" n="74d0dbbd">
            Anf. 37 JÖRGEN ANDERSSON (M):
          </note>
          <u who="jorgen_andersson_f46852" xml:id="i-a6ac333d2b97bf8a-1" n="d086e821">
            <seg n="79a72963">
              Herr talman! Vi har hört finansministern förklara hur vi bygger
              Sverige starkt med sammanhållning och genom att ge människor större
              frihet, framtidstro och livschanser, inte bara en första chans
              utan en andra och kanske en tredje chans.
            </seg>
            <seg n="212387aa">
              Jag vägrar att acceptera att människor som en gång hamnat utanför
              aldrig någonsin ska få en andra chans. Det var här Socialdemokraterna
              misslyckades stort. Arbetslösheten hölls nere genom att man förtidspensionerade
              140 personer per dag. Per dag, herr talman!
            </seg>
            <seg n="430af4ed">
              Peter Persson! I vilka delar skiljer sig Socialdemokraternas
              politik i dag mot den politik som Socialdemokraterna förde under
              den tid då man förpassade människor i massmängd till ett utanförskap?
            </seg>
          </u>
          <note type="speaker" n="361b8cfe">
            Anf. 38 FREDRIK SCHULTE (M):
          </note>
          <u who="fredrik_schulte_c537d0" xml:id="i-33043ff2ea8e417b-0" n="5c1b3894" next="i-a1fd85a8eef270d5-0">
            <seg n="04377b0c">
              Herr talman! Låt mig göra ett personligt erkännande. När jag
              kom in i riksdagen drabbades jag liksom många andra riksdagsledamöter
              av problemet med en växande buk; jag gick upp i vikt. Det är säkert
              fler som kan vittna om detta problem. Efter ett tag tog jag tag
              i det och försökte äta mindre och träna mer, och jag lyckades
              ganska bra.
            </seg>
            <seg n="649049f5">
              Varje dag ställde jag mig på vågen, och det slog mig att vikten
              kunde variera ganska mycket. Hade jag ätit mycket salt och fått
              i mig mycket vätska kunde jag väga betydligt mer än dagen före
              och tvärtom. Då var det lätt att bli lurad att tro att jag antingen
              hade gått upp eller gått ned mycket i vikt.
            </seg>
            <seg n="3c944d18">
              Men det man måste titta på här är trenden. Vart är vikten på
              väg i ett längre perspektiv? Hur kan man jämna ut det?
            </seg>
            <seg n="258198d9">
              Lite på samma sätt funkar det med arbetslösheten. Ibland är arbetslösheten
              högre, ibland lägre beroende på konjunkturen och hur det ser ut
              i omvärlden, om det går bra i till exempel USA, Grekland och Kina
              eller inte.
            </seg>
            <seg n="31330c31">
              Detta måste man ta hänsyn till. Man måste jämföra toppar och
              dalar och titta på den långsiktiga trenden.
            </seg>
            <seg n="4525ddb3">
              Jämför vi i dag, efter sju svåra år med en finanskris som har
              varit den hårdaste stöten mot den globala ekonomin sedan depressionen,
              med 2006 kan vi konstatera att vi i dag har nästan samma, ja,
              till och med lägre arbetslöshet och utanförskap än 2006 när konjunkturen
              var på sin absoluta topp.
            </seg>
            <seg n="a93ea043">
              Man måste göra dessa jämförelser och inse att det är trenden
              som är relevant. Man måste också inse att trenden kan variera
              under ett år beroende på hur säsongen ser ut. Vissa delar av året
              är arbetslösheten naturligt högre och andra är den naturligt lägre.
            </seg>
            <seg n="4e2dc872">
              När Peter Persson jämför 290 000 arbetslösa 2006 med 400 000
              arbetslösa i dag gör han en jämförelse som är den mest gynnsamma
              för hans retoriska utläggning i talarstolen. Det må vara hänt.
              Jag hade säkert gjort samma sak i opposition.
            </seg>
            <seg n="7c5e9adb">
              Men ska man vara ärlig i den politiska debatten och försöka se
              sambanden är det svårt att konstatera annat än att det strukturellt
              i svensk ekonomi har skett en otroligt positiv förbättring. Trots
              den globala kris som vi har drabbats av har Sverige faktiskt fått
              200 000 fler sysselsatta.
            </seg>
            <seg n="a1d10307">
              Klyftorna har inte ökat, som Peter Persson påstår. Lönerna har
              inte sjunkit, som Peter Persson påstår. Välfärden har inte raserats,
              som Peter Persson påstår.
            </seg>
            <seg n="6469e161">
              Tvärtom är Sverige i den globala kontexten det land som kanske
              har lyckats bäst under de senaste sex sju åren, och det inser
              nog de flesta människor. Som flera andra debattörer har varit
              inne på blev vi utsedda till det stora föregångslandet av den
              internationellt erkända tidningen The Economist.
            </seg>
            <seg n="bcb82751">
              Vi ska dock inte förneka att det fortfarande finns stora problem.
              Många är arbetslösa och många är fast i ett utanförskap i socialförsäkringssystemen.
              Detta måste vi arbeta med. Det är inget vi löser över en natt,
              utan det kommer att ta lång tid att rätta till.
            </seg>
            <seg n="61a80bb4">
              Frågan är i vilken riktning vi ska gå. Ska vi gå i riktning mot
              att det ska löna sig att arbeta och att anställa och att vi ska
              sänka trösklarna? Eller ska vi gå i motsatt riktning som Socialdemokraterna
              vill och höja skatterna och bidragen så att det lönar sig sämre
              att arbeta? Hur blir det färre arbetslösa då, Peter Persson?
            </seg>
          </u>
          <note n="5236b99e">
            Anf. 39 GUNNAR ANDRÉN (FP):
          </note>
          <u who="fredrik_schulte_c537d0" xml:id="i-a1fd85a8eef270d5-0" n="5c1b3894" prev="i-33043ff2ea8e417b-0">
            <seg n="c69c93a7">
              Herr talman! Det finns många olika aspekter på denna fråga. Jag
              vill tillägga en sak apropå att Peter Persson anförde den sänkta
              skatten på serverad mat som något väldigt klandervärt.
            </seg>
            <seg n="fe50fdeb">
              Herr talman! Låt mig erinra kammarens ledamöter och de ärade
              åhörarna på läktaren om att man i Socialdemokraternas, Vänsterpartiets
              och Miljöpartiets program från den 31 augusti 2010 tydligt kan
              läsa att Socialdemokraterna, Vänsterpartiet och Miljöpartiet utlovade
              sänkt skatt på serverad mat om de kom till makten.
            </seg>
            <seg n="403039a0">
              Herr talman! Jag tycker för den här frågan att man inte kan hysa
              stor respekt för Socialdemokraternas nuvarande angrepp på denna
              punkt. I stället borde ni vara glada över att regeringen och regeringspartierna
              har genomfört den politik som ni gick till val på 2010.
            </seg>
          </u>
          <note type="speaker" n="32c61996">
            Anf. 40 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-0" n="7f706c5e">
            <seg n="61274f06">
              Herr talman! Det är kvinnodagen i dag, men det syns knappast
              i talarstolen just nu. Jag kunde inte låta bli att anmäla mig
              till debatten när allt fler börjar skönmåla utvecklingen i Sverige
              i dag. Det är våldsamma överdrifter från borgerligt håll att påstå
              att det inte har blivit sämre utan har blivit bättre. Arbetslösheten
              går upp och ned, säger Fredrik Schulte, och det är naturligt.
            </seg>
            <seg n="dcdf79ff">
              Nej, det är ingen naturlig fråga, utan det är något som man politiskt
              kan påverka genom aktiva arbetsmarknadspolitiska åtgärder och
              genom att föra en aktiv industripolitik, vilket den här regeringen
              inte gör.
            </seg>
            <seg n="d04a5402">
              När man var i Davos talade man till och med från statsministerns
              sida om att industrijobben i Sverige försvinner, att det inget
              som får utvecklas i Sverige. Det är oerhört märkligt uttalande
              mot bakgrund av vad som sker i Sverige, samtidigt som en ansedd
              ekonomisk tidskrift skrev mycket tydligt bara för ett par veckor
              sedan att stora svenska industriföretag är oerhört framgångsrika,
              att det skapas jobb inom industrin och att industrin har stor
              betydelse för den tjänstesektor som vi har i landet.
            </seg>
            <seg n="597121fb">
              Okunskapen på den borgerliga sidan är väldigt stor, vad jag kan
              förstå.
            </seg>
            <seg n="3f87af24">
              Fördelen med riksdagen när vi tittar på vad som händer när det
              gäller ekonomiska klyftor i samhället som ökar och när vi tittar
              på hur arbetslösheten breder ut sig är att vi representerar olika
              delar av landet och kan se hur det är på hemmaplan, precis som
              Peter Persson redovisade från Jönköping. Jag kan också från Göteborg,
              som jag kommer från, se att vi får allt fler som är långvarigt
              arbetslösa. Det kan man se också på andra håll runt om i landet.
            </seg>
            <seg n="3dac327b">
              Men om man bara är fokuserad på att titta på vilka beräkningar
              och studier olika ekonomer gör och inte ser på verkligheten, då
              kan man ju tro att det är som ekonomerna säger, de som sitter
              här någonstans i Helsingfors och räknar.
            </seg>
            <seg n="949d3886">
              Gå ut i verkligheten och titta på hur det ser ut! Vi ska debattera
              mer om det när vi behandlar nästa interpellation, som handlar
              om arbetslöshetsersättningen. Men titta på fas 3! Titta på de
              människor som finns i fas 3, de drygt 30 000! Se på den situation
              de har!
            </seg>
            <seg n="c919bb51">
              De kan inte gå till en arbetsgivare och säga: Jag är just nu
              i fas 3. Vad säger nämligen arbetsgivaren då? Han vet att den
              institution som denna regering har infört för människor med arbetslöshet
              innebär att man inte är anställbar. En arbetsgivare säger: Den
              som är i fas 3 har ingen kompetensutveckling, han har ingen vidareutveckling,
              han eller hon är en förlorad person på arbetsmarknaden. Därför
              vågar man inte berätta att man är i fas 3.
            </seg>
            <seg n="f9964413">
              Det är en oerhört kränkande åtgärd som denna borgerliga regering
              har infört för människor som har svårt att komma in på arbetsmarknaden.
              Ni tog bort plusjobben, som hade 16 000 människor i riktiga sysselsättningar
              i kommunerna. Det tog ni bort! De hade riktiga kollektivavtal.
              Poängen med kollektivavtal är att man har lön och sociala avgifter
              betalda och får sina pensionspoäng. Det har ni helt tagit bort
              med de åtgärder som ni har vidtagit.
            </seg>
            <seg n="fba1520d">
              Det är därför de ekonomiska klyftorna ökar, Anders Borg. Det
              är det som är problemet. De systemförändringar som denna regering
              har infört börjar nu verka mycket tydligt för allt fler människor.
              Det är därför den ekonomiska politiken skapar ökade ekonomiska
              klyftor och ökad utslagning i samhället.
            </seg>
          </u>
          <note type="speaker" n="8ac76220">
            Anf. 41 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-6" n="456b4e01">
            <seg n="6f492a1a">
              Herr talman! Peter Persson och Lars Johansson hävdar att de ekonomiska
              klyftorna nu ökar i Sverige.
            </seg>
            <seg n="e3c8aa72">
              Låt mig för tydlighetens skull upplysa dem om detta: Gini-koefficienten
              låg på 0,22 år 1995. När Socialdemokraterna hade styrt i fyra
              år hade Gini-koefficienten ökat till 0,24. När vi kommer fram
              till år 2002 hade den ökat till 0,258. När Socialdemokraterna
              lämnade ifrån sig regeringsmakten år 2006 hade den ökat till 0,28.
            </seg>
            <seg n="91da19ee">
              Är det inte en ökning från 0,22 till 0,28, eller har Peter Persson
              annan statistik? I så fall vill jag gärna höra den redovisad i
              riksdagens talarstol. Annars har OECD framhållit att Sverige under
              de här åren avviker genom en kraftig ökning av skillnaderna.
            </seg>
            <seg n="25028023">
              Låt mig bara för att frågeställningen ska vara klar poängtera
              att Gini-koefficienten år 2007 var 0,30. År 2011, som är senaste
              året vi har en siffra för, är den 0,29. Såvitt jag förstår är
              0,29 lägre än 0,30. Det bästa mått vi har på inkomstskillnader
              som alla forskare säger är det bästa måttet har alltså minskat.
            </seg>
            <seg n="e18931ff">
              Ena perioden har den ökat med 27 procent. Det är en rätt kraftig
              ökning, kraftigare än de flesta andra länder. Den avviker internationellt
              och har framhållits på det sättet. Andra perioden har den ökat
              i många andra länder. Kom gärna och säg att den inte har ökat
              i andra länder, så ska jag gärna läsa upp siffror för hur det
              har gått för andra länder under krisen, för det förbättrar nämligen
              jämförelsen med Sverige.
            </seg>
            <seg n="7b5f5c81">
              Sedan lägger jag till låg materiell standard, barnen och social
              rörlighet.
            </seg>
            <seg n="ab6bcdf5">
              Frågeställningen gällde med vilken statistik jag kunde hävda
              att arbetslinjen har varit framgångsrik. Låt mig då upprepa: Gini-koefficienten
              har inte ökat lika snabbt som under den socialdemokratiska tiden.
              Barnfattigdomen har, med de mått som Eurostat använder för låg
              materiell standard, minskat. Social sammanhållning i termer av
              social rörlighet är fortsatt hög i Norden. Det måste ändå vara
              tydligt.
            </seg>
            <seg n="f26ec5e2">
              Sedan måste jag tacka Peter Persson för hans andra vändning i
              debatten, när han säger att det har varit sänkta löner. Jag vill
              då passa på att läsa upp den prognos som kommissionen gör för
              reallöner. Det är enligt kommissionen en reallöneökning förra
              året på 2 procent i Sverige, att jämföra med att den har minskat
              med 0,3 procent i övriga Europa och euroländerna. I Sverige har
              den alltså ökat med 2 procent, och i övriga länder har den minskat.
            </seg>
            <seg n="9518300c">
              Jag kan också ta siffrorna för 2013 och 2014. Då säger man 1,7
              procent för Sverige och 0,2 procent för övriga Europa, båda åren.
            </seg>
            <seg n="f9b8b255">
              Peter Persson står här i talarstolen och säger att vi i Sverige
              har sänkt lönerna. Men Sverige avviker med en kraftig reallönetillväxt
              i tider av svår kris. På vilket område har lönerna sänkts? Det
              har gjorts ett antal avtalsrörelser sedan jag blev finansminister.
              Jag vill ha ett exempel ett enda exempel från Peter Persson.
            </seg>
            <seg n="e413f97d">
              Är det Metall? Vilket Metallavtal var det? Är det industrifacken?
              Jag minns inte det avtalet. Är det Kommunal? Vilket år var det
              när lönerna sänktes? Vilket fackförbund är det som i den här avtalsrörelsen,
              efter en lång period av låglönepolitik och sänkta löner, går fram
              med krav på sänkta löner? Vilket är det? Finns det ett enda exempel?
              Finns det ett enda område i samhället där lönerna i dag är lägre
              än vad de var när jag tillträdde som finansminister?
            </seg>
            <seg n="2cab8306">
              Nej, det är Socialdemokraterna som har bekymmer. Man biter sig
              fast i en misslyckad bidragspolitik. Det enda man har att säga
              till väljarna är: Vi ska höja skatterna på jobben för att höja
              bidragen. Men jag ska tacka för den hållningen, för Peter Persson
              håller fast Socialdemokraterna i en politik där man förlorar val,
              och det är jag naturligtvis den förste att tacka för.
            </seg>
          </u>
          <note type="speaker" n="41c03239">
            Anf. 42 PETER PERSSON (S):
          </note>
          <u who="peter_persson_cc6ba9" xml:id="i-f5b034e0cc494b32-2" n="a6048ad1">
            <seg n="99b6583a">
              Herr talman! Det finns ett problem med Moderaterna. De håller
              hela tiden Anders Borg och hans medhjälpare samma tal som de gjorde
              på våren 2006, när de var i opposition. De vägrar ta ansvar för
              utfallet av sin politik.
            </seg>
            <seg n="76d5ca6a">
              Vill du träffa sådana som har fått sänkt lön, Anders Borg? Hur
              många av de 34 000 i fas 3 vill du träffa? Du kan få namn och
              adress i eftermiddag och göra en turné till dem och berätta om
              den gyllene tid du har skänkt dem.
            </seg>
            <seg n="db4221dc">
              Varenda ekonom i detta land vet att det bärande elementet bakom
              jobbskattesänkningen är att få ned den relativa lönenivån. Många
              ekonomer säger: Anders Borg, du som är ekonom borde väl kunna
              erkänna att det är den politiska inriktningen? Sänkningen av a-kassan
              får ned den allmänna lönenivån. Det är den strategi som ni använder.
              Det är klassisk utbudspolitik och klassisk högerpolitik.
            </seg>
            <seg n="1ab514b0">
              Kan du börja tala om att arbetslösheten faktiskt är lägre i andra
              länder Storbritannien, Belgien, Finland, Luxemburg, Danmark, Holland,
              Australien, Tyskland särskilt när det gäller ungdomar men också
              på andra områden?
            </seg>
            <seg n="2c4e3eef">
              Det är på gränsen till falsifikationer när du, Anders Borg, använder
              början av 90-talet och den djupa kris som vi ärvde efter er som
              mätpunkt och jämför det med dagens situation.
            </seg>
            <seg n="2930cd46">
              Vad debatten handlar om i dag är att er politik har ökat arbetslösheten
              med långt över 100 000 personer. Ni har skänkt otrygghet åt dem
              som är arbetslösa, och Sverige backar i trygghetsligan. Jag rekommenderar
              läsning av Riksdag de finns inte här för att mäta.
            </seg>
            <seg n="0267ff61">
              Finansministern citerar, herr talman, Finanspolitiska rådet.
              Finanspolitiska rådets påståenden eller trossatser innebär inte
              att det är vetenskap. Bara för att någon har en akademisk bakgrund
              i något sammanhang men sedan kommer med trossatser och påståenden
              blir det inte vetenskap. Det är inte så det fungerar. Då får man
              faktiskt belägga det. Bekymret är att verkligheten inte ser sådan
              ut.
            </seg>
            <seg n="03a4a45b">
              År 2006 när finansministern och alliansregeringen införde den
              misslyckade arbetsmarknadspolitiken trodde man att den skulle
              fungera. Vi socialdemokrater argumenterade på goda grunder emot
              den politiken och sade att den inte kommer att fungera. Nu vet
              vi att politiken inte har fungerat. Arbetslösheten har ökat, den
              har inte minskat. Arbetslösheten i jämförbara länder är lägre
              än i Sverige. Finansministerns politik har inte fungerat. Det
              är oerhört viktigt att komma ihåg att det trots allt är verkligheten
              vi pratar om. Trossatser och påståenden är en sak. Sådana kan
              man naturligtvis citera och hitta överallt. Men vetenskapliga
              studier som bekräftar det finns inte av det enkla skälet att verkligheten
              inte ser så ut. Den här politiken har inte lett till lägre arbetslöshet.
            </seg>
            <seg n="6cd1a3ec">
              Återigen får jag ställa min fråga som jag inte fått något svar
              på. Om nu finansministern har den här tron, den här religiösa
              uppfattningen, skulle det vara spännande om finansministern kunde
              beskriva hur det fungerar. Varför sänker man i så fall inte ersättningen?
              Jag utgår från att finansministern anser att den höga arbetslöshet
              som vi har i Sverige i dag är ett problem. Jag utgår från att
              finansministern tycker att det är bekymmersamt att Sverige har
              en högre arbetslöshet än jämförbara länder. Och jag utgår från
              att finansministern ärligt skulle vilja göra någonting åt det.
              Om nu finansministern anser sig ha ett verktyg för att sänka arbetslösheten,
              varför använder sig inte finansministern av det verktyget i så
              fall? Det är den ena frågan.
            </seg>
            <seg n="aa2c5af8">
              Om finansministern nu har den här religiösa uppfattningen om
              arbetslöshetsersättningens betydelse, hur förhåller sig finansministern
              i så fall till de så kallade kompletterande försäkringarna? Där
              har åtminstone arbetsmarknadsministern och statsministern när
              vi har diskuterat arbetslöshetsförsäkring tidigare sagt att det
              inte gör så mycket att arbetslöshetsförsäkringen inte ger ett
              inkomstskydd till folk, för man kan teckna kompletterande försäkringar
              och då få sin inkomst försäkrad. Om man nu har den uppfattning
              som finansministern har om arbetslöshetsersättningens storlek
              borde finansministern vara bekymrad över att stora delar av arbetsmarknaden
              har tecknat kompletterande försäkringar som i så fall fullständigt
              slår ut effekterna av finansministerns politik. Hur förhåller
              sig finansministern till de kompletterande försäkringarna?
            </seg>
            <seg n="fbe4ad15">
              Slutligen skulle jag vilja ställa en tredje fråga. Det har nu
              kommit fram att Moderaterna förespråkar medborgarlön, att man
              ska kunna få ta del av arbetslöshetsförsäkringen även om man aldrig
              har arbetat. Hur förhåller sig finansministern till en sådan politik,
              och hur förhåller det sig till arbetslinjen?
            </seg>
          </u>
          <note type="speaker" n="6e0e49ad">
            Anf. 52 FREDRIK SCHULTE (M):
          </note>
          <u who="fredrik_schulte_c537d0" xml:id="i-3cb48a194c97bc1c-0" n="5c1b3894">
            <seg n="440ba0a3">
              Herr talman! Patrik Björck efterlyste mekanismerna bakom teorin
              att ett höjt tak i a-kassan leder till högre arbetslöshet. Jag
              ägnade fyra minuter åt att försöka redogöra för det. Det måste
              löna sig att arbeta. Det finns internationell forskning som stöder
              detta, och det finns forskning här som stöder det. Jag hade förväntat
              mig lite konkreta invändningar mot resonemanget och varför det
              teoretiska resonemanget inte håller.
            </seg>
            <seg n="add89933">
              Patrik Björck håller fast vid att det just är a-kassan som separat
              fenomen som ska mätas. Men det handlar om sambandet mellan att
              arbeta, tjäna pengar och betala skatt och att leva på bidrag.
              Man måste se gapet mellan att det lönar sig att arbeta och att
              inte arbeta. Men det verkar Patrik Björck inte intresserad av
              att svara på.
            </seg>
            <seg n="cba7da9b">
              Då vill jag i stället ställa en moralisk fråga, en kanske lite
              mer politiskt filosofisk fråga. Jag har en kompis vars lillasyster,
              Johanna, har fått sitt första jobb. Det är som servitris. Hon
              tjänar drygt 18 000 kronor.
            </seg>
            <seg n="540ada7b">
              Det sätt som Socialdemokraterna vill höja a-kassan på innebär
              inte en höjning för dem som har lägst löner på arbetsmarknaden.
              Det är inte en höjning för dem som är mest utsatta, utan det är
              en höjning för dem med högst inkomster. Med er politik skulle
              en arbetslös börs-vd få mer pengar när han inte arbetar än vad
              Johanna får när hon jobbar och sliter.
            </seg>
            <seg n="87f6783d">
              Jag skulle vilja ställa en fråga till dig, Patrik Björck. Vad
              är moralen i detta? Står du upp för den politiken? Tycker du att
              det är moraliskt försvarbart att en person som inte arbetar ska
              få mer pengar än den som arbetar? Om du tycker det bjuder jag
              dig gärna på lunch. Då går vi till fiket där Johanna jobbar så
              får du titta henne i ögonen och säga: Jag tycker att det är rimligt
              att du ska betala lite högre skatt för att en arbetslös börs-vd
              eller en börsmäklare som fick sparken under finanskrisen ska få
              mer pengar i bidrag än vad du får i lön.
            </seg>
            <seg n="fa2c3ff4">
              Svara på de frågorna, Patrik Björck!
            </seg>
          </u>
          <note type="speaker" n="5cff6c93">
            Anf. 53 JÖRGEN ANDERSSON (M):
          </note>
          <u who="jorgen_andersson_f46852" xml:id="i-a6ac333d2b97bf8a-2" n="d086e821">
            <seg n="e0920f06">
              Herr talman! Vi har nu lyssnat på vilken betydelse a-kassenivån
              har för arbetslösheten. Den diskussionen handlar helt och hållet
              om utbudssidan på arbetsmarknaden. Jag skulle vilja resonera lite
              om den andra delen, det vill säga efterfrågesidan. Den har också
              rätt stor betydelse för att fler människor kommer i arbete.
            </seg>
            <seg n="d20bcc60">
              Politik handlar om prioriteringar. Politik handlar om att välja
              det ena framför det andra. Utifrån den diskussion som har varit
              förstår vi att Patrik Björck står för att han vill ha en högre
              a-kassenivå. Han vill höja a-kasseersättningen. Då faller det
              sig naturligt att han också svarar på vilka prioriteringar det
              blir på bekostnad av.
            </seg>
            <seg n="32fda62e">
              Läser man den senaste socialdemokratiska budgetmotionen förstår
              man prioriteringsordningen. Där finns inte någonting annat än
              en stor skattechock på arbete och företagande. Jag skulle vilja
              ställa en fråga till Patrik Björck. Vilka teorier stöder sig Patrik
              Björck på? Vilka teorier är det som talar för att det skulle bli
              lägre arbetslösheten med en skattechock på 30 miljarder på arbete
              och företagande?
            </seg>
            <seg n="b70977f5">
              Jag tror snarare att det blir en större arbetslöshet med en sådan
              skattechock. Med ännu högre a-kassenivåer och större arbetslöshet
              blir det en ännu större belastning på statsbudgeten i förlängningen.
            </seg>
            <seg n="18fed730">
              Då kommer jag till den andra frågan. Vilka skatter vill Patrik
              Björck höja nästa gång för att klara av de prioriteringar han
              gör?
            </seg>
          </u>
          <note type="speaker" n="56eb4ff8">
            Anf. 54 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-1" n="7f706c5e">
            <seg n="36daadd3">
              Herr talman! Det är rätt intressant att lyssna till den här diskussionen.
              Jag tycker att den väldigt tydligt belyser skillnaderna i synsätt.
              Ni försvarar det bestående hela tiden. Allting är jättebra. Den
              nivå på a-kassan som vi har nu, och har haft i flera år, är alldeles
              utmärkt trots att det har varit reallönehöjningar, som finansministern
              tidigare talade om. Det innebär att den relativa ersättningsnivå
              successivt har blivit mindre värd i dag än vad den var när ni
              sänkte den senast. Den får successivt en allt mindre betydelse.
            </seg>
            <seg n="289d0671">
              Jag tycker att det intressanta med den här diskussionen är att
              titta på vad som händer vid sidan om. Patrik Björck var inne på
              det, och jag tänker nysta lite vidare i den frågan. Det kan vara
              intressant att höra hur ni ser på det. Väldigt många Sacoförbund
              tecknar kompletterande försäkringar för sina medlemmar som gör
              att de inte har 50 procents a-kassa när de blir arbetslösa, utan
              de har en betydligt högre ersättning. Det är de förbunden med
              låg arbetslöshet på arbetsmarknaden som gör detta. Där fungerar
              det precis tvärtemot vad ni pratar om. I branscher med låg arbetslöshet
              får man en högre ersättning vid arbetslöshet. När det är färre
              människor som är arbetslösa får man högre ersättning. Ni säger
              att det är tvärtom, men det är inte så i verkligheten.
            </seg>
            <seg n="77b8acbf">
              I situationer med hög arbetslöshet har man en låg ersättning.
              De fackförbunden har inte råd med kompletterande ersättningar.
              Där är arbetslösheten mycket högre oavsett vilka åtgärder ni har
              vidtagit, till exempel att sänka krogmomsen med 5 miljarder. Det
              skapar inte fler arbeten till de arbetslösa i Hotell- och Restauranganställdas
              Förbund. Det ökar arbetslösheten. Teorin stämmer inte i verkligheten.
              Det är det som är ert problem. Ni säger en sak, men verkligheten
              visar någonting helt annat.
            </seg>
            <seg n="3f959cae">
              Det är rätt fascinerande att höra Fredrik Schulte som kommer
              från Helsingforssområdet. Han säger att börs-vd:arna är problemet.
              Det är väl inget problem. De brukar alltid få många miljoner i
              avgångsvederlag. De klarar sig nog. Det tror jag inte att vi behöver
              ta upp i den här debatten i fortsättningen.
            </seg>
            <seg n="ec301616">
              Frågan handlar om er teori som inte stämmer överens med verkligheten.
              Detta är ett konkret exempel. Kan ni förklara varför medlemmarna
              i Sacoförbund med låg arbetslöshet kan ha betydligt mer än 50
              procent a-kassa och annan frivillig ersättning samtidigt som arbetslösheten
              i de branscherna är betydligt lägre än i andra branscher inom
              LO-förbunden? Där har man kanske knappt 50 procent i a-kasseersättning.
              Den är den ena orättvisan.
            </seg>
            <seg n="418be06a">
              Den andra orättvisan handlar om något annat som ni också har
              skapat, nämligen att i de branscher som har en låg arbetslöshet
              har man också en betydligt lägre avgift eftersom det blir mindre
              kostnader. Men där man har hög arbetslöshet och högre kostnader
              har man betydligt högre avgifter. Det skillnaden kan vara 100400
              kronor för dem som arbetar i en bransch med hög arbetslöshet.
              Medlemmarna i de a-kassorna får betala väldigt mycket mer.
            </seg>
            <seg n="a083bc09">
              Det här är det gamla tyska Bismarcksystemet som infördes för
              över hundra år sedan. Det är inget nytt ni har kommit på. Det
              har funnits i Tyskland i över hundra år. Det är ett jätteproblem,
              men trots att det har visat sig vara ett problem där införde ni
              samma system i Sverige för sex sju år sedan.
            </seg>
          </u>
          <note type="speaker" n="89430630">
            Anf. 55 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-7" n="456b4e01">
            <seg n="74a0f087">
              Herr talman! Den här interpellationen gäller vilka forskningsbelägg
              vi har för att en hög ersättningsnivå påverkar arbetslösheten.
              Patrik Björck redovisade återigen uppfattningen att det inte finns
              några sådana belägg.
            </seg>
            <seg n="82e6f0ae">
              Jag sammanfattade Lars Calmfors, Bertil Holmlunds, Peter Fredrikssons
              och Obamas chefsekonom Alan Kruegers uppfattning. Låt mig läsa
              upp vad IMF skriver i frågan: Våra resultat är i linje med en
              omfattande empirisk forskning från olika länder om arbetsmarknadsinstitutioner,
              politik och arbetsmarknadsutfall som oftast finner att arbetslöshetsersättningen
              har en signifikant och stor effekt på arbetslösheten.
            </seg>
            <seg n="5636bc5b">
              De hänvisar till Layard, Nickell och Jackman. Layard är labourekonom
              i Storbritannien med starka kopplingar till partivänner till interpellanten.
            </seg>
            <seg n="c02b43aa">
              Man fortsätter: På ett liknande sätt finner empirisk forskning
              som analyserar samspelet mellan arbetsmarknadsinstitutioner, politik
              och makroekonomiska chocker att arbetslöshetsersättningen har
              stor betydelse för utfallet på arbetsmarknaden.
            </seg>
            <seg n="3ead9216">
              Man hänvisar till Olivier Blanchard med kopplingar till Patrik
              Björcks partivänner i Frankrike.
            </seg>
            <seg n="7d8d326c">
              EU-kommissionen drar följande slutsats: Empiriskt är betydande
              incitamentseffekter förknippade med arbetslöshetsersättningen.
              Resultaten från en stor empirisk litteratur bekräftar det teoretiska
              förutsägelserna.
            </seg>
            <seg n="f13070f2">
              En generösare arbetslöshetsförsäkring tenderar att vara signifikant
              förknippad med högre arbetslöshet och längre arbetslöshetsperioder.
              Jag kan stå här i en timme och läsa upp liknande citat. Det finns
              hur mycket belägg som helst för den uppfattningen. Jag återkommer
              gärna i nästa inlägg och läser upp Riksbankens och KI:s bedömningar
              i frågan, för de landar i exakt samma slutsats.
            </seg>
            <seg n="2bc6a167">
              Patrik Björck vill på något sätt bara kasta ut forskningsresultat
              för att några partivänner till honom inom TCO har en annan uppfattning.
              Låt oss ta en annan forskningssammanfattning, en riktig, som är
              på allvar, en i stridens hetta gjord politisk bedömning. Gordon
              Brown och Tony Blair sänkte ersättningen i a-kassan. Deras bedömning
              var nämligen att det var nödvändigt för att få ned arbetslösheten
              i Storbritannien. Gerhard Schröder och Peer Steinbrück, Socialdemokraternas
              ledare i Tyskland, sänkte ersättningen i a-kassan. Dessa herrar
              gick fram mycket hårdare än vad vi har gjort i Sverige. De sänkte
              ersättningen till 65 procent för tolv respektive sex månader.
            </seg>
            <seg n="f80e2a37">
              Menar Patrik Björck att de var illvilliga, att Gerhard Schröder,
              Tony Blair, Gordon Brown och Peer Steinbrück var människor som
              ville pressa ned lönerna? Är det vad Patrik Björck tänker säga
              när han deltar i den tyska valkampanjen. Vill han varna för att
              rösta på Peer Steinbrück, min gamle kollega som nu kandiderar
              till kansler? Ska vi varna tyskarna för att rösta på honom, för
              att han är en lönenedpressare och var med och sänkte a-kassan
              under Gerhard Schröders tid? Är det detta som är Patrik Björcks
              bidrag i den tyska valrörelsen?
            </seg>
            <seg n="3f6224c2">
              Det finns inget belägg, inte något belägg alls, för det mycket
              hårda påstående Patrik Björck gjorde i talarstolen. Han sade att
              det inte fanns något belägg för att högre ersättning skulle leda
              till färre jobb. Har Patrik Björck upplyst Lars Calmfors, Bertil
              Holmlund, Peter Fredriksson, EU-kommissionen, IMF, Obamas chefsekonom
              Alan Krueger? Har Patrik Björck varit på Riksbanken och KI och
              föreläst om detta så att de fått veta att han gjort en egen sammanfattning
              av forskningen, som innebär att det inte finns några belägg? Samtidigt
              visar alla andra sammanfattningar att Patrik Björck saknar belägg.
            </seg>
          </u>
          <note type="speaker" n="2888fe67">
            Anf. 56 PATRIK BJÖRCK (S):
          </note>
          <u who="patrik_bjorck_7044f9" xml:id="i-adc981cb26a02ca5-0" n="d2e34e94">
            <seg n="24f38446">
              Herr talman! Jag vet och Anders Borg vet att Anders Borg har
              fel. Jag är helt övertygad om att Anders Borg trodde på sina teorier
              2006. Nu har verkligheten kommit i kapp, och Anders Borg klarar
              inte av, herr talman, att redovisa vad det är han stöder sin politik
              på.
            </seg>
            <seg n="eca420ae">
              Jag har ställt några konkreta frågor om hur man ska bedöma den
              optimala ersättningsnivån, relativt att Anders Borg var med och
              sänkte den 2007 till den nivå vi har i dag. 2013 är det en relativt
              sett helt annorlunda nivå än 2007. 2007 hävdade dåvarande arbetsmarknadsminister
              Sven-Otto Littorin att den nivån var väl avvägd. I dag, 2013,
              säger finansministern att nivån är väl avvägd. Det kan inte vara
              sant, det vet finansministern och det vet jag.
            </seg>
            <seg n="5ffc8d53">
              Finansministern har inte lyckats förklara hur han förhåller sig
              till de kompletterande försäkringarna, hur han fortfarande, med
              sin religiösa uppfattning, tror att ersättningsnivåerna påverkar
              arbetslösheten. Hur ställer man sig till den kompletterande försäkringen?
              Det sägs inte ett ord om detta. Självklart inte, eftersom det
              är en del av verkligheten som fullständigt motsäger Anders Borgs
              och regeringens syn i den här frågan.
            </seg>
            <seg n="8717bdbe">
              Anders Borg har inte heller förklarat hur det kommer sig att
              Centerpartiet, Folkpartiet och Kristdemokraterna i gårdagens debatt
              hävdade att de vill höja ersättningsnivåerna. Centerpartiet var
              väldigt tydligt. Man erkände att alliansregeringens politik beträffande
              arbetslöshetsförsäkringen var felaktig. Det står att läsa i protokollet,
              herr talman.
            </seg>
            <seg n="8c01fa20">
              Sedan har jag inte fått någon som helst kommentar om Moderaternas
              nya medborgarlönslinje där de helt har lämnat arbetslinjen och
              hävdar att man ska kunna kvalificera sig för a-kassa utan att
              ha arbetat.
            </seg>
          </u>
          <note type="speaker" n="6522f79f">
            Anf. 57 JÖRGEN ANDERSSON (M):
          </note>
          <u who="jorgen_andersson_f46852" xml:id="i-a6ac333d2b97bf8a-3" n="d086e821">
            <seg n="27ef8948">
              Herr talman! Vi kan naturligtvis föra en lång diskussion om vad
              som är en optimal nivå för a-kasseersättningen, men att hävda
              att den inte har någon effekt alls för arbetskraftsutbudet, och
              att som Socialdemokraterna anse att det inte har någon som helst
              effekt på sökviljan för nytt arbete, framstår som en orimlig tanke.
              Menar Patrik Björck att sökviljan efter nytt arbete vore lika
              stor om ersättningen var hundra procent?
            </seg>
            <seg n="6d20ae4f">
              Jag skulle vilja återgå till mitt tidigare resonemang och min
              frågeställning. Med det resonemang som Patrik Björck för misstänker
              jag att han nästa gång kommer att hävda att det inte har några
              som helst effekter för skattenivåerna i den ekonomiska aktiviteten,
              att det inte har någon betydelse vare sig för arbetsvilja eller
              för företagande. Med en sådan inställning förstår man att Socialdemokraterna
              lägger fram en budgetmotion med förslag om att höja ersättningarna
              och att höja skatterna så dramatiskt som de har föreslagit.
            </seg>
            <seg n="3eac4a29">
              Jag tror att detta vore fullständigt katastrofalt för svensk
              ekonomi, herr talman. Med en sådan politik hade vi nog befunnit
              oss i en liknande situation som många andra länder i finanskrisens
              spår.
            </seg>
          </u>
          <note type="speaker" n="849483a3">
            Anf. 58 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-2" n="7f706c5e">
            <seg n="0b1244e1">
              Herr talman! Jag noterar att jag inte fick någon som helst kommentar
              vare sig av finansministern eller av Jörgen Andersson ifall de
              tycker att det som sker på arbetsmarknaden är rätt, det vill säga
              att man inom Sacoförbunden, där man har låg arbetslöshet, har
              en betydligt bättre a-kassa än i de förbund där man har hög arbetslöshet;
              där är ju ersättningsnivåerna betydligt lägre. Den orättvisan
              gavs det ingen kommentar till. Det är det som är verkligheten.
              Det är ett tydligt exempel på en form av, för att använda ett
              gammalt begrepp, klasslagstiftning. Människor med vanliga, enkla
              jobb har en lägre ersättningsnivå än de med akademisk utbildning,
              som har en högre ersättningsnivå genom frivilliga försäkringar.
              Det är ytterligare ett exempel på att samhället dras isär.
            </seg>
            <seg n="ee2f26ba">
              Det intressanta är samtidigt att LO, TCO och Saco, alltså även
              Saco, är för en förändring i den riktning som Socialdemokraterna
              föreslagit. Jag måste säga till finansminister Anders Borg att
              jag tycker att han nu rusar i väg lite för långt. Som jag har
              uppfattat diskussionen, de samtal som pågår mellan Svenskt Näringsliv
              och LO om jobbpakter, har Anders Borg varit ute och sagt att han
              är beredd att göra förändringar för att medverka till en överenskommelse
              för att skapa ungdomsjobb i Sverige. Det verkar som om det inte
              gäller längre.
            </seg>
            <seg n="61773ccd">
              Jag tror att det är oerhört farligt att i ett land som vårt från
              regeringens sida fortsätta att ha denna konflikt med LO, TCO och
              Saco och inte bara med Socialdemokraterna.
            </seg>
          </u>
          <note type="speaker" n="ed4404da">
            Anf. 59 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-8" n="456b4e01">
            <seg n="4b86239a">
              Herr talman! Interpellationen av Patrik Björck bygger på påståendet
              att det inte finns några belägg för att högre a-kassa leder till
              högre arbetslöshet. Patrik Björck har upprepat det påståendet
              vid två tillfällen i riksdagens talarstol. Jag har då läst upp
              sammanfattningar av de mest auktoritativa personerna och organisationerna
              på området. Barack Obamas chefsekonomi Alan Krueger, Richard Layard
              med kopplingar till Labourpartiet i England, Olivier Blanchard
              med kopplingar till Socialdemokraterna i Frankrike, IMF, OECD
              och EU-kommissionen drar alla samma slutsats, nämligen att empiriskt
              är betydande incitamentseffekter förknippade med arbetslöshetsersättningen.
            </seg>
            <seg n="22a25564">
              Resultaten från en stor empirisk litteratur bekräftar de teoretiska
              förutsägelserna. En generösare arbetslöshetsförsäkring tenderar
              att vara signifikant förknippad med högre arbetslöshet och längre
              arbetslöshetsperioder.
            </seg>
            <seg n="ad4dc02a">
              Den här interpellationen är på detta sätt väldigt märklig. Det
              finns en partivän till Patrik Björck på TCO som har skrivit ihop
              en rapport. Den ska vi tydligen titta på. Men då får väl TCO skapa
              ett eget universitet där man presenterar riktig forskning som
              bedrivs vid vetenskapliga institutioner och som sammanfattas internationellt
              av någon annan än socialdemokrater på TCO på det sätt som Patrik
              Björck påstår.
            </seg>
            <seg n="102c293e">
              Sanningen är att till och med Patrik Björcks partivänner Gordon
              Brown, Tony Blair, Gerhard Schröder, Peer Steinbrück har sammanfattat
              litteraturen på samma sätt. De har nämligen valt att göra förändringar
              av arbetslöshetsförsäkringen för att förstärka drivkrafterna för
              arbete. Och vi ser resultaten. De länder som har klarat sig bäst
              i krisen, som Tyskland, Holland och Sverige, är länder som följt
              denna kurs. Den socialdemokratiska bidragspolitiken är förödande
              för sysselsättning och full sysselsättning, herr talman.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="8f07ec8f">
            10 § Svar på interpellation 2012/13:273 om trängselskatt för
            utländska fordon
          </note>
          <note type="speaker" n="54a8788d">
            Anf. 60 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-9" n="456b4e01">
            <seg n="20930b73">
              Herr talman! Lars Johansson har frågat mig om jag kommer att
              se till att regeringen med förtur avser att införa trängselskatt
              för utländska fordon den 1 juli 2013.
            </seg>
            <seg n="76d38b09">
              Jag vill framhålla att jag, vid tidigare interpellationsdebatter
              med Lars Johansson, har påtalat att regeringen anser att frågan
              om trängselskatt för utländska fordon är angelägen och att trängselskatt
              bör tas ut av utländska fordon så snabbt som det är möjligt. Detta
              förutsätter att det går att få fram ett förslag som är tekniskt
              genomförbart.
            </seg>
            <seg n="d2eff644">
              2011 års vägtullsutredning, vilken nu lämnat sitt slutbetänkande,
              har haft i uppgift att utreda principiella och komplexa frågeställningar
              kring trängselskatt och bland annat ta fram förslag på hur trängselskatt
              i framtiden ska kunna tas ut av utländska fordon.
            </seg>
            <seg n="2dbb6ba2">
              I slutbetänkandet föreslås att utländska fordon ska betala trängselskatt
              genom transponder eller internet. Utredningen föreslår att förslaget
              ska träda i kraft den 1 januari 2014.
            </seg>
            <seg n="e2a6ce82">
              Som Lars Johansson känner till omfattas lagstiftningsärenden
              av ett beredningskrav. Vägtullsutredningens betänkande har därför
              nu skickats ut på remiss. Remisstiden går ut den 23 maj 2013.
              Regeringen kommer att ta ställning till förslagen i betänkandet
              efter att remissinstanserna har lämnat sina synpunkter och sedvanlig
              intern beredning skett inom Regeringskansliet. Innan en proposition
              kan lämnas till riksdagen måste dessutom lagförslagen granskas
              av Lagrådet. Den tid detta tar i anspråk är nödvändig för att
              det ska vara möjligt att få väl övervägda ändringar på plats.
              Med beaktande av beredningskravet är det inte möjligt att införa
              trängselskatt för utländska fordon redan den 1 juli 2013. Som
              jag har sagt är frågan angelägen, men även vid en skyndsam hantering
              är det helt enkelt inte realistiskt med ett så tidigt ikraftträdande.
            </seg>
          </u>
          <note type="speaker" n="68607c1e">
            Anf. 61 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-3" n="7f706c5e">
            <seg n="d884ee80">
              Herr talman! Jag får tacka finansministern för svaret på min
              interpellation. Jag är dock inte nöjd med det, vilket jag strax
              återkommer till.
            </seg>
            <seg n="7ec35cda">
              Först och främst ska man komma ihåg att trängselskatten är ett
              effektivt och samhällsekonomiskt lönsamt sätt att minska trängseln
              och förbättra framkomligheten, värna miljön och inte minst finansiera
              det västsvenska infrastrukturpaketet.
            </seg>
            <seg n="9905315b">
              Problemet är att en stor grupp inte är med och betalar. Det är
              det som denna interpellation handlar om. Det var faktiskt på regeringens
              förslag som riksdagen i april 2010 bestämde att utländska fordon
              inte ska vara med och betala trängselskatt. Det innebär att de
              inte deltar i finansieringen. De kan köra ut och in utan att betala.
              Att inte alla som åker in i och ut ur Göteborg är med och betalar
              minskar legitimiteten för trängselskatten, som är en kontroversiell
              skatt i Göteborgsområdet.
            </seg>
            <seg n="445012a8">
              Jag har fört samtal bland annat med Sveriges Åkeriföretag i Västsverige.
              De gör regelbundna mätningar på E6 över hur många bilar som är
              registrerade i utlandet. I första hand gäller det lastbilar. Det
              har visat sig att ca 40 procent av dem är utlandsregistrerade.
              Det går ungefär 1 400 lastbilar per dygn på denna vägsträcka på
              E6. Det finns inga exakta beräkningar, men en stor del av dem
              lär köra genom Göteborg, eftersom vi har en väldigt omfattande
              pendling mellan Oslo och Göteborg och vidare söderut i de fall
              man inte ska till Göteborgs hamn eller har andra ärenden i Göteborgs
              kommun.
            </seg>
            <seg n="50d18006">
              Den så kallade Vägtullsutredningen har nu visat på att det inte
              finns några formella hinder för att införa trängselskatt också
              för utländska fordon. Jag hade förväntat mig en snabb handläggning
              från regeringens sida. Jag noterar att finansministern i interpellationssvaret
              talar om att det inte går så snabbt och att det ska vara ute på
              remiss till och med den 23 maj. Jag föreslog i min interpellation
              att man skulle dela upp de här frågorna. Den sak som är väldigt
              klar och enkel är skatten för utländska fordon.
            </seg>
            <seg n="eed84dba">
              Det har förts en debatt i Sverige om detta under tre år. Att
              det inte har skett någonting beror bland annat på att regeringen
              varit senfärdig. Det tog ett helt år innan man tillsatte utredningen.
              Utredningen presenterade sitt förslag den 2 februari. Efter fem
              veckor blir det nu remissbehandling. Det tog fem veckor att komma
              fram till den ståndpunkten från regeringens sida.
            </seg>
            <seg n="582b5f80">
              Jag kan inte begripa varför detta ska ta så lång tid. Det går
              alldeles utmärkt att snabba på handläggningen. Regeringen förfogar
              helt och hållet över i vilken takt ett lagförslag tas fram. Det
              går att lägga in frågan ganska snabbt, lägga fram en proposition
              som man skickar över till Lagrådet för en så kallad lagrådsremiss
              och lägga in förslaget i vårpropositionen den 15 april. Riksdagen
              kan då fatta ett beslut före sommaren, så att det kan börja gälla
              från och med den 1 juli i år.
            </seg>
            <seg n="5f12326f">
              Den handläggningen hade varit fullt möjlig att genomföra i en
              fråga som är så klar och där det finns en så stor förväntan, inte
              minst i Göteborgssamhället med omgivning, på att det ska ske en
              förändring snarast möjligt. Det är ett litet missfoster, skulle
              jag vilja säga, att inte detta gällt från och med den 1 januari.
              Vi skulle ha stor glädje av att ha frågan på plats den 1 juli.
              Då skulle regeringen ha visat handlingskraft i denna viktiga fråga.
            </seg>
          </u>
          <note type="speaker" n="6a14f593">
            Anf. 62 ANETTE ÅKESSON (M):
          </note>
          <u who="anette_akesson_b7cb31" xml:id="i-272707c3c5d94d08-0" n="4e7c2dea" next="i-d33a11106b266bfd-0">
            <seg n="5937eea1">
              Herr talman! Även jag vill tacka finansministern för svaret.
              Vidare vill jag framhålla att utredningen Trängselskatt delegation,
              sanktioner och utländska fordon kommer med flera intressanta förslag
              som rör hanteringen av trängselskatten utifrån de direktiv som
              regeringen gett. Det är ett gediget utredningsarbete, som jag
              som ledamot av riksdagens skatteutskott har satt mig in i närmare.
            </seg>
            <seg n="26f6da85">
              Jag vill också betona att vi politiskt är helt överens om att
              även utländska fordon ska betala trängselskatt, vad jag förstår.
              Att villkoren för svenska och utländska fordon blir i det närmaste
              identiska är viktigt. Det är angeläget att våra åkerier, som konkurrerar
              på en tuff marknad med små marginaler, inte missgynnas jämfört
              med utländska åkare. Men även för privatpersoner kan legitimiteten
              med en trängselskatt med rätta ifrågasättas om inte alla måste
              betala. Sedan tillkommer skatteintäkterna, som är en av orsakerna
              till trängselskattens införande. De ska bidra till angelägna infrastrukturinvesteringar
              i Helsingfors respektive Västsverige. Dessa satsningar kommer
              i sin tur att medverka till att minska trängseln på vägarna.
            </seg>
            <seg n="edaa46d3">
              Det system som föreslås för utländska fordon, att trängselskatten
              betalas antingen genom en transponder eller på internet, motsvarar
              i stort det system som finns i Norge. Erfarenheter visar att det
              fungerar där, och det finns ingen anledning att tro att det inte
              skulle fungera hos oss.
            </seg>
            <seg n="a8eddb88">
              I sammanhanget vill jag ta upp den fråga som kanske allra mest
              har berört allmänheten och som lett till att människor tagit kontakt
              med sina folkvalda. Det handlar om att den tilläggsavgift på 500
              kronor som tillkommer om man missat att betala ett mindre belopp
              känns provocerande hög. Detta har utredningen fångat upp, och
              man lägger fram förslaget att införa en ny så kallad förseningsavgift
              på 100 kronor. Tilläggsavgiften på 500 kronor föreslås visserligen
              vara kvar, men den kommer ett steg senare, så att sannolikheten
              att man behöver betala den minskar. Även förslaget att betalning
              ska ske kvartalsvis i stället för månadsvis bidrar till att avgiften
              upplevs rimligare och därmed till en ökad folklig förankring.
            </seg>
            <seg n="c01ff2a7">
              Remissrundan har även att ta ställning till om man vill följa
              utredningens förslag att inte införa delegation av föreskriftsrätten.
              Utredningen följer direktivet och lägger fram ett alternativt
              förslag om delegation ändå anses skola ske.
            </seg>
            <seg n="0d28acc5">
              Det kan vara en fördel att man mer lokalt får ta ställning till
              sådana frågor som tjänar på ökad flexibilitet. Det kan röra exempelvis
              beloppet inom ett visst förutbestämt spann eller betalningsstationernas
              exakta placering inom ett geografiskt område. Förslaget är att
              kommunen får delegation men att det krävs samråd med närliggande
              kommuner, Trafikverket, Transportstyrelsen och Skatteverket.
            </seg>
            <seg n="e1449e56">
              Utredningen visar att de väntade intäkterna troligen blir mindre,
              trots att man får ökade intäkter med utländska fordon. Detta beror
              framför allt på minskade förväntade försenings- och tilläggsavgifter.
              Det bör man väl även fundera kring i remissinstanserna och i departementet,
              inte minst med tanke på de angelägna infrastrukturinvesteringarna.
            </seg>
            <seg n="cc90f48c">
              Tiden till halvårsskiftet är kort med tanke på de justeringar
              som behöver göras för att även kunna ta ut trängselskatt från
              utländska fordon, både investerings- och driftsmässigt, men framför
              allt sett till informationsinsatsen. Det gör att jag personligen
              ställer mig frågande till interpellantens begäran att trängselskatten
              ska införas redan den 1 juli.
            </seg>
            <seg n="1ff017d0">
              Även om det i Göteborg rör sig om en större andel utländska fordon
              än i Helsingfors, och sommartrafiken är intensiv, känns det angelägnare
              att det blir ett bra och heltäckande förslag som hinner komma
              på plats. Det är viktigare att göra lagstiftningen noggrant och
              korrekt snarare än snabbt och slarvigt.
            </seg>
            <seg n="eb93b5e6">
              Att lagstiftningen är genomtänkt, väl beredd och förankrad ger
              legitimitet för skattelagstiftningen, och legitimitet är viktigt
              för människors lojalitet till vår lagstiftning.
            </seg>
            <seg n="7bca90b7">
              Vi ser nu fram emot beredningen som Finansdepartementet genomför
              i anslutning till remissrundan och att riksdagens skatteutskott
              får ta mot ett väl avvägt förslag som vi i anslutning får besluta
              om här i kammaren.
            </seg>
          </u>
          <note n="b082c75f">
            Anf. 63 GUNNAR ANDRÉN (FP):
          </note>
          <u who="anette_akesson_b7cb31" xml:id="i-d33a11106b266bfd-0" n="4e7c2dea" prev="i-272707c3c5d94d08-0">
            <seg n="33466bea">
              Herr talman! Även jag vill tacka finansministern för ett väl
              genomarbetat svar.
            </seg>
            <seg n="c4cfa9e2">
              Jag vill också säga till Lars Johansson att den argumentation
              som den tidigare vice ordföranden i skatteutskottet nu för fram
              efter att Göteborg har haft trängselskatt under två månader har
              jag inte tidigare hört från den tidigare vice ordföranden under
              den ganska långa tid som vi har haft trängselskatt här i Helsingforssområdet.
            </seg>
            <seg n="146f3134">
              Den kom till för första gången redan den 3 januari 2006 och återinfördes
              av alliansregeringen den 1 augusti 2007 och funnits alltsedan
              dess. Den tar för närvarande i detta område in 715 miljoner kronor
              om året plus de straffavgifter eller andra avgifter som uppgick
              till över 100 miljoner kronor förra året. Det är väldigt bra att
              man också kan få betala för utländska fordon. Man ska dock ha
              klart för sig att det åtminstone i Helsingforssområdet inte är
              något jättelikt antal.
            </seg>
            <seg n="149eb433">
              Vi kan konstatera att antalet avgiftsbefriade fordon uttryckningsfordon,
              bussar med en totalvikt över 14 ton, fordon för rörelsehindrade
              och så vidare uppgick från början i Helsingforssområdet när även
              undantag för miljöbilar samt Lidingöregeln infördes upp till 2830
              procent av alla passager, enligt statistiken.
            </seg>
            <seg n="76a93e81">
              Det har så småningom sjunkit, inte minst genom att man har tagit
              bort en del miljöbilar, till ungefär 15 procent. Hur många av
              dem som är utlandsregistrerade är väldigt svårt att veta. Men
              det är ingen oväsentlig andel, precis som i Göteborg. Jag talar
              här om Helsingforssområdet.
            </seg>
            <seg n="06f5ff78">
              På engelska kan man kalla trängsel för congestion, ungefär förstoppning.
              Det kan man mycket noga notera på Essingeleden. Människor är väldigt
              rationella. Det är väldigt svårt att köra fram med förstoppningen.
              I den bemärkelsen har trängselskatten en väldigt stor effektivitet
              att föra över trafik på olika saker.
            </seg>
            <seg n="0f9d8861">
              Vi har också den särskilda Lidingöregeln i Helsingfors som liknar
              flerpassageregeln i Göteborg. Jag vet inte hur många det uppgår
              till i Göteborg. I Helsingfors omfattar Lidingöregeln nästan 8
              procent av alla passager in i och ut ur Helsingfors. Det är ändå
              ganska mycket.
            </seg>
            <seg n="8179f415">
              Jag ser väldigt positivt på detta. Jag vill också anknyta till
              det Anette Åkesson sade. Jag tror att man skulle få ökad legitimitet
              i trängselskatten om man genomför den andra delen av utredningens
              förslag. Det är att minska tilläggen för försummelser att betala
              in skatten.
            </seg>
            <seg n="7ae9fdc1">
              Det är någonstans orimligt att man drabbas så väldigt hårt som
              att betala 500 kronor vid minsta förseelse. Jag tror för min del
              att det ibland, men inte alltid, inte är fråga om försök till
              fiffel och båg. Det kan bero på ren glömska eller i ännu värre
              fall att man inte är medveten om att ett skattebeslut har träffats.
            </seg>
            <seg n="b6f2b4f6">
              Lagstiftaren ska vara försiktig med att det ska utdömas avgifter
              när det inte har funnits något uppsåt över huvud taget. Det tror
              jag att väldigt många upplever är fallet med just tilläggsavgiften.
            </seg>
          </u>
          <note type="speaker" n="4a99c1dc">
            Anf. 64 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-10" n="456b4e01">
            <seg n="946c8161">
              Herr talman! Låt mig göra några konstateranden. Först och främst
              är systemet med trängselskatt bra. Vi har ett problem med betydande
              köer i våra storstadsområden. Det kan säkert delvis byggas bort
              med bättre infrastruktur. Men vi har kommit till en situation
              där en snabb tillväxt av antalet som bor i storstadsområdena med
              mycket genomfartstrafik och mycket in- och utfartstrafik gör att
              det är ett storstadsfenomen att man drabbas av trängsel.
            </seg>
            <seg n="06dc48e2">
              Trängselskatter är det mest logiska svaret på den frågeställningen.
              Man lägger helt enkelt en skatt, en avgift, på det man vill motverka.
              Det gör att vi förskjuter transporter över dygnet och också får
              människor att tänka efter om inte kollektivtrafiken är ett bra
              alternativ eller samåkning kan nyttjas.
            </seg>
            <seg n="1b74c670">
              Vi har i Sverige funnit en modell där vi kopplar trängselskatter
              till lokala infrastrukturinvesteringar. Det har man inte lyckats
              lika väl med i andra länder. Låt oss också minnas att under den
              första perioden med trängselskatt här i Helsingfors var förslagen
              mycket kontroversiella.
            </seg>
            <seg n="0f7edbe3">
              Tack vare att vi nu har en mycket stark och uppenbar koppling
              mellan trängselskatt och infrastruktur har systemet med trängselskatter
              fått en ökad legitimitet. Staten gör helt enkelt så att den räknar
              fram nuvärdet av framtida intäkter på trängselskatt och förskottsfinansierar
              lån på motsvarande belopp.
            </seg>
            <seg n="ac26a9d0">
              Det har gjort att vi i både Helsingfors och Göteborg har genomfört
              historiskt omfattande infrastruktursatsningar. Det är väldigt
              positivt. Det är ett system som jag snarare skulle vilja se på
              fler områden än på färre områden i Sverige.
            </seg>
            <seg n="a30772a9">
              Om det bara var så att vi hade någon trängsel i Katrineholm skulle
              jag gärna använda en trängselskatt för att finansiera att åtgärda
              den bristande vägtransport vi har från vår vackra kommun.
            </seg>
            <seg n="a0863e89">
              Vi har också agerat med stor skyndsamhet här. Det är alldeles
              uppenbart att vi har tillsatt utredningar och tagit fram underlag
              på det sätt man kan göra i en statlig förvaltning. Nu menar Lars
              Johansson att det kunde ha gått enormt mycket snabbare.
            </seg>
            <seg n="f60e4d71">
              Låt mig påpeka att vi i dag befinner oss i mars. Det är den internationella
              kvinnodagen den 8 mars. Det är svårt att se att vi skulle kunna
              ha en remisstid så att vi skulle kunna få in det inklusive lagrådsremissbehandling
              till den 15 april.
            </seg>
            <seg n="275a98ca">
              Det är möjligtvis så den tidigare vice ordföranden i skatteutskottet
              nu etablerar en ny konstitutionell praxis som regeringen kanske
              kan dra nytta av på andra områden. Vi kan alltså dra ned remisstider
              till någon vecka och lagrådsbehandling till någon vecka och därigenom
              få in förslag i vårpropositionen.
            </seg>
            <seg n="8ff6b185">
              Sanningen är att Lars Johansson och jag är överens och att vi
              inser att det är så skyndsamt som det går att behandla. Det är
              komplicerade frågor som måste hanteras på ett rimligt sätt. Det
              har regeringen gjort.
            </seg>
            <seg n="a2670dcd">
              Jag välkomnar att Lars Johansson och jag har samma uppfattning
              i frågan. Jag hade naturligtvis önskat att det fanns något sätt
              att göra detta mer skyndsamt. Jag delar även den hållningen från
              Lars Johanssons sida. Jag har full respekt för det önskemålet.
              Men det är inte realistiskt.
            </seg>
            <seg n="9a08f0ed">
              Jag välkomnar Lars Johanssons interpellation i en viktig fråga
              där jag till fullo delar Lars Johanssons uppfattning.
            </seg>
          </u>
          <note type="speaker" n="0d0cace8">
            Anf. 65 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-4" n="7f706c5e">
            <seg n="e7ea8114">
              Herr talman! Det är glädjande att finansministern delar min uppfattning
              utom uppenbarligen på en punkt. Det var att handläggningen kunde
              gå fortare.
            </seg>
            <seg n="833d8ae9">
              Det står i interpellationssvaret att det med regeringens tolkning
              av sitt eget beredningskrav är det inte möjligt att införa trängselskatt
              för utländska fordon redan den 1 juli 2013.
            </seg>
            <seg n="d3ca0c6e">
              Mitt minne är lite bättre än finansministerns. Jag kommer nämligen
              ihåg att hösten 2006, när finansministern var ny i sin roll, genomförde
              man med rekordhastighet en lång rad olika förändringar. Det gällde
              det som vi debatterade i den förra interpellationsdebatten om
              a-kassans försämring och så vidare.
            </seg>
            <seg n="65287753">
              Då var remisstiderna en vecka. Man hade hearing, och man körde.
              Det gick jättesnabbt. Det blev en granskning av detta av KU. Konstitutionsutskottet
              fick en anmälan därför att det hade gått för fort och för att
              man inte hade varit varsam med beredningskravet. Det visar sig
              att KU tydligt markerade att detta är en fråga som regeringen
              avgör. Det är regeringen som bestämmer hur lagstiftningsarbetet
              ska utformas. Det är regeringen som bestämmer om det ska vara
              kort eller lång tids beredning. Det är regeringen som avgör frågan.
            </seg>
            <seg n="0d5ee77a">
              Jag har i min interpellation föreslagit att man skulle dela upp
              den frågeställningen som utredningen har tittat på, nämligen de
              frågor som tidigare talare var inne på om förseningsavgiften och
              om kommunerna Göteborg respektive Helsingfors ska ges möjlighet
              att placera betalstationer inom ett geografiskt område etcetera.
              När det gäller den typen av frågor inser också jag att man kan
              behöva lite mer remisstid, och det har jag också sagt i min interpellation.
            </seg>
            <seg n="a75fe3fc">
              Men jag talar om trängselskatten för utländska fordon, som är
              en separat fråga och som fordrar en snabb separat lösning. Det
              är det jag har riktat in mig på. Denna frågeställning är beredd.
              Jag har tittat på utredarens förslag, och jag kan notera att han
              inte ser detta som några större konstigheter längre. Via det nya
              indrivningsdirektiv som EU har tagit kan man få fram vilka fordon
              som finns inom EU. Därmed kan man också bötfälla eller skicka
              förseningsavgifter till de fordon som inte betalar i tid. Detta
              går alltså att lösa nu rent praktiskt.
            </seg>
            <seg n="afd7ac6c">
              Därför tycker jag att man ska snabba på handläggningen. Det är
              regeringen själv som avgör om man ska ha en snabb handläggning
              eller inte. Jag tycker inte att finansministern ska påstå att
              det inte är möjligt, utan det är fullt möjligt. Det har denna
              regering visat vid tidigare tillfällen; när de tycker att det
              är en viktig och angelägen fråga kan de snabba på betydligt. Det
              menar jag att man ska göra i denna fråga.
            </seg>
            <seg n="85f2d9ba">
              Frågan är angelägen. Jag kan förstå att det inte är lika angeläget
              i Helsingforssområdet eftersom genomfartstrafiken inte omfattas
              av trängselskatten här. Essingeleden är undantagen, men i Göteborg
              omfattas alla vägar till, från och igenom staden av trängselskatten.
              Hela systemet är uppbyggt så. All genomfartstrafik omfattas av
              trängselskatt. Det är därför det har så stor betydelse framför
              allt när det gäller utländska åkare att de kan åka genom Göteborg
              gratis medan de svenska åkarna får betala.
            </seg>
            <seg n="49b4fe27">
              Detta är en orättvisa, och det skapar inte neutrala konkurrensvillkor.
              Därför är det bråttom att åtgärda det här. Det skulle som sagt
              ha varit gjort redan den 1 januari i år, men jag menar att det
              absolut ska göras till den 1 juli i sommar. Det går!
            </seg>
          </u>
          <note type="speaker" n="7b9512c0">
            Anf. 66 ANETTE ÅKESSON (M):
          </note>
          <u who="anette_akesson_b7cb31" xml:id="i-f0a602bc676b961c-0" n="4e7c2dea">
            <seg n="26a95c53">
              Herr talman! Jag ska fatta mig kort. Jag tycker att vi ska uppskatta
              att remisstiden är hanterbar för de instanser som berörs. Det
              medför att de svar som inkommer blir mer genomtänkta. Detta är
              visserligen en fråga som vi alla är överens om, men de andra delarna
              är också viktiga.
            </seg>
            <seg n="f12e72ad">
              Alla är som sagt överens om att utländska fordon ska betala trängselskatt,
              men man får ha respekt även för tiden. Beslut kan fattas snabbt,
              men det är investeringar som ska göras och administrativa rutiner
              som ska fram. Framför allt är det information som måste fram,
              inte minst till de utländska åkerierna.
            </seg>
            <seg n="a061a14e">
              Jag tror att den 1 januari blir en lämplig tid, men vi får se
              vad regeringen klarar av.
            </seg>
          </u>
          <note type="speaker" n="2997e2a9">
            Anf. 67 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-11" n="456b4e01">
            <seg n="48318b01">
              Herr talman! Trängselskatter är bra. Trängselskatter är centrala
              i både Göteborg och Helsingfors för att vi ska få bra infrastrukturinvesteringar
              på plats. Jag tror att erfarenheten från Helsingfors så småningom
              också kommer att sätta sig i Göteborg, nämligen att systemet med
              tiden blir allt mindre kontroversiellt samtidigt som de omfattande
              infrastrukturinvesteringar som det öppnar för ger ett centralt
              bidrag till den lokala arbetsmarknaden, det lokala trafiksystemet
              och den lokala ekonomin.
            </seg>
            <seg n="15443918">
              Nu vill Lars Johansson göra gällande att han delade regeringens
              bedömning att det gick att ha förkortade remitteringstider och
              snabb behandling av skatteförändringar när de genomfördes 20062007.
              Jag är lite osäker på om jag delar Lars Johanssons minnesbild
              av hans uppfattning vid denna tidpunkt. Jag ska gärna gå tillbaka
              och titta på vad som skrevs i KU och vad som sades i riksdagens
              talarstol, inte minst från Lars Johansson. Jag har ett vagt minne
              men jag kan naturligtvis underställa mig protokollet som domarskap
              av att Lars Johansson framförde kritik mot regeringen för korta
              remitteringstider och för korta tider för lagråd och ikraftträdande.
              Men jag ska alltså underställa mig protokollets domarskap på denna
              punkt och återkomma till Lars Johansson i en fortsatt debatt i
              frågan.
            </seg>
            <seg n="1cf401b8">
              Det är bra att vi har motsättningar och olika uppfattningar i
              Sveriges riksdag. Det är en vitalitet i svensk demokrati att det
              är så. Inte minst Patrik Björck och Lars Johansson har illustrerat
              detta i tidigare interpellationsdebatter här i dag, vilket jag
              naturligtvis välkomnar.
            </seg>
            <seg n="a2798bfc">
              Jag vill bara understryka för Lars Johansson att vi inte har
              olika uppfattningar i frågan. Det är inte rimligt att ha en remisstid
              på en omfattande lagstiftning på mindre än ungefär tre månader.
              Det är inte rimligt att vi inte ger Lagrådet möjligheter att arbeta
              under någorlunda rimliga omständigheter under normala förhållanden.
            </seg>
            <seg n="afa8bb98">
              Jag skulle gärna ställa mig här i talarstolen om vi nu skulle
              drabbas av oturen och olyckan att vi får en socialdemokratisk
              regering och försvara att den snabbt ska ha en möjlighet att få
              genomföra sitt valmanifest. Jag tycker att det finns en stark
              demokratisk legitimitetspoäng i det. Men nu har vi inte något
              maktskifte, utan vi har samma regering och det är ett normalt
              utredningsarbete som pågår. Då tycker jag att vi ska följa någorlunda
              normala beredningsrutiner.
            </seg>
            <seg n="6be94b05">
              Jag skulle önska att Lars Johansson hade fått rätt. Jag tror
              nu inte att det är möjligt att göra så att vi får ett ikraftträdande
              den 1 juli, men om vi historiskt sett hade kunnat få en bättre
              process som hade lett till det hade jag naturligtvis välkomnat
              och önskat det. Nu har vi följt normala rutiner, och då landar
              vi på denna process.
            </seg>
            <seg n="75b363c8">
              Jag tycker att det vore olyckligt om Lars Johansson och jag ger
              intrycket av att vi är oense i en fråga där det i allt väsentligt
              inte ens går att få in ett läskpapper mellan mig och Lars Johansson.
            </seg>
          </u>
          <note type="speaker" n="31e02870">
            Anf. 68 LARS JOHANSSON (S):
          </note>
          <u who="lars_johansson_8ee90d" xml:id="i-a5fc3f224838d5f1-5" n="7f706c5e">
            <seg n="2a2a0946">
              Herr talman! Jag försökte vara lite snabb med interpellationen
              just mot bakgrund av att jag skulle ge möjlighet för regeringen
              att agera snabbt, finansministern. Jag skickade in interpellationen
              den 15 februari så att regeringen skulle förstå att det är angeläget
              att snabbt komma till skott i frågan.
            </seg>
            <seg n="08fe673e">
              Jag tycker att det är lite trist att regeringen inte hörsammade
              mig där. Jag menar att man borde bryta ut den bit som handlar
              om trängselskatten för utländska fordon. Då skulle man kunna ha
              en kortare behandling. Man kan köra med hearing och liknande,
              och man kan ha lagrådsremiss ganska snabbt för att på det viset
              kunna lägga in det i den proposition som finansministern ska lägga
              fram den 15 april.
            </seg>
            <seg n="89ba9108">
              Jag kan annars hålla med om att jag tyckte att det var för korta
              behandlingstider med en vecka när vi hade diskussionen 20062007.
              Det är riktigt. Det var dessutom politiskt kontroversiella frågor
              som regeringen föreslog. Men jag konstaterade efteråt att konstitutionsutskottets
              bedömning var den att det är regeringen som avgör om det ska vara
              kort eller lång beredningstid för lagstiftningen. Regeringen kan
              alltså agera snabbare om man så vill.
            </seg>
            <seg n="b2e3ae1b">
              I denna fråga har det varit debatt i minst tre år, sedan vi fattade
              beslutet i april 2010. Detta är väl känt, och det är inte en politiskt
              kontroversiell fråga utom möjligen bland dem som är ägare av utländska
              fordon. I Sveriges riksdag är detta en fråga som vi har velat
              ha genomförd helst från den 1 januari; det har också understrukits
              av andra debattörer. Vi inser att detta inte gick eftersom utredningen
              inte var klar.
            </seg>
            <seg n="d6532801">
              Men nu har den varit klar sedan den 2 februari, och jag tycker
              att det är trist att vi ska behöva vänta i elva månader från det
              att utredningen lade fram sitt förslag innan vi kan ha skatt för
              utländska fordon. Det beklagar jag, även om jag är glad över att
              vi i övrigt kan vara överens om trängselskatten och dess effekter.
            </seg>
          </u>
          <note type="speaker" n="96343726">
            Anf. 69 Finansminister ANDERS BORG (M):
          </note>
          <u who="anders_borg_finansminist" xml:id="i-6bf423b8468d19ab-12" n="456b4e01">
            <seg n="50881912">
              Herr talman! Den här debatten rör en principiellt central frågeställning,
              nämligen: Har en ny regering under de första 100 dagarna en rättighet
              och kanske också en skyldighet mot väljarna att i största möjliga
              mån förverkliga sitt mandat? Då är mitt svar entydigt att så är
              fallet.
            </seg>
            <seg n="4af62da7">
              I Sverige har vi val på hösten. Det är ett fåtal veckor mellan
              valet och budgetpropositionen, och för att man ska förverkliga
              sitt valmanifest, det mandat man fått från väljarna i kontroversiella
              frågor som har avgjorts genom att väljarna har lagt sina röster
              i valurnorna, måste man få jobba med kortare beredningstider.
              Annars får vi inte det genomslag för demokratin i besluten i Sveriges
              riksdag som är själva poängen med val därav de korta beredningstiderna
              2006 och 2007.
            </seg>
            <seg n="bceee320">
              Nu är vi inte i en sådan situation. Nu måste vi naturligtvis
              följa normala beredningsrutiner. Det finns inga särskilda omständigheter
              som gör att man måste snabbehandla och kringgå Lagrådet, beredningstid
              eller något annat. Vi gör detta med förkortade ledtider i förhållande
              till normal ordning för att göra det så lätt som möjligt.
            </seg>
            <seg n="e234f55e">
              Jag förstår att Lars Johansson tillhör de socialdemokrater som
              tycker att det är jobbigt att gå i armkrok med en moderat. Jag
              har inga sådana hämningar. Jag tycker att det känns både bekvämt
              och angenämt att ta Lars Johansson i armen och säga att vi har
              samma uppfattning om trängselskatten, och vi har gemensamt drivit
              på för att detta ska göras, för det är viktigt med infrastruktur
              i Göteborgsområdet. Det finns alltså inte ens ett läskpapper mellan
              mig och Lars Johansson i den här frågan.
            </seg>
          </u>
          <note n="e43bb131">
            Överläggningen var härmed avslutad.
          </note>
          <note n="2d28d244">
            11 § Bordläggning
          </note>
          <note n="b6b6f64f">
            Anmäldes och bordlades
          </note>
          <note n="a9811594">
            12 § Anmälan om interpellationer
          </note>
          <note n="73ec9c11">
            Anmäldes att följande interpellationer framställts
          </note>
          <note n="4853557b">
            den 8 mars
          </note>
          <note n="031da264">
            Monica Green
          </note>
          <note n="71c38255">
            Peter Johnsson
          </note>
          <note n="2c4db836">
            Interpellationerna redovisas i bilaga som fogas till riksdagens
            snabbprotokoll tisdagen den 12 mars.
          </note>
          <note n="748b6952">
            13 § Anmälan om frågor för skriftliga svar
          </note>
          <note n="34726ecf">
            Anmäldes att följande frågor för skriftliga svar framställts
          </note>
          <note n="4853557b">
            den 8 mars
          </note>
          <note n="e15a532b">
            Roger Haddad
          </note>
          <note n="742ed891">
            Krister Örnfjäder
          </note>
          <note n="742ed891">
            Krister Örnfjäder
          </note>
          <note n="6ffb7b5f">
            Frågorna redovisas i bilaga som fogas till riksdagens snabbprotokoll
            tisdagen den 12 mars.
          </note>
          <note n="0d7608e9">
            14 § Kammaren åtskildes kl. 12.31.
          </note>
          <note n="0dbfb684">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
