<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--117</head>
          <docDate when="2012-06-05">2012-06-05</docDate>
        </div>
      </front>
      <body>
        <div>
          <note n="1adfa76d">
            ﻿
          </note>
          <note n="fb966a75">
            Riksdagens protokoll
          </note>
          <note n="30ce9e91">
            2012/13:117
          </note>
          <note type="date" n="763da0cc">
            Onsdagen den 5 juni
          </note>
          <note n="f5363c9b">
            Kl. 09:00 - 16:30
          </note>
          <note n="1cafc6a0">
            1 § Val av justitieombudsman
          </note>
          <note n="8543ef9a">
            Företogs val av justitieombudsman.
          </note>
          <note type="speaker" n="634b9295">
            Anf. 1 PETER ERIKSSON (MP):
          </note>
          <u who="peter_eriksson_5d85a2" xml:id="i-b548b81ac1534bad-0" n="fe705f31" next="i-139a5ec701c92ad6-0">
            <seg n="c178d673">
              Fru talman, ledamöter och åhörare! Vi har haft en JO som nu avträder.
            </seg>
          </u>
          <note n="b9dd1c94">
            Hans-Gunnar Axberger tillträdde som JO den 18 februari 2008.
            Han omvaldes den 19 februari 2012 till samma datum 2016 men har
            nu avsagt sig sitt uppdrag från och med den 1 juli 2013. Som JO
            har han varit ansvarig för bland annat granskningen av polis och
            åklagare. Han är nu ordförande i den parlamentariska kommitté
            som ska se över det statliga stödet till dagspressen, och han
            är en av Sveriges mest framstående tryck- och yttrandefrihetsexperter.
          </note>
          <u who="peter_eriksson_5d85a2" xml:id="i-139a5ec701c92ad6-0" n="fe705f31" prev="i-b548b81ac1534bad-0">
            <seg n="34725d86">
              På JO:s hemsida har han på frågan varför han slutar svarat: Jag
              har varit JO i över fem år. Det har blivit 6 812 individuella
              beslut. Vissa har krävt mer kraft än andra, men sammantaget tycker
              jag att det kan räcka som dagsverke. Det får man respektera.
            </seg>
            <seg n="2dcc3012">
              Hans-Gunnar Axberger är professor i medierätt, docent i straffrätt
              och en välkänd juridisk författare. Han har haft en rad tunga
              offentliga uppdrag och är en väl känd och respekterad person.
              Han är också känd för sin mycket stora integritet. Vi i KU är
              stolta över att Hans-Gunnar Axberger har tagit på sig arbetet
              att vara justitieombudsman. Det har stärkt den viktiga granskningsinstitutionen.
              Konstitutionsutskottet vill därför tacka Hans-Gunnar för det värv
              han har utfört som ombudsman för riksdagen.
            </seg>
            <seg n="28826d24">
              Justitieombudsmannen infördes i 1809 års regeringsform och har
              alltså mer än tvåhundra år långa anor. Det är en av våra viktigaste
              institutioner för att främja rättssäkerhet och höja den rättsliga
              kvalitetsnivån i myndighetsutövningen. Det är också så att JO-ämbetet
              röner ett stort intresse från resten av världen, och ämbetet är
              kanske Sveriges viktigaste bidrag till den internationella spridningen
              av idén om rättslig kontroll genom oberoende ombudsmannainstitutioner.
            </seg>
            <seg n="b30435b5">
              Cecilia Renfors är väl känd och respekterad. Hon är liksom Hans-Gunnar
              Axberger, som avgår, känd för sin stora integritet, och hon är
              väl meriterad för det viktiga uppdraget som justitieombudsman.
            </seg>
            <seg n="6f799fe2">
              Justitieombudsman Hans-Gunnar Axberger har avsagt sig sitt uppdrag.
              Med anledning härav har konstitutionsutskottet berett frågan om
              val av en ny justitieombudsman.
            </seg>
            <seg n="f0ce1278">
              Skälet till dröjsmålet är inbokade resor och engagemang som inte
              kan ändras.
            </seg>
            <seg n="15543610">
              Skälet till dröjsmålet är redan inbokade engagemang.
            </seg>
            <seg n="b6fb965e">
              Skälet till dröjsmålet är tidigare inbokade resor och arrangemang.
            </seg>
          </u>
          <note n="d55bf527">
            Det faller på konstitutionsutskottet att föreslå en ny ombudsman
            för riksdagen. Konstitutionsutskottet har, fru talman, enhälligt
            föreslagit val av Cecilia Renfors till ny ombudsman från den 1
            september 2013 och för en period om fyra år. Cecilia Renfors är
            sedan 2007 hovrättslagman i Svea hovrätt. Hon har en bred erfarenhet
            från både Regeringskansliet och domstolsväsendet, och hon har
            varit utredare av bland annat upphovsrätt på internet.
          </note>
          <note n="c5f330d1">
            Fru talman! Jag yrkar bifall till konstitutionsutskottets förslag.
          </note>
          <note n="0e7497bb">
            Från konstitutionsutskottet hade följande skrivelse inkommit:
          </note>
          <note n="fd11101e">
            Konstitutionsutskottet föreslår enhälligt att riksdagen för tiden
            fr.o.m. den 1 september 2013 till dess nytt val har genomförts
            under fjärde året därefter till justitieombudsman väljer hovrättslagmannen
            Cecilia Renfors.
          </note>
          <note n="265e9f01">
            Peter Eriksson
          </note>
          <note n="e30f9521">
            Konstitutionsutskottet hade enhälligt föreslagit att hovrättslagmannen
            Cecilia Renfors skulle väljas till justitieombudsman från och
            med den 1 september 2013.
          </note>
          <note n="94622ece">
            Kammaren biföll konstitutionsutskottets förslag och valde därmed
            för tiden från och med den 1 september 2013 till
          </note>
          <note n="c42947f0">
            justitieombudsman
          </note>
          <note n="c9d243f0">
            2 § Justering av protokoll
          </note>
          <note n="326ee6af">
            Justerades protokollet för den 30 maj.
          </note>
          <note n="4fd781fc">
            3 § Anmälan om protokollsutdrag från utskott
          </note>
          <note n="4eb170d2">
            Förste vice talmannen anmälde att ett utdrag ur prot. 2012/13:34
            för torsdagen den 30 maj i ärende om subsidiaritetsprövning av
            EU-förslag inkommit från civilutskottet.
          </note>
          <note n="f1198157">
            4 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note n="08fb0dbb">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="6a15842d">
            KOM(2013) 253
          </note>
          <note n="0e2890d8">
            5 § Anmälan om fördröjda svar på interpellationer
          </note>
          <note n="7f44b1d4">
            Till riksdagen hade inkommit följande skrivelser:
          </note>
          <note n="ff201913">
            Interpellation 2012/13:439
          </note>
          <note n="157e92f8">
            Interpellation 2012/13:439 Nedläggning av Ericssons fabrik i
            Hudiksvall
          </note>
          <note n="2e8f57d1">
            Interpellationen kommer att besvaras den 11 juni 2013.
          </note>
          <note n="81328865">
            Monica Rodrigo
          </note>
          <note n="75633bec">
            Interpellation 2012/13:441
          </note>
          <note n="5f283723">
            Interpellation 2012/13:441 Kontroll av vårdcentraler inom vårdvalet
          </note>
          <note n="43b262d8">
            Interpellationen kommer att besvaras den 11 juni.
          </note>
          <note n="bd467a99">
            Marianne Jenryd
          </note>
          <note n="97468ea6">
            Interpellation 2012/13:448
          </note>
          <note n="434db49c">
            Interpellation 2012/13:448 Trängselskatt och kollektivtrafik
            i Helsingfors
          </note>
          <note n="4fe7e051">
            Interpellationen kommer att besvaras onsdagen den 19 juni 2013.
          </note>
          <note n="0e76d309">
            Fredrik Ahlén
          </note>
          <note n="e4397a90">
            6 § Hänvisning av ärenden till utskott
          </note>
          <note n="55f7d750">
            Föredrogs och hänvisades
          </note>
          <note n="66e5cef9">
            den 29 juli
          </note>
          <note n="1cd3dec6">
            den 26 juli
          </note>
          <note n="9afcb510">
            7 § Slutredovisning av regeringens särskilda jämställdhetssatsning
            20072010, m.m.
          </note>
          <note n="b7d228c3">
            Föredrogs
          </note>
          <note type="speaker" n="8c6d546e">
            Anf. 2 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-38393dc6c8f5cfb8-0" n="23ecac61" next="i-7e5e8553c6964de5-0">
            <seg n="59576fbb">
              Fru talman! Vem har inte köpt den där lotten och hoppats vinna
              en eller flera miljoner? Chansen finns ju, även om den är ganska
              liten.
            </seg>
            <seg n="5f5aeedf">
              Om man byter kön garanteras dock 3,6 miljoner mer i plånboken.
              Det är fakta att kvinnor förlorar 3,6 miljoner kronor under sitt
              arbetsliv på grund av att kvinnor diskrimineras på svensk arbetsmarknad.
            </seg>
            <seg n="dcff869f">
              Vi socialdemokrater kan inte acceptera att halva befolkningen
              diskrimineras och förlorar 3,6 miljoner kronor. Det är väldigt
              mycket pengar. Lägg därtill hur det påverkar under hela livet,
              också den dagen man går i pension, samt hur det är för de kvinnor
              som kanske lever ihop med en våldsam man. Arbetsmarknadens parter
              har en viktig roll i detta, men politiken måste också ta sin del
              av ansvaret så att kvinnor inte diskrimineras på detta sätt.
            </seg>
            <seg n="f87edb42">
              I det betänkande vi ska debattera har vi oppositionen fått majoritet
              för ett tillkännagivande om att lönekartläggningar och handlingsplaner
              för jämställda löner ska göras varje år och inte, som i dagens
              lagstiftning, vart tredje år. Vi vill också förändra så att endast
              företag med färre än tio arbetstagare ska vara undantagna från
              att upprätta en handlingsplan för jämställda löner, till skillnad
              från gällande lagstiftning där undantag görs för företag med färre
              än 25 anställda.
            </seg>
            <seg n="a57caee9">
              Det gör skillnad att fler företag måste göra det här och att
              de gör det ofta. Det är ungefär som att lära mindre barn att cykla:
              I början tar det väldigt mycket resurser och mycket tid, och man
              behöver mycket stöd från kanske både mamma och pappa. Kanske behöver
              man också extrahjul. När man väl kommer på det och väl har fått
              fart på det går det dock väldigt fort och bra då går det av bara
              farten.
            </seg>
            <seg n="e9fb4171">
              Vi vet också att flera fackliga organisationer vittnar om att
              arbetet med lönekartläggningar försvåras när det inte sker regelbundet.
              Redan 2011 kunde fackförbundet SKTF, numera Vision, konstatera
              att antalet kommuner som genomförde årliga lönekartläggningar
              hade halverats jämfört med före det att lagen förändrades. Förbundet
              visade också att 84 procent av personalcheferna i kommuner och
              landsting anser att lönekartläggningar är ett bra verktyg för
              att uppnå jämställda löner. Av de kommuner och landsting som genomförde
              lönekartläggningar uppger drygt hälften att de faktiskt hittade
              osakliga löneskillnader. Det här fungerade när lagstiftningen
              var bättre. Det är ett sätt för oss politiker att minska skillnaderna,
              bland annat när det gäller de 3,6 miljoner som kvinnorna förlorar.
            </seg>
          </u>
          <note n="07eb2682">
            Regeringspartierna, Moderaterna, Folkpartiet, Centerpartiet och
            Kristdemokraterna, reserverade sig mot det förslaget i arbetsmarknadsutskottet.
            Det var samma partier som förändrade tidigare gällande lag till
            nuvarande försämrade lag.
          </note>
          <u who="ann-christin_ahlberg_4406d0" xml:id="i-7e5e8553c6964de5-0" n="23ecac61" prev="i-38393dc6c8f5cfb8-0">
            <seg n="e79674ca">
              Maria Arnholm, regeringens nya jämställdhetsminister, har talat
              om att det inte är okej att kvinnor förlorar 3,6 miljoner. Trots
              det röstar hennes eget parti och de övriga regeringspartierna
              igenom flera förslag som gör att skillnaderna mellan kvinnor och
              män inte minskar utan ökar.
            </seg>
            <seg n="f1700dbc">
              Inga mål sätts upp trots att vi vet att kvinnor fortfarande tvingas
              att bli delvis försörjda av män. Det finns fakta och kunskap om
              vad som behöver göras, men regeringen lägger inte fram några konkreta
              förslag som driver på för ett jämställt arbetsliv med mera. Vi
              tar väldigt små steg framåt. Om det fortsätter i den här takten
              får inte dagens eller morgondagens små pojkar och flickor uppleva
              ett jämställt samhälle. Det är som SCB skrev, att jämställdheten
              trampar vatten.
            </seg>
            <seg n="fd8b2612">
              Fru talman! Hur ska man kunna förändra om regeringen inte lägger
              fram några konkreta eller skarpa förslag eller sätter upp mål
              och talar om när de ska vara uppnådda? Man måste ta på sig jämställdhetsglasögonen
              inom alla politikområden och analysera vilka konsekvenser de olika
              politiska beslut som vi fattar här i riksdagen får för både kvinnor
              och män.
            </seg>
            <seg n="a8e851d4">
              Regeringen får kritik, senast i förra veckan i en granskning
              av flera borgerliga budgetpropositioner som Sveriges Kvinnolobby
              har gjort. Granskningen visar att regeringen är könsblind och
              saknar jämställdhetsanalys. Det saknas könsuppdelad statistik
              och konkreta åtgärder för att jämställdhet ska uppnås. De skriver
              också att det behövs en ny politik, en politik som arbetar för
              jämställdhet och tittar på konsekvenser för kvinnor och män inom
              varje politikområde. Man måste analysera vad politiken måste göra
              och hur det ska göras.
            </seg>
            <seg n="cd180faa">
              Regeringens så kallade jämställdhetssatsningar fungerar inte.
              Vårdnadsbidrag, jämställdhetsbonus, RUT-avdrag och jobbskatteavdrag
              har inte drivit på jämställdhetsarbetet.
            </seg>
            <seg n="4447c300">
              Fru talman! Att ha en bra sjukvård, äldreomsorg, barnomsorg,
              skola med mera, det som vi i dagligt tal kallar våra välfärdstjänster,
              är viktigt för ett jämställt samhälle. Vi vet att kvinnor är mer
              beroende av detta för att kunna arbeta och försörja sig själva.
              Att sälja ut vår välfärd och göra den mer privat, som regeringen
              anser vara bra för kvinnor, har visat sig vara helt fel, enligt
              forskningen. Det får mycket negativa konsekvenser för just kvinnor
              och jämställdhet.
            </seg>
            <seg n="47c4fffb">
              Ca 100 000, oftast kvinnor, lämnar arbetslivet eller går ned
              i arbetstid för att ta hand om nära och kära eftersom de inte
              litar på dagens välfärdstjänster. De tar på sig att utföra dem
              själva, och då minskar dessa kvinnor också sin inkomst betydligt
              eller förlorar den helt.
            </seg>
            <seg n="88406ed9">
              Lägg därtill alla andra sämre arbetsvillkor som kvinnor tvingas
              acceptera. Det handlar om ofrivilliga deltider, lägre löner, visstidsanställningar
              och huvudansvar för hem och familj. Dessutom finns dessa timavlönade
              visstidsanställningar som man inte bara har när man är ung eller
              ny på arbetsmarknaden. En rapport som Kommunal har tagit fram
              visar att genomsnittsåldern för en visstidsanställd är 35 år.
              Jag kan tycka att man är ganska ung när man är 35 år, men jag
              tycker också att man är för gammal för att ha en timavlönad visstidsanställning
              när man är 35 år. Vid en ålder av 35 år är det mycket vanligt
              att man som kvinna har kanske både ett och flera barn att försörja.
              Vi vet också att väldigt många kvinnor är ensamstående med barn
              och har ett eget försörjningsansvar för barnen.
            </seg>
            <seg n="35fc6ee0">
              Men vad gör regeringen? Jo, den fattar beslut om att man kan
              visstidsanställa längre och ännu mer. Och som om det inte skulle
              vara nog har Anders Borg uttalat sig på en stor SKL-konferens
              och sagt att löneläget är för högt i de branscher där det ofta
              finns visstidsanställningar. Han har också sagt att arbetsgivarna
              där inte har varit tillräckligt hårda i sina förhandlingar. Det
              här handlar om löner och arbetsvillkor i kommuner och landsting
              där väldigt många kvinnor arbetar med låga löner och ofta med
              sämre villkor.
            </seg>
            <seg n="72226b5a">
              För väldigt många år sedan det är så många år sedan att jag inte
              ens kommer ihåg vilket årtal det var tog facken, med all rätt,
              krafttag för att få bort de delade turerna. Men nu är de tillbaka
              med allt vad det innebär. Ca 100 000, oftast kvinnor, tvingas
              att jobba delade turer, och det sker väldigt ofta på helger men
              även mitt i veckan. Det blir allt vanligare med delade turer på
              helgerna då man kanske allra helst vill vara hemma eftersom barnen
              är fria från skolan och den äkta hälften kanske också är ledig.
              Nej, då ska kvinnorna vara hemifrån ännu längre, från tidiga morgonen
              till sent på kvällen. Ofta är de hemifrån 1216 timmar och får
              betalt för åtta timmar. Mitt på dagen är de så kallat lediga och
              får inte betalt. Vi vet också att det är många som inte kan resa
              hem under den stunden.
            </seg>
            <seg n="60b36d8c">
              Det här kostar i lönekuvert, och det kostar också för hela familjen
              och för samhället. Det sker i verksamheter som behövs alla dagar
              i veckan och 24 timmar om dygnet. Det är verksamheter som ställer
              mycket höga krav på den som jobbar.
            </seg>
            <seg n="b0b08c0e">
              Detta är mycket dåligt. Det visar brist på kompetens och politisk
              vilja att förändra och lägga bättre scheman för personalen. Vi
              socialdemokrater tycker att de delade turerna måste bort. Frågan
              vi ställer oss är: Vart tog arbetet med det goda arbetslivet,
              speciellt för kvinnor, vägen? Hur analyserar man konsekvenserna
              ur ett jämställdhetsperspektiv?
            </seg>
            <seg n="955756e4">
              Fru talman! Vi socialdemokrater vill ha en offensiv jämställdhetspolitik.
              Kvinnor ska också ha rätt till heltid. Arbetet för jämställda
              löner måste omfatta fler. De delade turerna måste tas bort. Vi
              måste kunna lita på välfärdstjänsterna, och de ska ha hög kvalitet.
              Arbetsmiljön ska vara sådan att den inte sliter ut människor och
              så att kvinnor får förutsättningar att jobba mer betald tid. Föräldraledigheten
              måste delas mer lika. Det måste också finnas barnomsorg på kvällar,
              helger och nätter. Kvinnors kompetens måste värderas. Vi måste
              våga ta i frågan om hur kvinnor och deras arbetsinsats värderas.
              Vi måste värdera kvinnor och män rättvist när det gäller den arbetsinsats
              som de faktiskt gör och när det gäller den kompetens och det ansvar
              som arbetet kräver.
            </seg>
            <seg n="e1ec46cd">
              Lärare, sjuksköterskor, omvårdnadspersonal och förskolepersonal
              är yrkesgrupper som samhället ställer stora krav på, men det syns
              inte lönekuvertet eftersom de ofta består av kvinnor. Det lönar
              sig inte för kvinnor att utbilda sig, men män får bättre betalt
              om de struntar i det.
            </seg>
            <seg n="cf9827b1">
              Till slut vill jag yrka bifall till majoritetens förslag under
              punkt 3 och till reservation 7. Vi står självfallet bakom alla
              våra reservationer, men för att vinna tid yrkar jag bara bifall
              till dessa två.
            </seg>
          </u>
          <note type="speaker" n="7782faed">
            Anf. 3 JENNY PETERSSON (M):
          </note>
          <u who="jenny_petersson_235eb5" xml:id="i-fc5852e10d1be4e6-0" n="aff32bf3">
            <seg n="ea144f98">
              Fru talman! I detta betänkande behandlar arbetsmarknadsutskottet
              regeringens skrivelse till riksdagen om den satsning på jämställdhet
              som genomfördes mellan åren 2007 och 2010. Satsningen uppgick
              till 1,6 miljarder kronor, vilket i sig var en tiodubbling av
              resurserna till området. I skrivelsen redovisar regeringen sin
              bedömning av åtgärdernas effekter och resultat, vilket allianspartierna
              i utskottet står bakom. När man lyssnade på föregående talare
              kunde det framstå som att vi i Alliansen värderar män och kvinnor
              olika. Tvärtom ska män och kvinnor ha samma makt och inflytande
              att forma sina liv.
            </seg>
            <seg n="a0526b62">
              Fru talman! Låt mig börja med att backa bandet ytterligare. Jämställdhet
              formades som ett politikområde under 1970-talet och hade då främst
              sin utgångspunkt i arbetsmarknadspolitiken. Sedan dess har jämställdhetspolitiken
              breddats och nya inriktningar och strategier har mejslats fram
              genom ett antal propositioner och skrivelser. Under tiden blev
              maktbegreppet centralt för jämställdheten, och riksdagen beslutade
              2006 att det övergripande målet för jämställdhetspolitiken är
              att kvinnor och män ska ha samma makt att forma samhället och
              sina liv.
            </seg>
            <seg n="5bf8cf20">
              Jag vill därför nämna de fyra delmål som alliansregeringen arbetar
              utifrån för att nå målet på området, att kvinnor och män ska ha
              samma makt och möjlighet att forma samhället och sina egna liv.
              Målet låter som en självklarhet. Trots det spelar kön roll för
              människors möjligheter i vårt land i dag.
            </seg>
            <seg n="eaaa4bc6">
              Fru talman! Det första delmålet handlar om en jämn fördelning
              av makt och inflytande. Kvinnor och män ska ha samma rätt och
              möjlighet att vara aktiva medborgare och att forma villkoren för
              beslutsfattandet.
            </seg>
            <seg n="6b508e9c">
              Det andra delmålet handlar om ekonomisk jämställdhet. Kvinnor
              och män ska ha samma möjligheter och villkor i fråga om utbildning
              och betalt arbete som ger ekonomisk självständighet livet ut.
            </seg>
            <seg n="fba7b89f">
              Det tredje delmålet handlar om jämn fördelning av det obetalda
              hem- och omsorgsarbetet. Kvinnor och män ska ta samma ansvar för
              hemarbetet och ha möjligheter att ge och få omsorg på lika villkor.
            </seg>
            <seg n="4e107322">
              Det fjärde och sista delmålet handlar om att mäns våld mot kvinnor
              ska upphöra. Kvinnor och män, flickor och pojkar, ska ha samma
              rätt och möjlighet till kroppslig integritet.
            </seg>
            <seg n="e618f76e">
              Samtidigt som målen antogs underströks vikten av samverkan mellan
              samhällets olika aktörer till exempel kommuner, landsting, ideella
              organisationer på alla nivåer samt arbetsmarknadens parter för
              att uppnå de jämställdhetspolitiska målen. Jämställdhetsintegrering
              var och är regeringens huvudsakliga strategi för att nå de jämställdhetspolitiska
              målen.
            </seg>
            <seg n="ccfc9a30">
              Sverige lyfts ofta fram som en förebild när det kommer till jämställdhet,
              särskilt i förhållande till många andra länder. Det innebär emellertid
              inte att jag som moderat är nöjd, tvärtom finns det ett arbete
              att göra.
            </seg>
            <seg n="be091ca2">
              Fru talman! Vägen framåt har vi tidigare debatterat i denna kammare
              liksom utgiftsområdet gällande jämställdheten. Vi har bland annat
              belyst jämställdhetspolitikens inriktning för perioden 20112014.
              Grunderna för inriktningen är de satsningar som vi debatterar
              och utvärderar i dag. Jämställdhetsarbetet kräver fortsatt intresse
              och engagemang för att öka varje människas möjlighet att växa
              av egen kraft.
            </seg>
            <seg n="b00cd792">
              Under föregående mandatperiod fick jämställdhetspolitiken en
              omfattande ambitionshöjning. Jag nämnde att det tillfördes mer
              resurser. Det skiljer sig från tidigare regeringars satsningar
              på området och är ett arbete som fortsätter även under denna mandatperiod.
              Arbetet är som sagt inte färdigt, och det finns fortfarande brister
              när det gäller jämställdhet mellan män och kvinnor.
            </seg>
            <seg n="fb1657d1">
              Låt mig nämna några brister som rör arbetslivet. Fortfarande
              finns det ett lönegap mellan män och kvinnor. Kvinnors sysselsättningsgrad
              är lägre än mäns. Kvinnor arbetar mer deltid än män, både frivilligt
              och ofrivilligt. SCB:s lathund om jämställdhet visar att en tredjedel
              av de sysselsatta kvinnorna och var tionde sysselsatt man arbetar
              deltid; det visar på skillnaderna. Detta påverkar inte bara individens
              ekonomi här och nu utan även den framtida pensionen.
            </seg>
            <seg n="1d7e7de0">
              Jag nämnde att Sverige är en förebild när det gäller jämställdhet,
              vilket alltid får någon att reagera. Om vi tittar på Sverige och
              jämför med övriga medlemsländer i EU ser vi att vårt arbetskraftsdeltagande
              inom åldersgruppen 1574 år ligger högre för både män och kvinnor
              liksom för hela gruppen. Siffror från SCB visar att Sverige toppar
              sysselsättningsgraden i Europa med 77,2 för kvinnor och 82,8 för
              män.
            </seg>
            <seg n="dae8b95a">
              Under 2012 infördes dubbeldagar inom föräldraförsäkringen. Föräldrar
              ges rätt att ta ut föräldrapenning samtidigt i 30 dagar under
              barnets första levnadsår. Siffrorna från SCB gällande föräldrapenningen
              det är siffror från Försäkringskassan visar att det fortfarande
              är kvinnorna som tar ut större delen. Under 2011 tog kvinnorna
              ut 76 procent av dagarna och männen 24 procent.
            </seg>
            <seg n="ce966232">
              Regeringen har bland annat därför det finns flera olika skäl
              tillsatt en delegation för jämställdhet i arbetslivet. Delegationen
              ska sammanställa och göra kunskap tillgänglig om kvinnors och
              mäns olika villkor och möjligheter i arbetslivet liksom om de
              förhållanden som är grunden för dessa skillnader. Uppdraget ska
              redovisas i oktober 2014. En annan utredning ska kartlägga och
              analysera frågor som rör män och jämställdhet i syfte att skapa
              ett kunskapsunderlag i arbetet med att utveckla jämställdhetspolitiken.
              Det uppdraget ska redovisas i november 2013.
            </seg>
            <seg n="35f35f97">
              Det är värt att nämna att trots kriser som avlöst varandra har
              regeringen tillfört den offentliga sektorn resurser just för att
              motverka nedskärningar, nedskärningar som annars främst drabbar
              kvinnor. Vi ser att den internationella krisen har slagit hårt
              mot Europa och världen. Den har även berört oss, men Sverige står
              väl rustat.
            </seg>
            <seg n="2751ccc5">
              Ett annat viktigt område inom arbetslivet handlar om att förhindra
              att kvinnor slås ut på grund av arbetsmiljörelaterade problem.
              Därför har Arbetsmiljöverket fått i uppdrag att utveckla och genomföra
              särskilda insatser.
            </seg>
            <seg n="c681d725">
              Fru talman! Vi får inte glömma andra viktiga satsningar som inte
              är kopplade till just detta område eller till de satsningar som
              vi i dag utvärderar. Det rör sig om satsningar som gett mer frihet
              till individer och fått vardagspusslet att bli lite enklare. Nu
              kommer vissa av oppositionspartierna att se rött, men det är viktigt
              att nämna dem.
            </seg>
            <seg n="d6b43fbc">
              Bland annat har vi stimulerat arbetsutbudet och ökat sysselsättningen
              genom jobbskatteavdraget; det har förstärkts vid flera tillfällen.
              Jobbskatteavdraget gör det mer lönsamt för både män och kvinnor
              att arbeta. Skattelättnader för hushållsarbete, det så kallade
              RUT-avdraget, är ytterligare en åtgärd, likaså jämställdhetsbonusen.
              Bonusen ger föräldrar bättre ekonomiska möjligheter och incitament
              att fördela föräldraledigheten mer jämställt.
            </seg>
            <seg n="7ff650ad">
              Såväl RUT-avdraget som jämställdhetsbonusen i föräldraförsäkringen
              och jobbskatteavdraget syftar till att skapa bättre förutsättningar
              för att kvinnor och män på lika villkor ska ta ansvar för det
              obetalda hem- och omsorgsarbetet samtidigt som de ska uppmuntra
              till ett mer jämställt arbetskraftsdeltagande.
            </seg>
            <seg n="985c00f3">
              Fru talman! Jämställdhetsområdet är och kommer att vara centralt
              för Sveriges fortsatta utveckling och tillväxt. För mig som moderat
              innebär jämställdhet frihet friheten för både män och kvinnor
              att själva bestämma hur deras liv ska se ut.
            </seg>
            <seg n="e7d2e550">
              I dag debatterar vi ett ärende där vi tittar lite i backspegeln
              på de jämställdhetssatsningar som genomfördes 20072010. Det är
              viktigt att belysa och utvärdera reformer och satsningar som genomförts.
            </seg>
            <seg n="45f071fc">
              Jämställdhetsarbetet kräver som sagt fortsatt intresse och engagemang
              för att få både män och kvinnor att utvecklas och växa av egen
              kraft. Jag ska nämna några satsningar och prioriteringar som vi
              fortsätter med under denna mandatperiod och som är kopplade till
              den här satsningen.
            </seg>
            <seg n="46c4f301">
              Vi fortsätter att utveckla och skapa förutsättningar för att
              ett jämställdhetsperspektiv ska integreras i all verksamhet inom
              stat, kommun och landsting. Vi fortsätter att främja jämställdhet
              på arbetsmarknaden. Vi fortsätter satsningar för att främja jämställdhet
              i skolan. Vi fortsätter att öka kunskapen om kvinnors hälsa. Vi
              fortsätter arbetet med att motverka mäns våld mot kvinnor. Vi
              fortsätter arbetet mot det hedersrelaterade våldet och förtrycket,
              arbetet mot våld i samkönade relationer och arbetet för att förhindra
              att unga blir gifta mot sin vilja. Vi motverkar även prostitution
              och människohandel för sexuella ändamål. Det är viktiga satsningar
              som grunden lades för under tidigare mandatperiod.
            </seg>
            <seg n="9e225317">
              Fru talman! Som sagt finns det många val som vi människor kan
              göra genom livet. Var jag föds, i vilket land och i vilken familj,
              kan jag inte välja. Men vart jag är på väg och vilken väg jag
              vill vandra kan jag påverka. Människor ska tas till vara för vad
              de kan och vad de är beredda att tillföra. Varje människa har
              ett oändligt och oförbrukbart värde. Oavsett kön, och för den
              delen oavsett etnicitet, religion, sexuell läggning och andra
              attribut och preferenser, är människan just människa.
            </seg>
          </u>
          <note type="speaker" n="ada9a9b0">
            Anf. 4 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-6114575cb8e1c716-0" n="23ecac61">
            <seg n="3344cdb1">
              Fru talman! Jenny Petersson räknar upp en hel del kring de jämställdhetspolitiska
              målen, som vi alla här i kammaren röstade för. Vi var eniga om
              att vi skulle ha det så i Sverige. Vi ställde upp på det. Men
              nu är det ändå så att kvinnor förlorar 3,6 miljoner under sitt
              arbetsliv. Det är väldigt mycket pengar. Jämställdhetsministern
              har sagt att man måste ta tag i det.
            </seg>
            <seg n="f40833d1">
              Jag har egentligen bara en konkret fråga till Jenny Petersson:
              Vilka är de konkreta politiska förslag som regeringen lägger fram
              eller som ni i regeringspartierna för fram för att kvinnor inte
              ska diskrimineras på det sättet att de förlorar 3,6 miljoner?
            </seg>
            <seg n="c9468602">
              Jag vet inte om Jenny Petersson har läst den rapport som Sveriges
              Kvinnolobby presenterade förra veckan, Kvinnorna och krisen Leder
              regeringens investeringar till en jämställd framtid? Trots att
              man har satsat väldigt mycket pengar har det inte hänt så mycket
              på jämställdhetsområdet, står det där. Möjligtvis har man tagit
              myrsteg framåt, och Jenny Peterssons parti har haft makten och
              kunnat påverka under ganska många år.
            </seg>
          </u>
          <note type="speaker" n="42776d70">
            Anf. 5 JENNY PETERSSON (M) replik:
          </note>
          <u who="jenny_petersson_235eb5" xml:id="i-fc5852e10d1be4e6-1" n="aff32bf3">
            <seg n="32f267ec">
              Fru talman! Som sagt är det glädjande att det är flera partier
              som står bakom satsningarna på jämställdhetsområdet och de jämställdhetspolitiska
              målen. Det är viktigt att det finns en samsyn om det här.
            </seg>
            <seg n="6a3d2861">
              När det gäller bra jämställdhetspolitik nämnde jag i mitt anförande
              olika satsningar som regeringen har gjort och som fortsätter under
              den här mandatperioden. Jag vill också betona att vi i dag har
              en lag som innebär ett lönediskrimineringsförbud. Det tycker jag
              är starkt i sig. Man får inte ha osakliga eller oskäliga löneskillnader
              mellan män och kvinnor. Det tycker jag är väldigt viktigt att
              belysa, för det låter i debatten som att det inte finns något
              sådant, men det finns det faktiskt.
            </seg>
            <seg n="542b29a0">
              Regeringen arbetar som sagt vidare med de här målen, och det
              har vi debatterat tidigare här i kammaren.
            </seg>
          </u>
          <note type="speaker" n="7a62582d">
            Anf. 6 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-6114575cb8e1c716-1" n="23ecac61">
            <seg n="932a3cdc">
              Fru talman! Jag förstår att Jenny Petersson inte kunde svara
              på min fråga vilka konkreta politiska förslag som regeringen eller
              hennes parti har för att också kvinnor ska få de 3,6 miljonerna,
              eller åtminstone för att gapet ska minska när det gäller de inkomster
              man förlorar som kvinna. Jag kan förstå att Jenny Petersson kanske
              inte kan svara på den, för jag har inte hittat några konkreta
              förslag vare sig i budgetpropositionen eller i rapporten från
              Sveriges Kvinnolobby. Sveriges Kvinnolobby är en paraplyorganisation
              som bedriver partipolitiskt obunden och ideell verksamhet. Det
              är ingen där som har någon politisk vilja på vare sig den blå
              eller den röda sidan.
            </seg>
            <seg n="0c78f6b2">
              Men jag tycker att Jenny Petersson ändå ska få en chans till,
              så jag upprepar min fråga. Vilka konkreta politiska förslag lägger
              regeringen eller Moderaterna fram för att kvinnor inte ska diskrimineras?
              Trots att vi har ett förbud mot lönediskriminering, som Jenny
              Petersson sade, sker detta. Men det handlar inte bara om lönediskriminering,
              utan också anställningsvillkoren påverkar, liksom andra förhållanden
              i välfärdssektorn. Det är många stora politikområden som påverkar
              kvinnors möjligheter. Om vi då tycker att kvinnor och män ska
              ha samma möjligheter måste vi ge kvinnor samma möjligheter, men
              det gör inte regeringen. Jag hoppas att jag i nästa replik får
              svar på min fråga från Jenny.
            </seg>
          </u>
          <note type="speaker" n="02d0748d">
            Anf. 7 JENNY PETERSSON (M) replik:
          </note>
          <u who="jenny_petersson_235eb5" xml:id="i-fc5852e10d1be4e6-2" n="aff32bf3">
            <seg n="b2185e71">
              Fru talman! För det första gör regeringen ingen skillnad på män
              och kvinnor. För det andra har vi ett jämställdhetspolitiskt mål.
              För det tredje nämnde jag de olika delmål vi har för att uppnå
              det här målet. Det är konkreta visioner och mål som regeringen
              och även oppositionen har ställt sig bakom.
            </seg>
            <seg n="67f324b7">
              Vad gör vi då rent politiskt? Jag nämnde till exempel att vi
              har sänkt trösklarna in på arbetsmarknaden. Det gynnar både män
              och kvinnor. De sänkta trösklarna gynnar människor som har stått
              långt utanför arbetsmarknaden och gör det enklare och billigare
              att anställa. Jag nämnde RUT-avdraget, som gynnar en bransch där
              många kvinnor arbetar. De har i dag fått sina löner vita och är
              med i pensionssystemet. Inom välfärdssektorn har vi till exempel
              genomfört LOV, som gör att man i dag i en kvinnodominerad bransch
              har fler arbetsgivare att välja mellan. Att anklaga regeringen
              för att inte framföra konkreta förslag på förbättringar tycker
              jag inte att det är hederligt att stå och göra i den här debatten.
              Vi sänker trösklarna för både män och kvinnor.
            </seg>
            <seg n="aedf875d">
              Jag nämnde även att regeringen har en strategi för jämställdhetsintegrering
              för att man ska kunna genomlysa det arbete som pågår. Det sker
              arbete inom Regeringskansliet. Det finns utvecklingsprogram inom
              myndigheter. På regional nivå har vi tillskjutit pengar till Sveriges
              Kommuner och Landsting, till exempel till projektet HÅJ, för att
              se till att man ser de här strukturerna och att vi har en jämställd
              arbetsmarknad på det här området.
            </seg>
          </u>
          <note type="speaker" n="0660bf33">
            Anf. 8 GUNVOR G ERICSON (MP):
          </note>
          <u who="jan_ericson_c141e8" xml:id="i-31060474b297c3f9-0" n="d227e6cd">
            <seg n="afc6df99">
              Fru talman! Låt mig börja med att yrka bifall till reservation
              7. Visserligen står vi bakom Miljöpartiets reservationer i betänkandet
              men för tids vinnande yrkar vi bifall till den samt bifall till
              att riksdagen tillkännager till regeringen att ändra reglerna
              för lönekartlättning, som är majoritetens förslag under punkt
              3.
            </seg>
            <seg n="1cc1650f">
              Debatten i dag handlar om jämställdhet ur många olika perspektiv.
              Den gäller både en slutredovisning av regeringens särskilda jämställdhetssatsning
              åren 20072010 och många motioner från allmänna motionstiden.
            </seg>
            <seg n="aa33d978">
              Jag är både besviken och fundersam. Varför är inte ministern
              med i dag? Visserligen är det inte ministern själv som har lagt
              fram jämställdhetssatsningen som var under åren 20072010, men
              ministern borde lyssna på vad riksdagen har att säga inom området.
              Det är ganska anmärkningsvärt att regeringen inte prioriterar
              att ens komma hit.
            </seg>
            <seg n="e258ab10">
              Det är väldigt många olika förslag i debatten. Det är svårt att
              här beröra dem alla. Miljöpartiet har motionerat om skam- eller
              så kallat hedersrelaterat våld och förtryck. Vi har motionerat
              om män och maskulinitet, jämställda löner, jämställdhet i arbetslivet
              och en ny hållbar jämställdhetspolitik. Den handlar om hur man
              kan använda verktyg som redan finns. Det gäller till exempel upphandling
              och hur den statliga budgeten bättre kan främja en jämställd samhällsutveckling.
            </seg>
            <seg n="d09b65f7">
              Jag väljer här att lyfta fram bara några av förslagen. I övrigt
              hänvisar jag till att läsa betänkandet, och dem som lyssnar rekommenderar
              jag att läsa på riksdagens hemsida eller på Miljöpartiets hemsida.
            </seg>
            <seg n="7084f1d5">
              Jämställdhet har funnits på den politiska agendan i ett halvt
              sekel. Det är inte så att det började bara på 70-talet. Politiska
              reformer som särbeskattning, föräldraförsäkring, pappamånader
              och dagis har gjort det lättare att förena lönearbete och familjeliv.
              Ändå tar pappor ut bara 24 procent av föräldradagarna, och kvinnor
              utför fortfarande den största delen av det obetalda hemarbetet.
            </seg>
            <seg n="2048b5be">
              Sedan 1990 har Statistiska centralbyrån kartlagt kvinnors och
              mäns tidsanvändning. Tidsstudierna visar att kvinnor lägger alltmer
              tid på lönearbete, och män börjar sakta ta ett större ansvar i
              hemmet. Men studierna visar också att män fortfarande har mer
              fritid jämfört med kvinnor.
            </seg>
            <seg n="92e6afea">
              Jämställda löner och inkomster är det långt kvar till. Trots
              alla vällovliga ambitioner, som Jenny Petersson nämnde i sitt
              tidigare anförande, hur ser resultatet ut? Först var det ett stort
              steg att kvinnor skulle få lönearbeta över huvud taget. Vi kan
              tycka att det är väldigt länge sedan. För hundra år sedan var
              det inte alls självklart att en kvinna skulle kunna få jobba.
              Det var männen som skulle ha lön för att de hade försörjningsansvar.
            </seg>
            <seg n="282fdd3b">
              Låt mig ta ett exempel från lönelistan på Kullbergska sjukhuset
              i Katrineholm 1917, samma år som sjukhuset invigdes. Då hade läkaren
              1 500 kronor om året, avdelningssjuksköterskan 600 kronor och
              köksbiträdet 200 kronor. Men vaktmästaren hade 1 000 kronor om
              året, eftersom han hade familj. Det visar normen och hur tänkandet
              var.
            </seg>
            <seg n="cff9181d">
              Dagisreformen på 70-talet liksom införandet av att det är individen
              som beskattas i stället för att man sambeskattar de som lever
              ihop har haft stor betydelse för jämställdhet. Men man kan undra
              om normen med mannen som familjeförsörjare lever kvar än i dag.
            </seg>
            <seg n="13e530bf">
              Jämställdhet är lönsamt för både individen och samhället. OECD
              har pekat på att ett skäl till att Sverige har klarat sig bra
              under den ekonomiska krisen är det höga arbetskraftsdeltagandet
              hos kvinnor. Men det finns en utveckling som går åt fel håll.
            </seg>
            <seg n="ae20ce8e">
              Tvärtemot vad kanske många tror ökar kvinnors deltidsarbetande,
              vilket är förödande ur jämställdhetssynpunkt. Alla våra trygghetssystem
              bygger på den inkomst du har haft. Låga inkomster är lika med
              låga ersättningar i pension och föräldraförsäkring, för att bara
              nämna några.
            </seg>
            <seg n="8006e7a2">
              Under det senaste decenniet har antalet kvinnor som arbetat deltid
              ökat med 20 procent. När det gäller kvinnor i åldern 2549 år har
              antalet ökat med hela 30 procent. Mäns deltidsarbete ökar också
              men från en betydligt lägre nivå. Det är 7 procent av männen i
              åldern 2549 år som arbetar deltid. Det är inte fel att jobba deltid.
              Men när man själv inte får välja blir det ett stort problem.
            </seg>
            <seg n="ae98fa03">
              Många kvinnor har osäkra anställningar. I Sverige är det ca 700
              000 personer som har korta anställningar. Bland tjänstmannaorganisationen
              TCO:s medlemmar har nästan var fjärde kvinna i åldern 2034 år
              ett vikariat eller annan visstidsanställning, att jämföra med
              var tionde man. Liknande mönster kan man se hos fackförbundet
              Kommunals medlemmar. Det är inte en bra utveckling för ett mer
              jämställt samhälle hur mycket pengar regeringen än har satsat
              på sina särskilda områden.
            </seg>
            <seg n="6cdb7cfb">
              Låt oss sätta luppen på ett av dessa områden. Det gäller insatserna
              inom ekonomisk jämställdhet. Målet om ekonomisk jämställdhet utgår
              från att kvinnor och män ska ha samma möjligheter och villkor
              i fråga om utbildning och betalt arbete som ger ekonomisk självständighet
              livet ut.
            </seg>
            <seg n="6263ae5d">
              Trots att kvinnors ställning på arbetsmarknaden har stärkts och
              förutsättningarna för ekonomisk självständighet ökat är det bestående
              lönegapet ett tydligt uttryck för kvinnors och mäns olika möjligheter
              i arbetslivet. Dessa löneskillnader får konsekvenser för inkomster
              över hela livscykeln från tiden som yrkesarbetande fram till pensionen.
            </seg>
            <seg n="de680155">
              Regeringen har gjort så att inkomstskillnaderna till och med
              har ökat under perioden. Siffror från riksdagens utredningstjänst
              visar att skillnaden i nettoinkomst per år mellan kvinnor och
              män har ökat med 40 procent sedan regeringsskiftet 2006. I reda
              pengar handlar det om en ökning på närmare 18 000 kronor om året
              till männens fördel.
            </seg>
            <seg n="84a34f40">
              Det är effekten av helheten i allianspartiernas politik. Konstruktionen
              i jobbskatteavdraget och de kraftiga förändringarna i sjukförsäkringen
              och a-kassan har gett det resultatet. Inkomstskillnaderna har
              ökat. Nu är det 62 500 kronor om året 2012, att jämföra med 44
              500 kronor 2006. Det är en ganska stor skillnad. Ni tänkte inte
              på det. Kanske det var så att ni bara tittade på de särskilda
              satsningarna. Men man måste se politiken i dess helhet. Det är
              jämställdhetsintegrering.
            </seg>
            <seg n="c339d5d1">
              Låt oss ta nästa område där prioriteringen visar att genusglasögonen
              saknas, eller kanske inte prioriteras. Regeringen valde att slopa
              lönekartläggningar för 21 000 företag och deras ca 300 000 anställda.
              Noterbart är att Jenny Petersson i sitt inlägg inte nämner att
              Moderaterna har reserverat sig i utskottet, eller egentligen samtliga
              borgerliga partier, och att de ej heller yrkade bifall till den
              reservationen. Jag kanske kan ta det som en intäkt för att ni
              har tänkt om och står bakom betänkandet i dess helhet.
            </seg>
            <seg n="8de89c39">
              Vad vill då Miljöpartiet? Vi har fyra konkreta förslag för en
              mer jämställd arbetsmarknad. Det första är jag väldigt glad för
              att vi har fått majoritet för i utskottet. Det handlar om årliga
              lönekartläggningar.
            </seg>
            <seg n="893fae3e">
              Lönekartläggningar är ett bra instrument för att upptäcka och
              åtgärda osakliga löneskillnader mellan könen. Till exempel har
              nyutexaminerade ekonomer 3 000 kronor i skillnad per månad beroende
              på om man är kvinna eller man. Ni kan ju gissa vem som har vad.
            </seg>
            <seg n="95f8e8da">
              Vi föreslår för det första att jämställdhetslagen ändras så att
              arbetsplatser med fler än tio anställda måste upprätta lönekartläggningar
              varje år. En sådan förändring gör det lättare att upparbeta rutiner
              för att bevaka löneutvecklingen. Det är bra att vi nu här i dag
              kan föreslå riksdagen att bifalla detta.
            </seg>
            <seg n="3acda860">
              Arbetet mot osakliga löneskillnader är ytterst ett ansvar för
              arbetsmarknadens parter. Men politiken måste definiera målsättningar
              och skapa förutsättningar för att åstadkomma jämställda löner
              och ta ansvar där vi är arbetsgivare. Lönekartläggningar löser
              inte hela den strukturella diskrimineringen men är en viktig pusselbit.
              Det behövs mer för att också titta på löneskillnader mellan så
              kallade kvinnodominerade och mansdominerade branscher.
            </seg>
            <seg n="6dbaee64">
              För det andra: Inför en statlig pott för jämställda löner. Politiskt
              styrda arbetsgivare, det vill säga staten, kommuner och landsting,
              måste avsätta resurser för jämställda löner.
            </seg>
            <seg n="0a240e18">
              För det tredje: Ge Medlingsinstitutet ett tydligare uppdrag att
              kartlägga och analysera löneskillnaderna mellan kvinnodominerade
              och mansdominerade branscher på hela arbetsmarknaden och att föreslå
              åtgärder.
            </seg>
            <seg n="72c1aa9a">
              För det fjärde: Återinför Försäkringskassans uppdrag att verka
              för ett jämställt uttag av föräldraförsäkringen, och se till att
              den blir tredelad.
            </seg>
            <seg n="951cbcd2">
              En annan fråga gäller män och maskulinitet. Regeringens politik
              har inte bara ökat inkomstskillnaderna mellan män och kvinnor,
              utan den har också orsakat frustration hos unga män som har tagit
              sig våldsamma uttryck i förorterna de senaste veckorna.
            </seg>
            <seg n="35c80c7b">
              Oroligheterna i förorterna har många orsaker social nedrustning
              från samhällets sida, undermåliga skolor och arbetslöshet. Kvinnor
              drabbas också av social utsatthet men uttrycker inte sin frustration
              genom att bränna bilar. Upploppen blir den extrema konsekvensen
              av dagens mansnorm. Det är manligt och i viss mån accepterat att
              visa sin frustration genom våld.
            </seg>
            <seg n="93b84d54">
              Regeringen behöver inse att större fokus behöver läggas på män
              och manlighet för att kunna åstadkomma ett jämställt samhälle.
              Män har mer makt än kvinnor i dagens samhälle, men många män känner
              också maktlöshet och frustration. Våld blir ett extremt uttryck
              för att återta makten över sin omgivning.
            </seg>
            <seg n="513c4938">
              Dagens mansnorm är skadlig för både män och kvinnor. Många killar,
              framför allt i förorter och i glesbygd, får dåliga resultat i
              skolan för att det råder en antipluggkultur bland killar. Det
              är inte tufft att plugga, och killarna ser heller inte nyttan
              med det. Arbetslöshet leder i sin tur till frustration och dåliga
              sociala relationer. Den här frustrationen riskerar sedan att leda
              till våld mot närstående, poliser eller motståndarlagets hejarklack.
            </seg>
            <seg n="b562948f">
              Miljöpartiet vill att frågor om mansrollen och maskulinitet ska
              ingå i utredningen Män och jämställdhet som regeringen har tillsatt.
              I dag är uppdraget till utredningen inriktat på att kartlägga
              och analysera mäns livssituation. Det är bra, men det är inte
              tillräckligt. Vi måste också våga diskutera att förändra mansnormen,
              som ställer till problem för både män och kvinnor.
            </seg>
            <seg n="029ccea6">
              Män har mycket svårare att ta sig ur den kvävande könsrollen
              än vad kvinnor har. I dag har kvinnor möjlighet att studera och
              arbeta inom i princip vilket område som helst. Vi ser däremot
              få män som studerar eller arbetar inom exempelvis vård och omsorg
              det anses inte manligt att ta hand om andra människor. Vi anser
              att studie- och yrkesvägledare behöver mer kunskap i hur de kan
              arbeta för att bryta de könsstereotypa utbildningsvalen. Människor
              måste kunna få välja utifrån den individ man är, så att inte det
              val man en gång gjorde som tonåring sedan måste prägla hela ens
              yrkesliv. Man måste kunna få byta.
            </seg>
            <seg n="2b212afd">
              När vi tillåter pojkar att använda våld när de är små tränar
              vi dem att använda våld när de blir äldre. Vi måste tidigt jobba
              med att förändra normer. Vi anser att kommunerna ska prioritera
              ett normkritiskt arbete i skolan. Det räcker inte med kvinnokamp
              för att åstadkomma jämställdhet. Vi måste kämpa för mäns möjlighet
              att leva utan kvävande och våldsamma normer.
            </seg>
            <seg n="2a19424e">
              Egentligen handlar jämställdhetsintegrering om social hållbarhet,
              ett samhälle där både kvinnor och män kan leva utifrån den individ
              man är, utan att låsas in könsbundna normer.
            </seg>
            <seg n="1420a0a9">
              Jag vill avslutningsvis, fru talman, citera Wangari Maathai,
              mottagare av Nobels fredspris 2004, politiker och miljöaktivist:
              Vi kan inte få en hållbar utveckling utan rättvis utveckling och
              ingen rättvis utveckling utan jämställdhet.
            </seg>
            <seg n="2bb0d42f">
              FN, Världsbanken och UN Women lyfter upp som avgörande för världens
              framtid att en grön, inkluderande och innovativ ekonomi som bygger
              på jämställdhet och aktivt medborgarskap är en förutsättning för
              hållbar utveckling. Det gäller i allra hösta grad även i Sverige.
            </seg>
          </u>
          <note type="speaker" n="755e8965">
            Anf. 9 CHRISTER NYLANDER (FP):
          </note>
          <u who="christer_nylander_f32127" xml:id="i-6b981dc7fb989aba-0" n="c3c37a7f">
            <seg n="10a4df9f">
              Fru talman! Jag frågade häromdagen min ena dotter vad som var
              den viktigaste jämställdhetspolitiska frågan. Hon svarade efter
              en stunds tvekan att det nog var de orättvisa lönerna mellan kvinnor
              och män. Det är möjligt att hon har påverkats av mig eller av
              föräldrar i övrigt. Jag är inte säker på det. Det kan också vara
              ett uttryck för att många unga människor i detta land känner att
              det inte är ett fullt jämställt land. Många funderar på varför
              det är så att kvinnor har lägre lön än män, varför det är så att
              kvinnor trots att tjejerna ofta lyckas bättre i skolan och tjejerna
              oftast pluggar längre på högskolor och universitet får jobb, karriärmöjligheter
              och yrkesutvecklingsmöjligheter som är sämre än för män.
            </seg>
            <seg n="965ce948">
              Kanske jag också måste ompröva min förhoppning om att kommande
              generationer blir något bättre. Det kanske trots allt är så att
              även den generation som nu är ung fortfarande ser de strukturer
              som finns som ett hinder för att varje människa ska få samma chans
              att lyckas utvecklas till den människa man kan bli.
            </seg>
            <seg n="75ed7a8d">
              Det är bra att jämställdhetsminister Maria Arnholm tydligt prioriterar
              frågan om ojämställda lönesättningar.
            </seg>
            <seg n="e420004d">
              Det är också bra att Gunvor G Ericson i sitt anförande här mycket
              tydligt säger att detta inte är en fråga om bara problem för kvinnor
              utan också är en fråga om problem för män. Det finns strukturer
              som håller tillbaka män från att göra de livsval som de vill göra.
            </seg>
            <seg n="56853a39">
              Därför är det bra att Maria Arnholm som jämställdhetsminister
              prioriterar frågan om killars situation, den antipluggkultur som
              finns i skolan bland en del killgrupper, som Gunvor G Ericson
              också tog upp i sitt anförande. Det är viktigt och bra att se
              att båda könen ställs inför problem när vi har normer som håller
              tillbaka individer.
            </seg>
            <seg n="b5824f18">
              Jag vill att Sverige, fru talman, ska vara ett land där människor,
              framför allt unga människor, känner att det finns stora möjligheter
              att utveckla sig själv, att nå sina livsmål, att nå sina möjligheter,
              att nå sina ambitioner, inte därför att ambitionerna är väldigt
              låga utan därför att möjligheterna är väldigt stora.
            </seg>
            <seg n="cbab232b">
              Då måste man fundera på hur skolan blir bättre. Då måste man
              fundera på hur trösklarna till arbetsmarknaden blir lägre så att
              fler kommer in. Man måste också fundera på hur man bekämpar de
              sociala strukturer som håller tillbaka människor i sina fållor
              och som gör att människor inte kan utvecklas fullt ut. Ska man
              nå dit måste man vara väldigt tydlig med att göra saker som får
              effekt och som får effekt på lång sikt. Det är också viktigt i
              den debatt som vi nu för att fundera på vad som ger effekt och
              vad som ger effekt på lång sikt.
            </seg>
            <seg n="134aa7fa">
              Utskottet behandlar i detta betänkande regeringens redovisning
              av den särskilda satsning som gjordes, en rejäl summa pengar som
              avsattes för att stärka jämställdhetspolitiken, på 1,6 miljarder
              kronor under några år. Det är väldigt mycket pengar. Det var på
              många sätt en unik satsning, och det var många resurser och många
              kortsiktiga projekt som genomfördes men också en hel del saker
              som ger effekt på lång sikt. Det var ett hundratal åtgärder i
              kommuner, i stat, i landsting men också i det civila samhället
              som på område efter område förbättrar läget när det gäller jämställdheten.
            </seg>
            <seg n="367641f6">
              Men vi behöver göra mer. Sverige har nått långt, längre än många
              andra, men samtidigt är vi inte ett jämställt land vi behöver
              göra mer.
            </seg>
            <seg n="74c44480">
              Målen med jämställdhetspolitiken är, som Jenny Petersson mycket
              tydligt sade, fyra. Det handlar om makt, ekonomi, arbete i hemmet
              och mäns våld mot kvinnor. Det finns en stor enighet i kammaren
              om dessa mål men också om en hel del av de åtgärder som måste
              vidtas, även om vi inte är överens om allt. Därför handlar debatten
              ofta om det som vi inte är överens om. Påfallande ofta handlar
              debatten om symbolfrågor, som är viktiga för några få men som
              inte får så stor effekt för samhället i övrigt.
            </seg>
            <seg n="f9d8ac4e">
              En av de saker som vi är överens om är att mäns våld mot kvinnor
              måste prioriteras högt i samhällets politik. Det är ett begrepp
              som naturligtvis också innehåller våld i samkönade relationer
              och ibland kvinnor som slår män, men det stora problemet i samhället
              är det våld som drabbar kvinnor.
            </seg>
            <seg n="966edd3a">
              Det är ett av de största och mest akuta jämställdhetsproblemen,
              som också förra jämställdhetsministern Nyamko Sabuni lade stor
              kraft på och som omfattas av den regeringssatsning som vi nu diskuterar.
              Jag tror att det var drygt hälften av de medel som regeringen
              avsatte i det särskilda projektet som handlade om att bekämpa
              mäns våld mot kvinnor. Men det handlade också om att bekämpa prostitution,
              människohandel och allting annat som finns runt omkring detta.
            </seg>
            <seg n="030121b7">
              Vi fortsätter att satsa väldigt mycket pengar på att bekämpa
              våldet mot kvinnorna och att bekämpa hedersrelaterat våld och
              förtryck och att tjejer tvingas gifta sig mot sin vilja.
            </seg>
            <seg n="8244f447">
              Den huvudsakliga strategin är jämställdhetsintegrering att jämställdheten
              finns med på så många ställen som möjligt. Gunvor G Ericson gjorde
              en stor sak av att statsrådet inte var här under den här debatten.
              Hon var på ett regeringssammanträde. Om man har principen om jämställdhetsintegrering
              är det ganska bra att jämställdhetsministern är på plats när regeringen
              sammanträder och höjer jämställdhetsflaggan i de ärenden där det
              behövs.
            </seg>
            <seg n="ba42d328">
              Jämställdhetsintegrering har varit med i de projekt som nu genomförs
              i staten, i kommuner och i landsting och som kommer att ge effekt
              på lång sikt. Men återigen upprepar jag att mer behöver göras.
            </seg>
            <seg n="2e0a618c">
              Fru talman! Ofta återkommer symbolpolitik i jämställdhetsdebatten.
              Ibland handlar det om att kvotera i aktiebolagens styrelser. Ibland
              handlar det om föräldraförsäkringen. Den är egentligen mycket
              intressantare än diskussionen om styrelserna i aktiebolagen. Det
              är tydligt att löneskillnaderna till stor del tar fart just under
              de år då barnen är små, och man måste fundera på vad det beror
              på och om man kan göra något åt det. Ibland kan symbolpolitik
              vara viktig, men ibland kan också fokus på symbol innebära att
              man glömmer bort det grå vardagsarbetet, det som ger stor effekt
              på lång sikt.
            </seg>
            <seg n="2cae43c8">
              Sverigedemokraterna skriver bland annat att de tycker att det
              går åt fel håll. Det är egentligen ett rätt bra betyg åt Alliansens
              politik. Ett parti som på allvar funderar på att införa sambeskattning
              är inte ett parti som plöjer vägen för ökad jämställdhet i Sverige.
              Man skriver också i sin reservation att man tycker att det läggs
              för mycket kraft på symbolfrågor. Ändå är det just en symbolfråga
              som man i oppositionen går ihop om i betänkandet, nämligen att
              kartläggning och planering i små företag ska göras oftare än i
              dag. Det är möjligt att det ger mer effekt, men låt oss först
              fundera på om det ger effekt. Låt oss följa de utredningar som
              ser på vad som ger effekt i vardagen och vad som ger långsiktig
              effekt och sedan fundera på om vi ska vidta åtgärder i fråga om
              det som oppositionen här skriver in i majoritetstexten.
            </seg>
            <seg n="e52b9d3b">
              Fru talman! Regeringen och jämställdhetsminister Maria Arnholm
              prioriterar ett arbete mot löneskillnader. Precis som Ann-Christin
              Ahlberg säger tjänar en kvinna i genomsnitt 3,6 miljoner mindre
              under en livstid, och det är helt oacceptabelt. Låt oss därför
              fundera på vad som är problemet och vad man kan göra åt det. Det
              handlar naturligtvis om att vi har en uppdelad arbetsmarknad,
              där kvinnor till större del arbetar i sektorer med lägre lön.
            </seg>
            <seg n="1bc6780c">
              Vi som är politiker och har ett direkt ansvar för de offentliga
              tjänsterna kan göra skillnad i vardagen. Ofta handlar det om att
              någon annan bör göra det, om att vi ska sätta regler som styr
              upp någon annan. Men kanske bör vi själva fundera på varför det
              inte är bättre i den politiskt styrda sektorn än det är. Varför
              har kvinnodominerade yrken i offentlig sektor ofta sämre löneutveckling,
              sämre löner generellt och sämre utvecklingsmöjligheter än man
              har i andra sektorer?
            </seg>
            <seg n="8e382630">
              Fru talman! Slutligen tycker jag att vi hela tiden i jämställdhetspolitiken
              ska ha en mycket hög svansföring och höga ambitioner. Sverige
              ska fortsätta leda utvecklingen inom jämställdhetspolitiken. Vi
              måste också hela tiden fundera på vad som ger effekt och ibland
              se att åtgärder som vi vill vidta i jämställdhetspolitiken kan
              få effekt på andra områden. Det finns målkonflikter, och en av
              de målkonflikter som finns är den som vi diskuterar i det här
              ärendet, nämligen att vi ibland vill ha ökade åtgärder för att
              stärka jämställdheten, men vi vill inte att företag ska få ökad
              byråkrati. Den typen av ödmjukhet måste vi visa, för ibland innebär
              jämställdhetspolitiken också målkonflikter.
            </seg>
          </u>
          <note type="speaker" n="f2932c6a">
            Anf. 10 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-31060474b297c3f9-1" n="d227e6cd">
            <seg n="0a45fa9a">
              Fru talman! Christer Nylander tog i sitt anförande upp de stora
              löneskillnaderna. Dem är vi helt eniga om att vi måste komma till
              rätta med. Men man kan inte bara se politiken och inkomstskillnaderna
              som något som handlar om löner, utan man måste se det som helhet.
              Det handlar inte bara om en könssegregerad arbetsmarknad utan
              också om hur vi värderar kvinnors och mäns arbete.
            </seg>
            <seg n="4987d6e7">
              Jag håller helt med om att föräldraförsäkringen har en stor betydelse.
              Tidigare, så sent som 2007, hade Försäkringskassan riktlinjer
              som sade att det samlade uttaget av föräldrapenningen ska vara
              jämställt mellan kvinnor och män. Det ändrades 2010 av er regering
              och er jämställdhetsminister. I stället blev det att ge föräldrar
              goda förutsättningar att välja hur man vill fördela föräldrapenningdagarna
              mellan sig.
            </seg>
            <seg n="e8d5fe9a">
              Forskaren Roger Klinth, som forskar om pappaledighet, menar att
              det har skett en reträtt från visionen om att föräldrar ska dela
              på ansvaret. Under de senaste åren, menar han, har regeringen
              i stället betonat föräldrarnas rätt att själva bestämma hur man
              vill dela upp dagarna.
            </seg>
            <seg n="baca605d">
              Som vi tidigare har varit inne på här i debatten är det tydligt
              att normer även styr köksbordsbesluten. Då är min fråga till Christer
              Nylander: Kommer Folkpartiet att verka för en tredelad föräldraförsäkring,
              när nu varken jämställdhetsbonus eller uppdrag till Försäkringskassan
              tycks hjälpa?
            </seg>
          </u>
          <note type="speaker" n="ea13a68e">
            Anf. 11 CHRISTER NYLANDER (FP) replik:
          </note>
          <u who="christer_nylander_f32127" xml:id="i-6b981dc7fb989aba-1" n="c3c37a7f">
            <seg n="caeab76b">
              Fru talman! Det var exakt rätt person att ställa den frågan till.
              Jag har lett Folkpartiets arbete med ett nytt partiprogram. I
              det partiprogramsförslag som vi presenterade för ett tag sedan
              och som kommer att behandlas på Folkpartiets landsmöte i november
              skriver vi att vi vill öka jämställdhetsbonusen, förbättra jämställdhetsbonusen
              så att den blir tydligare och enklare att se effekterna av, och
              om detta inte får den effekt som vi tror att det skulle kunna
              få är vi beredda att diskutera en tredje öronmärkt månad. Vi ser
              att det är under de år då barnen är små som de stora löneskillnaderna
              mellan kvinnor och män börjar ta fart.
            </seg>
            <seg n="98948846">
              Detta är dock inte den enda lösningen. Man måste också, som Gunvor
              G Ericson sade, fundera på varför det är lägre löner i de arbeten
              där kvinnor dominerar. Varför är det historiskt sett så att när
              kvinnor har kommit in i ett yrke har löneläget också sänkts? Man
              ser det mycket tydligt på läraryrket, till exempel. Och varför
              lyckas inte vi, som är den offentliga sektorns huvudsakliga uppdragsgivare,
              ändra på detta? Varför är det låga löner och väldigt dålig löneutveckling?
            </seg>
            <seg n="ea4617a1">
              Varför lönar det sig inte att plugga? Varför lönar det sig inte
              att studera? Detta måste vi göra något åt. Det måste både jag
              och Miljöpartiet fundera över och vara ödmjuka kring. Det är den
              offentligt styrda sektorn som ser ut på det viset, och det har
              den gjort under lång tid.
            </seg>
          </u>
          <note type="speaker" n="090792c5">
            Anf. 12 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-31060474b297c3f9-2" n="d227e6cd">
            <seg n="c655777e">
              Fru talman! Jag håller helt med om att vi måste ta ett större
              ansvar som arbetsgivare. Det är därför Miljöpartiet i sin budget
              i staten har avsatt en särskild pott för jämställda löner. Det
              tycker jag att regeringen också borde göra, men det förslaget
              har ni avstyrkt.
            </seg>
            <seg n="612cff78">
              Tidigare var Christer Nylander inne på att lönekartläggningar
              inte var så viktiga. Men om man gör det bara vart tredje år blir
              det liksom ingen kontinuitet i arbetet.
            </seg>
            <seg n="922e7418">
              Jag träffade en företagare som faktiskt var en av dessa småföretagare
              med mellan tio och 25 anställda som nu skulle bli berörd av en
              lagändring. Hon sade så här: Jag har det som ett Excelark i min
              dator. För mig är det ingen big deal. Då har jag ett kontinuerligt
              flöde, och för mig innebär det att jag har bättre koll. Hon tyckte
              att det var praktiskt att göra så.
            </seg>
            <seg n="750fa664">
              I och med att ni ändrade lagen skickade ni också en signal om
              att detta inte var något viktigt. Det är ett stort problem. Som
              arbetsgivare ska vi göra vad vi kan, men som lagstiftare ska vi
              också vara tydliga med att lönekartläggning är en metod för att
              hålla koll på de anställda i ett företag. Det handlar också om
              att ha koll på att den löneglidning som blir när man gör nyanställningar
              inte drar i väg så att det förändrar lönerelationerna betydligt
              mellan kvinnor och män.
            </seg>
            <seg n="05615d2c">
              Utgångspunkten är ändå att om vi ska komma åt skillnaderna i
              inkomst måste vi jobba både med löner och också se till kvinnors
              möjligheter till företagande och till hur trygghetssystemen fungerar.
              Som det är nu har kvinnor 76 procents högre sjukskrivning än män.
              Det gör också att inkomstskillnaderna ökar.
            </seg>
          </u>
          <note type="speaker" n="e4c16aa0">
            Anf. 13 CHRISTER NYLANDER (FP) replik:
          </note>
          <u who="christer_nylander_f32127" xml:id="i-6b981dc7fb989aba-2" n="c3c37a7f">
            <seg n="e7c1e329">
              Fru talman! Om jag under mitt anförande sade någonting som kan
              tolkas som att lönekartläggning inte är viktigt måste jag ha uttryckt
              mig väldigt klumpigt. Jag tycker att det är en bra metod. Jag
              tycker att det är bra att företag kontinuerligt ser över sin lönesättning,
              att man har en lönekartläggning och att man har ett program för
              hur man ska motarbeta den typ av löneskillnader som man har, som
              är ogrundade.
            </seg>
            <seg n="86cf6bf1">
              Det jag möjligen kan ifrågasätta och fundera på är: Är det ett
              viktigt drag att det ska göras ofta eller att man ska lagstadga
              ett krav på att det ska göras oftare och av fler? Eller kan man
              lämna till parterna att avgöra om det behövs på just den arbetsplatsen
              eller i just den sektorn? Kan man kan låta den företagare som
              Gunvor Ericson känner avgöra om det behövs på just hennes arbetsplats?
            </seg>
            <seg n="aaf8d133">
              Man måste också se att det finns en intressekonflikt i detta.
              Vi vill att små företag ska ha så lite onödig byråkrati som möjligt.
              Om detta inte är den åtgärd som ger mest effekt om man verkligen
              vill göra någonting åt löneskillnaderna är det dumt att införa
              detta. Låt oss därför avvakta de utredningar som just nu sitter
              och funderar på vilket som ger bra effekt på lång sikt. Ibland
              är målet är viktigare än medlet.
            </seg>
            <seg n="834bc25e">
              Oppositionen fokuserar i det här fallet tydligt på ett enskilt
              medel, men det är kanske inte det som ger effekt. Jag väljer att
              prioritera målet, som innebär att kvinnor och män ska ha samma
              chans till bra lön och till löneutveckling.
            </seg>
          </u>
          <note type="speaker" n="f3564a4e">
            Anf. 14 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-6114575cb8e1c716-2" n="23ecac61">
            <seg n="b1e3db69">
              Fru talman! Regeringen fick kritik senast i förra veckan av Sveriges
              Kvinnolobby, som gjort en granskning av flera borgerliga budgetpropositioner.
              De är könsblinda, saknar jämställdhetsanalys och könsuppdelad
              statistik. Man saknar konkreta åtgärder för att jämställdhet ska
              uppnås.
            </seg>
            <seg n="8008a1ed">
              Jag hade tänkt ställa en fråga till Maria Arnholm, jämställdhetsministern.
              Jag hade hoppats att hon skulle vara med i denna debatt. Men nu
              har jag fått reda på att hon är på ett regeringssammanträde. Jag
              hoppas att hon gör något mer än det som Christer Nylander sade,
              nämligen att hon lyfter flaggan. Jag hoppas verkligen att hon
              gör någonting som driver jämställdheten framåt.
            </seg>
            <seg n="bade2872">
              Jag tror nämligen att den nuvarande jämställdhetsministern, till
              skillnad från den förra jämställdhetsministern, har ett ärligt
              engagemang i jämställdhetsfrågorna. Men jag tror inte att de övriga
              partierna i den borgerliga regeringen har det.
            </seg>
            <seg n="6d49e3a3">
              Eftersom Christer Nylander är partikamrat med jämställdhetsministern
              och företrädare för ett av regeringspartierna ställer jag den
              fråga jag inte fick svar på tidigare från Jenny Petersson: Vilka
              konkreta åtgärder och vilka politiska förslag kommer ni att lägga
              fram för oss i riksdagen, så att kvinnor inte ska tvingas förlora
              3,6 miljoner i inkomst under sitt arbetsliv?
            </seg>
          </u>
          <note type="speaker" n="e04c600c">
            Anf. 15 CHRISTER NYLANDER (FP) replik:
          </note>
          <u who="christer_nylander_f32127" xml:id="i-6b981dc7fb989aba-3" n="c3c37a7f">
            <seg n="a3a250c8">
              Fru talman! Vi har en mycket engagerad jämställdhetsminister.
              Vi har haft en väldigt engagerad jämställdhetsminister i Nyamko
              Sabuni, och vi har fyra väldigt engagerade partier som sitter
              i alliansregeringen just nu och funderar på hur man förbättrar
              jämställdheten.
            </seg>
            <seg n="7b515142">
              Att vi sedan inte landar i exakt de krav och åtgärder som Socialdemokraterna
              vill ha får ni acceptera. Vi är olika partier. Vi har olika syn
              på de här frågorna. Vi har gemensamma mål, men ibland har vi olika
              medel för att nå dit.
            </seg>
            <seg n="a65c36e6">
              När det gäller Sveriges Kvinnolobbys granskning ska jag erkänna
              att jag bara har läst den mycket hastigt. Jag tror att den inte
              bara handlar om denna budgetproposition, utan om de senaste tio
              årens budgetpropositioner. Om jag minns rätt pekades den budgetproposition
              som lades fram 2004 ut som den sämsta. Därefter har det blivit
              något bättre, men det har inte blivit tillräckligt bra.
            </seg>
            <seg n="d3b915cc">
              Jag tror också att man konstaterar att regeringen gav Konjunkturinstitutet
              i uppdrag att fundera på hur det kan bli ännu bättre, att det
              uppdraget presenterades 2013 och att det gav en del idéer och
              en del förslag om hur bilagan om ekonomisk jämställdhet mellan
              kvinnor och män kunde förbättras.
            </seg>
            <seg n="d005a0a3">
              Precis som jämställdhetsminister Maria Arnholm har konstaterat
              tackar hon för att kvinnolobbyn är väldigt aktiv i den här frågan.
              Och regeringen kommer tillsammans att fortsätta att jobba för
              att det ska bli bättre i budgetpropositionerna framöver.
            </seg>
            <seg n="f065e91f">
              Jag tycker att det kan finnas anledning för Socialdemokraterna
              att inte bara fundera på hur dålig den här regeringen har varit
              utan också att se att man kanske inte själv gjorde allting bra.
              Vi har nu ett gemensamt arbete med att fundera på hur vi lyfter
              fram positionerna.
            </seg>
            <seg n="596d56ca">
              Från regeringens sida kommer man att fortsätta att lägga fram
              konkreta förslag i budgetpropositionerna den närmaste kommer nu
              i höst som innebär att kvinnor och män i det här landet får större
              chanser att förverkliga sina mål.
            </seg>
          </u>
          <note type="speaker" n="0f29ad20">
            Anf. 16 ANN-CHRISTIN AHLBERG (S) replik:
          </note>
          <u who="ann-christin_ahlberg_4406d0" xml:id="i-6114575cb8e1c716-3" n="23ecac61">
            <seg n="1937c697">
              Fru talman! Jag är medveten om att det är flera budgetpropositioner
              som har analyserats i rapporten. Men man ska veta att de jämställdhetspolitiska
              målen inte var antagna här i riksdagen när de första budgetarna
              analyserades. Men det är de nu. Hela tiden som den borgerliga
              regeringen har funnits har man haft stora brister i jämställdhetsanalysen
              av propositionen.
            </seg>
            <seg n="bd491b97">
              Jag förstår att Christer Nylander har precis samma svårigheter
              som Jenny Petersson att tala om konkreta politiska förslag. Jag
              förstår att Folkpartiet, Moderaterna eller de övriga partierna
              i regeringen kanske inte vill ha samma förslag som vi socialdemokrater.
              Men det finns opolitisk forskning som talar om vilka politiska
              beslut som behövs för att kvinnor inte ska förlora 3,6 miljoner
              kronor i inkomst under sitt arbetsliv, som också gör att kvinnor
              förlorar mycket av makten i samhället.
            </seg>
            <seg n="6755acf8">
              Men jag har ännu inte hört några konkreta politiska förslag från
              regeringspartierna här. Jag hade hoppats att Christer Nylander
              skulle svara på min fråga. Men han har en replik till.
            </seg>
            <seg n="d683898e">
              Det finns forskning om vad man kan göra. Forskningen säger också
              att de åtgärder som regeringen har vidtagit som jämställdhetssatsningar
              inte driver på arbetet. Det går framåt bara med myrsteg.
            </seg>
            <seg n="d4e76f66">
              Okej, vi socialdemokrater gjorde kanske inte allt rätt heller,
              men vi hade ett ärligt engagemang i att driva jämställdhetsarbetet
              framåt. Det har vi visat med många politiska förslag.
            </seg>
          </u>
          <note type="speaker" n="60b604fc">
            Anf. 17 CHRISTER NYLANDER (FP) replik:
          </note>
          <u who="christer_nylander_f32127" xml:id="i-6b981dc7fb989aba-4" n="c3c37a7f">
            <seg n="6dc64857">
              Fru talman! Ann-Christin Ahlberg säger att Socialdemokraterna
              har ett ärligt engagemang i att driva jämställdhetsfrågorna framåt.
              Det medger jag gärna. Det har ni. Det tror jag att de allra flesta
              partier i den här kammaren har.
            </seg>
            <seg n="5b372673">
              Jag tycker att det skulle kunna finnas en viss ödmjukhet i att
              säga att också allianspartierna vill se jämställdhet. Vi jobbar
              för att öka jämställdheten i Sverige, och vi har tagit steg framåt,
              åt rätt håll, som gör att män och kvinnor, tjejer och killar,
              har större möjligheter att forma sina liv. Men vi är inte nöjda.
              Vi kommer att göra mer.
            </seg>
            <seg n="4491d472">
              Det är kanske inte i en debatt där man utvärderar politiken 20072010
              och den särskilda satsning som regeringen gjorde då som regeringen
              ska lägga fram nya förslag om framtiden. Enligt riksdagsordningen
              gör man det i samband med budgetpropositioner och andra propositioner.
            </seg>
            <seg n="1ef344f5">
              Men jag kan glädja Ann-Christin Ahlberg med att jämställdhetsfrågan
              blir en central fråga i Folkpartiets diskussioner på landsmötet
              i november. Det finns få politikområden där det finns fler och
              mer engagerade motioner än just jämställdhetspolitiken. Folkpartiet
              håller nu på att samla ihop de motioner som har kommit kring ett
              nytt partiprogram. Det innebär att vi kommer att flytta fram positionerna
              inom Folkpartiet men också att vi kommer att bidra till en livlig
              och intressant debatt inom allianspartierna.
            </seg>
            <seg n="9afc13b7">
              För Folkpartiets del är det viktigt, om man vill stärka jämställdheten
              på lång sikt och göra saker som har effekt på lång sikt, att vi
              gör det tillsammans i Alliansen. Man måste se det tror jag är
              en av socialdemokratins blinda fläckar att den könsuppdelade arbetsmarknad
              som vi har är ett av huvudproblemen, och man måste se att problemen
              där inte bara handlar om det strukturella utan också om att vi
              har sammanpressade löner. Det är nästan ingen utveckling alls
              när det gäller löner. De yrken som kvinnor i dag oftast utbildar
              sig till ger en väldigt svag karriärutveckling och en väldigt
              svag löneutveckling, till skillnad från de yrken som män ofta
              utbildar sig till. Det är en fråga som Folkpartiet tillsammans
              med de övriga i Alliansen kommer att jobba mycket med framöver.
            </seg>
          </u>
          <note type="speaker" n="12e3a2dd">
            Anf. 18 ANNIKA QARLSSON (C):
          </note>
          <u who="annika_qarlsson_37c24d" xml:id="i-b3305e02775b5a68-0" n="4f749e05">
            <seg n="622f8612">
              Fru talman! Det handlar om att fråga, att veta att man ska fråga,
              att veta hur man ska fråga och att veta vart man tar vägen när
              berättelserna kommer. Det är en av de konkreta insatser som arbetas
              fram för sjukvården tack vare regeringens jämställdhetssatsning.
            </seg>
            <seg n="968f3b66">
              För den som levt i en destruktiv relation under lång tid är sjukjournalerna
              långa och tjocka. Att leva under ständig press och ständigt hot
              och fysiskt våld leder till många sjukbesök. Men vi har varit
              dåliga på att fånga upp de signaler som finns. Att på rätt sätt
              fråga om någon är utsatt för våld i relationen är nämligen det
              bästa sättet att få ett svar. Troligtvis kommer inte svaret första
              gången, men att någon frågar och med det signalerar att det finns
              någon som vet vad som ska göras när berättelserna kommer gör att
              människor faktiskt vågar berätta.
            </seg>
            <seg n="41e5bb25">
              Det här var ett av uppdragen i handlingsplanen för att bekämpa
              mäns våld mot kvinnor som vi upprättade hösten 2007. Uppdraget
              gick till Nationellt centrum för kvinnofrid för att vidareutveckla
              metoder för att inkludera frågor om personlig erfarenhet av våld
              som en del av att förstå patientens helhetssituation inom hälso-
              och sjukvården. Syftet med uppdraget var att personal inom hälso-
              och sjukvården i ett tidigt skede skulle upptäcka kvinnor som
              var eller hade blivit utsatta för våld.
            </seg>
            <seg n="00703f37">
              Personalen inom hälso- och sjukvården har en nyckelroll när det
              gäller att upptäcka och identifiera kvinnor som utsätts för våld.
              Många våldsutsatta kvinnor söker vård upprepade gånger, både för
              akuta skador och kroniska symtom, utan att den bakomliggande orsaken
              kommer fram. Nu har NCK tagit fram handledning och utbildningsmaterial
              för att personalen i mötet med patienten ska veta hur man ska
              fråga och vad man gör av det sedan.
            </seg>
            <seg n="e3ebe62b">
              Fru talman! I dag behandlar vi regeringens slutredovisning av
              den särskilda jämställdhetssatsningen som regeringen gjorde 20072010
              och dessutom ett antal motioner. Redovisningen omfattar åtgärder
              som finansierats av den satsningen som uppgick till 1,6 miljarder.
              I skrivelsen lyfter man fram bedömning av åtgärdernas effekter
              och resultat.
            </seg>
            <seg n="60e5fd83">
              Jag yrkar bifall till förslaget i betänkandet utom i den del
              som behandlar lönekartläggning och handlingsplaner för jämställda
              löner, där vi i Centerpartiet tillsammans med de andra allianspartierna
              har reserverat oss.
            </seg>
            <seg n="9fd679e1">
              Fru talman! Arbetet varken startade eller slutade med regeringens
              särskilda jämställdhetssatsning 20072010. Men det var en period
              med omfattande insatser på både kort och lång sikt med många olika
              aktörer involverade. Det har varit samarbeten mellan kommuner
              och stat, frivilligorganisationer som genomförare, ökad samverkan
              mellan myndigheter och mellan myndigheter och civilsamhället.
              Det har varit allt från tidsbegränsade projekt för att starta
              upp ett arbete till forskningsinsatser som löper under längre
              tid på många områden.
            </seg>
            <seg n="de744756">
              Några exempel är hållbar jämställdhet som drivits av Sveriges
              Kommuner och Landsting, där ett sjuttiotal kommuner, landsting,
              regioner, samverkansförbund och företag utvecklat verksamheten
              för att landa i att ha en jämnare resursfördelning och en mer
              jämställd verksamhet.
            </seg>
            <seg n="379ee92c">
              Vi har tre handlingsplaner med många olika insatser i varje som
              har upprättats och genomförts. Det är handlingsplanen för att
              bekämpa mäns våld mot kvinnor, hedersrelaterat våld och förtryck
              samt våld i samkönade relationer, handlingsplanen mot prostitution
              och människohandel för sexuella ändamål och handlingsplanen för
              att förebygga och förhindra att unga blir gifta mot sin vilja.
            </seg>
            <seg n="00b8eb41">
              På skolans område har vi haft två utredningar: Delegation för
              jämställdhet i skolan och Delegationen för jämställdhet i högskolan.
              De har lämnat förslag där delar är under genomförande och andra
              under beredning. Bland annat har Statens skolverk fått i uppdrag
              att ge förskolechefer, rektorer och personal en ökad kunskap om
              hur undervisningen, sociala relationer och de arbetssätt som används
              i lärandet kan påverka flickors och pojkars resultat i skolan.
            </seg>
            <seg n="7f48d6c3">
              Regeringens omfattande satsning har lett till ökad kunskap om
              problemens förekomst och karaktär, utveckling av nya verksamheter,
              förbättrade arbetsmetoder samt skärpt lagstiftning på vissa områden.
            </seg>
            <seg n="7969e720">
              Satsningen är en fortsättning på vad som var gjort tidigare och
              är också en kedja i ett arbete som självklart fortsätter, för
              ju mer kunskap som finns på fler ställen och omfattas av allt
              fler desto tydligare synliggörs problemen, och då blir också kraven
              på ytterligare åtgärder större.
            </seg>
            <seg n="2f05a983">
              Viktiga utmaningar kvarstår, och behovet har också växt genom
              de satsningar som är gjorda med den ökade kunskap som kommit med
              det arbetet. En central uppgift för det fortsatta jämställdhetsarbetet
              består i att säkra hållbarheten i genomförda insatser. Det kommer
              också framgent att behövas särskilda insatser för att stimulera,
              utveckla och påskynda förändringsarbetet.
            </seg>
            <seg n="3764e3b9">
              För att förbättra uppföljningen av de mål vi har på området har
              SCB fått i uppdrag att vidareutveckla jämställdhetsstatistiken
              och föreslå indikatorer att följa upp.
            </seg>
            <seg n="263f9c34">
              Fru talman! Emellanåt känner oppositionen ett behov av att tala
              om att allt är kris och katastrof med alliansregeringen som de
              menar inget vet eller kan om jämställdhet. Någon gång emellanåt
              är det de internationella studierna som menat att efter 2006 har
              allting rasat samman. Just därför är det intressant att det var
              med en alliansregering som budgetposten till utgiftsområdet tiodubblades
              från 40 miljoner till 400 miljoner.
            </seg>
            <seg n="f7c5fff5">
              Därför är det också intressant att syna internationella rankningar.
              Hur ser det ut? I FN:s Human Development Index från hösten 2012
              utmärker sig Sverige som världens mest jämställda land. World
              Economic Forums jämställdhetsrankning visar att har Sverige gått
              framåt i fråga om ekonomiskt deltagande, och vi står på samma
              höga nivå när det gäller hälsa och överlevnad som tidigare. Det
              som drar ned Sverige är indikatorn politiskt deltagande som bland
              annat mäter antalet år med en kvinna som statschef, alltså inte
              effekterna av politiken.
            </seg>
            <seg n="fdb6804f">
              Fru talman! I en fråga har Socialdemokraterna, Miljöpartiet,
              Sverigedemokraterna och Vänsterpartiet i utskottet funnit varandra
              och har ett tillkännagivande om att företagen ska göra lönekartläggning
              varje år i stället för vart tredje som det är nu. Handlingsplaner
              för jämställda löner ska göras i alla företag med 10 eller fler
              anställda i stället för 25 och fler anställda som gäller i dag.
            </seg>
            <seg n="ab38cfa6">
              När vi ändrade till det nuvarande regelverket 2009 byggde det
              på att varje år eller vart tredje år inte ändrade takten på utvecklingen
              av jämställda löner. Det huvudsakliga argumentet var dock, precis
              som Christer Nylander tog upp, regelförenkling för små företag
              som inte har en särskild stabsfunktion på företaget som sköter
              den här typen av regelverk. Eftersom det handlar om många företag
              som omfattas blir kostnadsreducering stor. Enligt Tillväxtverkets
              siffror rör det sig om ca 400 miljoner.
            </seg>
            <seg n="cddc7263">
              När vi diskuterar detta här i dag kan vi dessutom se hur det
              gick. Vi ändrade 2009, så nu kan vi titta på statistiken. Har
              det gått åt skogen?
            </seg>
            <seg n="a2dfb118">
              Av en rapport från Medlingsinstitutet framgår att det förhållandet
              att kvinnor och män arbetar inom olika yrken med olika löneläge
              är den viktigaste förklaringen till löneskillnaden mellan kvinnor
              och män. Vidare kan följande läsas: Årets rapport, som bygger
              på data insamlade i september och november 2011, visar att den
              ovägda löneskillnaden mellan kvinnor och män år 2011 var 14,1
              procent. Om man genom så kallad standardvägning tar hänsyn till
              skillnader i yrkestillhörighet och utbildningsnivå med mera kvarstår
              en oförklarad löneskillnad på 5,9 procent. Rapporten visar också
              att löneskillnaden mellan kvinnor och män har minskat i alla sektorer
              mellan 2005 och 2011. Den ovägda löneskillnaden har minskat med
              mellan 1,8 och 4,9 procentenheter, beroende på sektor. Den standardvägda
              skillnaden har under samma period minskat med mellan 0,3 och 1,8
              procentenheter, beroende på sektor.
            </seg>
            <seg n="d779b169">
              Den här utvecklingen har alltså fortsatt. Även om den går alldeles
              för långsamt det tror jag att vi är överens om har den här förändringen
              inte påverkat det, utan det fortsätter i samma långsamma tempo.
            </seg>
            <seg n="9b05204d">
              Enligt SCB:s statistik finns det stora löneskillnader mellan
              kvinnor och män. Sedan 1994, vilket är så långt bak i tiden som
              denna jämförelse har gjorts, har inte heller några stora förändringar
              skett. Det gick inte att se att löneskillnaderna gått bakåt sedan
              2009, då den nya diskrimineringslagen trädde i kraft. Tvärtom
              har löneskillnaderna kontinuerligt minskat.
            </seg>
            <seg n="800ab014">
              Det som nu Socialdemokraterna, Miljöpartiet, Sverigedemokraterna
              och Vänsterpartiet valt att göra gemensam sak om är alltså verkningslös
              plakatpolitik. Det kostar pengar, det kostar jobb. Om det då hade
              lett till en förändring eller en bättre utveckling hade det åtminstone
              funnits något skäl i den andra vågskålen, men det visar ju statistiken
              så här långt att det inte gör.
            </seg>
            <seg n="ef28026d">
              Jag bara tänker: Hur stämmer det in i Socialdemokraternas affärsplan?
              Kan Ann-Christin Ahlberg förklara det för mig? Ni pratar om jobben
              och hur viktigt det är. Men ni vill lasta företagen med drygt
              30 miljarder mer i skatt och dessutom fler regler som tar tid
              och kostar pengar.
            </seg>
            <seg n="de424f8f">
              För några månader sedan var det månadsuppföljningar som ni ville
              att alla företag, stora som små, ska göra varje månad. Nu fyller
              ni på med lönekartläggningar varje år och kräver handlingsplaner
              för alla företag med 10 anställda eller fler. Jag tänker: Struntar
              ni i jobben? Struntar ni i småföretagen?
            </seg>
            <seg n="057f6d6f">
              Men den stora överraskningen är Sverigedemokraternas lappkast.
              I motionen som är framlagd inför det här riksdagsåret ifrågasätter
              Sverigedemokraterna att det verkligen förekommer lönediskriminering.
              Det står att läsa i samma motion att det inte finns belägg för
              det.
            </seg>
            <seg n="3ecc21c8">
              I ett annat stycke lyfter de fram att de vill se en jämställdhetspolitik
              baserad på vetenskap och sunt förnuft. Om man först slår fast
              att det inte finns belägg för att lönediskriminering förekommer
              och sedan, när vi tittar på den statistik från Medlingsinstitutet
              och SCB som jag nyss redogjorde för, kan konstatera att förslaget
              om skärpta regler mot småföretagen inte gör någon skillnad, hur
              tänker ni i Sverigedemokraterna, Mattias Karlsson?
            </seg>
            <seg n="dfc6c925">
              Varför är jag då emot att införa tätare lönekartläggningar och
              handlingsplaner på fler företag? Det jag är emot är att införa
              lagligt krav på småföretagen att göra detta. Som jag ser det är
              diskrimineringen en del av bekymret, och den ska vi följa upp.
              Det ska finnas resurser hos Diskrimineringsombudsmannen, som har
              en möjlighet att följa upp det här och kontrollera att företagen
              faktiskt gör handlingsplaner. Men den förändring som vi gjorde
              2009, med den intensiteten, tycker vi är ett bra verktyg att ha
              till det här.
            </seg>
            <seg n="7e988ec0">
              Vi har dessutom tillsatt Delegation för jämställdhet i arbetslivet
              som ska titta just på arbetsmarknaden. Ett bekymmer när det gäller
              lönerna på arbetsmarknaden är ju att vi har parter som ansvarar
              för dem och att väldigt lite av det här är politiska beslut. Men
              vi har tillsatt resurser till DO för att de ska titta närmare
              på detta, och vi skulle gärna se att de får ett fortsatt uppdrag
              när det gäller de frågorna.
            </seg>
            <seg n="7219701c">
              Fru talman! Det är en stor satsning som vi nu slutredovisar.
              Precis som jag sade i inledningen började inte jämställdhetsarbetet
              där och slutar inte heller med den. Med ökad kunskap finns flera
              områden att jobba vidare med.
            </seg>
          </u>
          <note type="speaker" n="d767105a">
            Anf. 19 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-31060474b297c3f9-3" n="d227e6cd">
            <seg n="9b8254bc">
              Fru talman! Vi har alla målet att vi ska nå ett jämställt samhälle.
              Därom råder inget tvivel. Det är inte heller så att det finns
              någon quick fix. Det krävs ett regelbundet strukturellt arbete
              med att se men också med att analysera och vidta åtgärder.
            </seg>
            <seg n="ad02f996">
              Att vi har jobbat länge med lönekartläggningar i Sverige är inte
              så enkelt som Annika Qarlsson vill göra gällande, att Medlingsinstitutet
              kan visa att vi successivt har ökat lönerna. Annika valde några
              siffror från Medlingsinstitutet. Totalt sett har löneskillnaden
              minskat med 0,2 procent. Det är inte att säga att det faktiskt
              har blivit någon större skillnad. Det är snarare att säga att
              det står och stampar på samma nivå.
            </seg>
            <seg n="2b94333a">
              Problemet när man gör lönekartläggningar väldigt sällan är att
              man hinner glömma bort, att det inte blir en rutin på företagen.
              Sedan den här lagförändringen gjordes har fackförbundet Unionen
              gått in och tittat på företag och noterat att antalet företag
              som gör lönekartläggningar varje år har minskat från 53 procent
              till 40 procent. Rapporten visade också att 42 procent av de arbetsplatser
              där lönekartläggningar hade genomförts hade osakliga löneskillnader
              och då tog tag i det. Att säga att de inte har någon effekt tycker
              jag är ganska grovt.
            </seg>
            <seg n="ff5d86f0">
              Jag kan förstå att det finns en målkonflikt här. Därför måste
              vi jobba med att det blir en rutin. Min fråga till Annika Qarlsson
              är: Är det inte så att en ambitionshöjning behövs för att kartlägga,
              analysera och åtgärda?
            </seg>
          </u>
          <note type="speaker" n="226fc27a">
            Anf. 20 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-b3305e02775b5a68-1" n="4f749e05">
            <seg n="7e4ccddd">
              Fru talman! Att det inte är en quick fix tackar jag Gunvor för
              att hon säger. Ibland kan man i den här debatten frestas att påstå
              att bara det var rätt parti i ledningen skulle det här snart vara
              löst, vilket jag aldrig skulle falla in i om jag suttit i opposition
              det var förstås ett skämt.
            </seg>
            <seg n="89b9de96">
              Det här är ett område som inte har en målkonflikt utan oerhört
              många målkonflikter. Ibland tror jag att det är två saker som
              är det största bekymret i de här frågorna. Det ena är att vi har
              självbilden att vi är så jämställda att allting är löst. Den andra
              biten är just att vi inte har definierat och tydliggjort vad det
              är för målkonflikter det faktiskt handlar om.
            </seg>
            <seg n="6a27c75b">
              När vi pratar om att kvinnors livsinkomst är 3,6 miljoner mindre
              kan man också uttrycka det som att män tjänar 3,6 miljoner mer.
              Ska vi utjämna den skillnaden är det inte bara fråga om att kvinnor
              får mer, utan det handlar om att vi måste fördela det obetalda
              arbetet på ett annat sätt. Vi måste fördela pengarna i systemet
              på ett annat sätt, vilket innebär att för att någon ska få måste
              någon också ge. Den målkonflikten tycker jag att vi är väldigt
              dåliga på att lyfta upp. Därför är det här området, precis som
              du säger, ingen quick fix.
            </seg>
            <seg n="ff91c404">
              Det frågan handlar om är att införa lönekartläggning för de mindre
              företagen i lag. Men lagkravet finns fortfarande på alla företag,
              oavsett om man har 1, 10, 20 eller 40 anställda, att jobba med
              jämställdhet och se till att man inte gör skillnad mellan könen.
              Det finns i det huvudsakliga uppdraget. Att gå till att dessutom
              i lag kräva att företagen ska göra de här lönekartläggningarna
              och jämställdhetsplanerna varje år är ju det som vi vänder oss
              emot. Vi menar att om man anser att det här är ett bra verktyg
              är det fritt fram att använda sig av det, men vi vill inte ha
              lagkravet kopplat till det förslaget.
            </seg>
          </u>
          <note type="speaker" n="60a42f92">
            Anf. 21 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-31060474b297c3f9-4" n="d227e6cd">
            <seg n="e7b37083">
              Fru talman! Den här frivilligheten låter ungefär på samma sätt
              som den i föräldraförsäkringen. Vi har en föräldraförsäkring som
              är uppdelad så att båda föräldrarna har ansvar för att ta ut föräldraförsäkring
              och kunna se till att barnet får en god omsorg. Men den friheten
              har också gjort att vi har en väldig snedfördelning av uttaget,
              och samma snedfördelning finns tyvärr när det gäller hur man använder
              det här verktyget. Det visar inte minst Unionens kartläggning.
            </seg>
            <seg n="d03d1847">
              Jag är helt enig med Annika Qarlsson om att vi behöver fördela
              det obetalda arbetet. Jag vet att det inom Centerpartiet fanns
              en diskussion där man också förespråkade en tredelad föräldraledighet.
              Mina frågor till Annika Qarlsson och Centerpartiet är: Är ni beredda
              att verka för en tredelad föräldraförsäkring i dag? Är ni också
              beredda att ge ett annat uppdrag till Försäkringskassan så att
              de verkligen har ett tydligt uppdrag att arbeta för att jämställa
              uttaget av föräldrapenningdagarna?
            </seg>
          </u>
          <note type="speaker" n="1c8989c6">
            Anf. 22 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-b3305e02775b5a68-2" n="4f749e05">
            <seg n="dd0a3666">
              Fru talman! När det gäller föräldraförsäkringen har vi en ambition
              att uttaget ska vara jämnt fördelat, men vi är inte beredda att
              individualisera i större utsträckning. Däremot vill vi se till
              att stärka den jämställdhetsbonus som vi än så länge inte har
              kunnat mäta några effekter av, varken åt ena eller andra hållet,
              därför att den har varit i gång för kort tid. Jag tror att det
              krävs att den är både snabbare och direktare men att den också
              gör större skillnad och faktiskt påverkar när man diskuterar hur
              man ska göra. Det som Centerpartiet ställer sig bakom är att jobba
              med det verktyget, men att jobba med det ännu mer.
            </seg>
            <seg n="ed82601e">
              När det gäller Försäkringskassan är vi överens om att de ska
              ha uppdraget att tydliggöra för föräldrarna att det faktiskt har
              betydelse och är viktigt att man delar på ansvaret, för barnens
              del, för relationerna men också för situationen på arbetsmarknaden.
            </seg>
            <seg n="7c7ab8cb">
              Tillbaka till det förslag vi diskuterar och det som är den stora
              skiljelinjen. Jag kan ändå konstatera att Miljöpartiet många gånger
              säger sig värna de små företagen och deras villkor och verksamhet.
              Jag tror att det finns en del som förenar oss två. Det är synen
              på småföretagarna, dels deras arbetssituation, dels möjligheten
              att utveckla sin verksamhet och kunna leva på att genomföra sin
              dröm.
            </seg>
            <seg n="04446bac">
              I det sammanhanget kan jag känna att det blir lite olyckligt
              när man sedan säger att vi inte tror att ni klarar det här, att
              man sätter upp pekpinnar och talar om att vi inte tror att ni
              har vett nog att förstå att det här är för ert eget bästa. Därför
              kan jag tycka att det är lite olyckligt att man landar i att det
              måste lagregleras, att man inte har tilltron till de många små
              företagen att de kan göra rätt och att det finns andra sätt och
              andra metoder som inte innebär lagar och regler och kostnader
              för desamma.
            </seg>
          </u>
          <note type="speaker" n="10967c2c">
            Anf. 23 MATTIAS KARLSSON (SD):
          </note>
          <u who="mattias_karlsson_d9c916" xml:id="i-47c2c0339a6fd7cf-0" n="d0c213e4">
            <seg n="0c141c39">
              Fru talman! Jag vill börja med att yrka bifall till de sverigedemokratiska
              reservationerna 5 och 11.
            </seg>
            <seg n="f850a9a9">
              Jag är så där ömkligt förkyld som ibland påstås att bara vi män
              kan bli, men jag ska försöka ta mig igenom mitt anförande i alla
              fall.
            </seg>
            <seg n="907d1e87">
              Vi behandlar i dag slutredovisningen av regeringens särskilda
              jämställdhetssatsning och ett antal motioner kopplade till det
              jämställdhetspolitiska området. För mig, fru talman, som är ny
              i den jämställdhetspolitiska debatten i riksdagen är det svårt
              att få klarhet i något så grundläggande som vad man, närmare bestämt
              regeringen, faktiskt menar med begreppet jämställdhetspolitik.
            </seg>
            <seg n="5fd0c269">
              I den aktuella redovisningen av den särskilda jämställdhetssatsningen
              tycker jag mig se en rad olika betydelser som tycks basera sig
              på en stundtals ganska motsägelsefull blandning av de rättsfilosofiska
              principerna om negativa och positiva rättigheter och friheter.
              Till exempel sägs jämställdhetspolitik vara att garantera att
              ingen individ ska utsättas för diskriminering eller kränkande
              behandling på grund av sin könstillhörighet. Samtidigt tycks jämställdhetspolitik
              också vara att med hjälp av statliga medel förmå gruppen kvinnor
              och gruppen män att bete sig precis likadant och göra samma sak
              i samma omfattning, och i det strävandet tycks det vara förenligt
              med jämställdhetspolitiken att positivt särbehandla individer
              tillhörande ett visst kön, vilket per automatik innebär att man
              negativt särbehandlar individer av det andra könet.
            </seg>
            <seg n="a1b4c257">
              Jag och Sverigedemokraterna tycker att detta är motsägelsefullt
              och felaktigt. Vi vill betona den förstnämnda jämställdhetsdefinitionen,
              och vi anser följaktligen att kvotering, eller så kallad positiv
              särbehandling, inte bör få förekomma.
            </seg>
            <seg n="abad08b1">
              Eftersom principen om att ingen individ ska drabbas av diskriminering
              eller kränkande särbehandling på grund av sin könstillhörighet
              är central i vårt jämställdhetspolitiska ställningstagande faller
              det sig också naturligt att ta rätten till lika lön för lika arbete
              på stort allvar.
            </seg>
            <seg n="5497c7a9">
              Det är inte enkelt att få en helt klar bild av hur stort problemet
              med osakliga löneskillnader relaterat till könstillhörighet egentligen
              är. Siffrorna tycks variera från några promille upp till 7 procent
              beroende på vem som mäter och hur man mäter. Att det över huvud
              taget förekommer att människor i landet får en lägre lön än vad
              de egentligen har rätt till endast baserat på sin könstillhörighet
              är dock fullständigt oacceptabelt. Detta är den grundläggande
              orsaken till att vi ger vårt stöd till förslaget om att återinföra
              årliga lönekartläggningar.
            </seg>
            <seg n="c2801838">
              Att osakliga löner upptäcks på tre av tio arbetsplatser när lönekartläggningen
              väl görs, samt att efterlevnaden av lagkraven tycks ha försämrats
              snarare än förbättrats sedan lagstiftningen liberaliserades, anser
              vi vara tungt vägande argument för att återinföra de årliga lönekartläggningarna.
            </seg>
            <seg n="c469f051">
              I sin reservation åberopar regeringspartierna vikten av att underlätta
              verksamheten för landets företagare. Det är naturligtvis en strävan
              som vi sverigedemokrater också delar. Vår bedömning är dock att
              det aktuella förslaget inte kommer att medföra någon nämnvärd
              belastning för landets företagare. I vissa fall kan det täta intervallet
              säkert bidra till att smidigare och effektivare rutiner upprättas
              som kanske till och med förenklar processen i förhållande till
              i dag. Om regeringen menar allvar med att underlätta verksamheten
              för landets företagare borde det finnas lämpligare och mer effektiva
              åtgärder att sikta in sig på, till exempel att reformera turordningsreglerna
              eller att slopa sjuklöneansvaret.
            </seg>
            <seg n="45183a08">
              Fru talman! Det har inte minst under de senaste månaderna förts
              fram flera märkliga påståenden om mitt parti, inte minst från
              den nytillträdda jämställdhetsministern. Det har till exempel
              påståtts att vi är ett parti bara för män som inte har någon politik
              alls som gagnar kvinnor. För att illustrera hur ohederliga och
              felaktiga påståendena är vill jag nämna några idéer och förslag
              vi har fört fram de senaste åren.
            </seg>
            <seg n="0c6ad56c">
              Vi kämpar bland annat för att skjuta till stora resurser till
              vården, skolan och omsorgen, vilket skulle bidra till att minska
              stressen och förbättra arbetsmiljön framför allt för kvinnor.
              Vi har föreslagit en kraftig höjning av underhållsstödet, vilket
              framför allt skulle underlätta tillvaron för ensamstående mammor
              och deras barn. Vi vill förbättra stödet till anhörigvårdarna,
              vilket framför allt skulle minska äldre kvinnors bördor. Vi satsar
              betydande resurser på en förstärkning av graviditetspenningen,
              vilket skulle underlätta tillvaron för gravida kvinnor med tunga
              och riskfyllda jobb.
            </seg>
            <seg n="bbe7a3f7">
              Vi har lanserat en rad förslag i syfte att ta krafttag mot det
              sexuella våldet och för att öka kvinnors trygghet i hemmet och
              den offentliga miljön. Vi har i kammaren föreslagit att kvinnor
              i landet ska erbjudas mammografi från 40 års ålder så att färre
              kvinnor behöver dö i bröstcancer. Förvånansvärt nog valde Socialdemokraterna
              i det fallet att bryta sitt vallöfte från 2010 och rösta ned sitt
              eget förslag i frågan.
            </seg>
            <seg n="4c713907">
              Vi har föreslagit att de differentierade avgifterna i a-kassan,
              som till stor del missgynnar lågavlönade kvinnor, ska tas bort.
              Precis som Jimmie Åkesson nyligen aviserade tittar vi nu närmare
              på ett förslag om att införa rätt till heltid för anställda inom
              offentlig sektor. Det är i så fall något som primärt skulle gagna
              lågavlönade kvinnor med mera, med mera.
            </seg>
            <seg n="32d0b9af">
              Avslutningsvis, fru talman, vill jag säga några ord om sakinnehåll
              och fokus i regeringens särskilda jämställdhetssatsning. Regeringens
              slutsats är att satsningen har bidragit till att öka jämställdheten.
              Jag ifrågasätter inte detta. Det vore märkligt om 1,6 miljarder
              satsade skattekronor inte skulle ge någon som helst effekt. Några
              särskilt övertygande bevis för att satsningen har gett effekter
              presenteras inte. Det är ont om mätbara resultat, och det är också
              ont om konkreta resultatorienterade åtgärder. Man får nästan uppfattningen
              att regeringen inte riktigt visste vad den skulle göra med pengarna
              när den väl beslutade om satsningen. Frågorna man måste ställa
              sig är om resurserna verkligen har använts på effektivaste möjliga
              sätt och om satsningen har givit några signifikanta långsiktiga
              resultat. Personligen är jag långt ifrån säker på det.
            </seg>
            <seg n="52c4a9c4">
              Jag är också långt ifrån säker på att ännu mer pengar och ännu
              fler mer eller mindre luddiga projekt är den huvudsakliga lösningen
              på vår tids riktigt stora jämställdhetsutmaningar. Att regeringen
              i satsningen hade ett så tydligt fokus på att motverka det hedersrelaterade
              våldet och förtrycket är något som förtjänar beröm. Effekterna
              av de kostsamma satsningarna är dock svåra att fastställa.
            </seg>
            <seg n="713d4996">
              Sverigedemokraternas bedömning är att mer hade kunnat göras för
              nästan inga pengar alls om bara den politiska viljan hade funnits.
              Om regeringen menar allvar med att bryta upp hederskulturens strukturer
              måste man konsekvent börja tillämpa nolltolerans mot dess olika
              yttringar i det svenska samhället, inte understödja dem som de
              i vissa fall gör i dag.
            </seg>
            <seg n="dec7a5f2">
              Regeringen måste förändra den lagstiftning som gör det möjligt
              för en man att få skadestånd efter att ha blivit ålagd att som
              en del av sitt arbete ta en kvinna i hand. Regeringen måste sätta
              ned foten mot könssegregerad simundervisning i skolan, separata
              badtider för män och kvinnor i offentliga badhus, bärandet av
              heltäckande slöjor i skolan och på offentliga arbetsplatser och
              andra fenomen som baserar sig på normen om att det är kvinnors
              ansvar att genom sitt beteende och sin klädsel hålla främmande
              mäns begär i schack. Regeringen måste också dra in stödet till
              de religiösa samfund som lär ut att kvinnor är underordnade mannen
              och som anvisar kvinnor till särskilda, sämre belägna platser
              vid gudstjänster med mera, med mera.
            </seg>
            <seg n="3541d384">
              Regeringens satsningar på förbättrat bemötande av hedersförtryckets
              offer anser vi vara lovvärda. Vi tror att de kan kompletteras
              genom att bland annat införa renodlade hedersjourer med särskild
              kompetens. Viktigast av allt är givetvis att underminera hederskulturen
              och förhindra att människor faller offer för den.
            </seg>
            <seg n="9a30357e">
              Ett förslag som Sverigedemokraterna har fört fram och som sannolikt
              skulle göra lika stor reell nytta som alla de hittillsvarande
              insatserna tillsammans är att låta sig inspireras av den så kallade
              24-årsregeln i Danmark, det vill säga att höja giftasåldern vid
              äktenskap med medborgare från länder utanför EU och EES. Utvärderingar
              i Danmark har visat att detta har varit till stor hjälp för unga
              invandrare som har levt under hedersrelaterat förtryck. Lagen
              har hjälpt dem att stå emot trycket från sina familjer att i ung
              ålder ingå arrangerade äktenskap med någon från hemlandet, vilket
              i sin tur har givit dem respit att ytterligare öka sin självständighet
              genom att utbilda sig, integrera sig i det danska samhället och
              ordna sin egen försörjning. Enligt den danska motsvarigheten till
              SCB har andelen studerande kvinnor från icke-västliga länder fördubblats
              sedan lagen infördes.
            </seg>
            <seg n="ec9ad1df">
              Sverigedemokraterna betraktar kampen mot det hedersrelaterade
              förtrycket som vår tids kanske viktigaste jämställdhetspolitiska
              utmaning. Det finns saker som vi kan göra, men det kräver att
              vi kastar skygglapparna och uppbådar politiskt mod.
            </seg>
          </u>
          <note n="ba11ef6a">
            I detta anförande instämde Per Ramhorn och Björn Söder (båda
            SD).
          </note>
          <note type="speaker" n="6cc20611">
            Anf. 24 JOSEFIN BRINK (V):
          </note>
          <u who="josefin_brink_149089" xml:id="i-cd16fc0a22b6973b-0" n="8d5fda19">
            <seg n="3bbae28d">
              Fru talman! Den borgerliga regeringen har utvärderat sin egen
              jämställdhetssatsning mellan 2007 och 2010 och har kommit fram
              till att den har varit bra. I det instämmer företrädarna för de
              borgerliga partierna i kammaren. Allt annat hade varit något av
              en skräll i det här sammanhanget.
            </seg>
            <seg n="1bc3139a">
              Låt mig börja med att säga att vi från Vänsterpartiets sida är
              långt ifrån kritiska mot allt det som har gjorts inom ramen för
              satsningen. Tvärtom har vi ställt oss bakom en hel del av de satsningar
              som har gjorts. Det gäller till exempel handlingsplanerna för
              att bekämpa våld i nära relationer, hedersrelaterat våld, prostitution,
              människohandel och tvångsäktenskap. Det är sådant som Vänsterpartiet
              i de flesta fall har ställt sig bakom.
            </seg>
            <seg n="18881ab6">
              Problemet är däremot att det saknas ett helhetsperspektiv i regeringens
              jämställdhetspolitik. Vi kan därför notera att man ofta förbiser
              och missar grundläggande behov, till exempel när det gäller skyddet
              för kvinnor som utsatts för våld i nära relationer.
            </seg>
            <seg n="005093c0">
              En sådan tydlig sak är frågan om kvinnojourernas finansiering.
              Jag tror inte att det finns någon som inte håller med om att den
              verksamhet som kvinnojourerna bedriver är livsviktig. Ändå måste
              kvinnojourerna fortfarande ägna en enorm andel tid och energi
              åt att varje år ansöka om projektbidrag för att finansiera sin
              verksamhet. Det är både orimligt och ovärdigt att denna viktiga
              verksamhet ska tvingas ha en sådan ekonomisk otrygghet. Nu har
              dessutom ett antal kommuner börjat signalera att man inte längre
              tänker betala för kvinnor som söker sig till jourernas skyddade
              boenden om de inte först har haft kontakt med socialtjänsten.
            </seg>
            <seg n="d8b77155">
              Vänsterpartiet har föreslagit att kvinnojourerna ska ges ett
              eget, stabilt anslag i statsbudgeten som gör det möjligt för dem
              att planera sin verksamhet i lugn och ro utan att hela tiden behöva
              oroa sig för att nästa års budget inte ska gå ihop. En sådan reform
              skulle göra enorm skillnad för våldsutsatta kvinnors möjligheter
              att få skydd.
            </seg>
            <seg n="0d0290dd">
              Ett annat problem som är relaterat till frågan om våldsutsatta
              hänger samman med regeringens bostadspolitik. Kvinnojourer runt
              om i landet har larmat om att det börjar bli allt svårare att
              få tag på bostäder för kvinnor och deras barn som har sökt sig
              till skyddade boenden. I stället trängs dessa ihop på alldeles
              för få platser på de skyddade boendena under allt längre tid,
              därför att det inte längre går att få tag på en hyreslägenhet.
              Det finns ett tydligt samband med den bostadspolitik som har förts,
              eller rättare sagt bristen på bostadspolitik, där hyreslägenheter
              till överkomliga priser bara blir färre och färre.
            </seg>
            <seg n="7cd5ceb0">
              Den här situationen är en tydlig illustration av att jämställdhetspolitik
              inte kan bedrivas bara i form av projekt vid sidan av den ordinarie
              politiken. Jämställdhetsperspektivet måste genomsyra alla politiska
              beslut och prioriteringar.
            </seg>
            <seg n="0b56b2ac">
              Det har pratats mycket om att regeringens satsning har varit
              väldigt stor. Visst, 1,2 miljarder är inte kattskit, men totalt
              sett måste man se att 400 miljoner kronor per år ändå är en ganska
              liten andel av en statsbudget som varje år omfattar utgifter på
              ungefär 800 miljarder kronor. Om man ska kunna göra en vettig
              analys av jämställdhetseffekterna av regeringens politik måste
              man se hur fördelningen av resurserna i sin helhet faktiskt ser
              ut.
            </seg>
            <seg n="8329cd29">
              Som tidigare nämnts levererade Sveriges Kvinnolobby nyligen en
              jämställdhetsanalys av regeringens budgetarbete. Rapporten ger
              ganska svidande kritik där man konstaterar att det saknas just
              ett jämställdhetsperspektiv både på de övergripande ekonomiska
              resonemangen och på mer detaljerade reformer. Det här märks i
              resultaten av snart sju år med borgerlig politik. Inkomstskillnaderna
              mellan män och kvinnor har ökat kraftigt under den tid den här
              borgerliga regeringen har suttit vid makten. År 2006 hade män
              i genomsnitt knappt 45 000 kronor mer i årsinkomst än kvinnor.
              Det gapet har nu ökat till drygt 60 000 kronor per år. En orättvisa
              som var stor och grundläggande har alltså vuxit sig större som
              en effekt av den ekonomiska politik den borgerliga regeringen
              har fört.
            </seg>
            <seg n="d971100d">
              Vi kan vidare se att andelen kvinnor som lever under fattigdomsgränsen
              har ökat kraftigt. Allra mest har ensamstående mammor förlorat
              ekonomiskt under den borgerliga regeringstiden. Det här är resultatet
              av en fördelningspolitik som systematiskt har missgynnat kvinnor.
              Medan skattesänkningarna har gynnat gruppen män mest har försämringarna
              i sjukförsäkringen och a-kassan samt urholkningen av underhållsstödet
              slagit hårdast mot kvinnor.
            </seg>
            <seg n="da291b8e">
              Deltid, otrygga anställningar och delade turer har ökat i många
              kvinnodominerade yrken, och vi kan konstatera att det inte hänt
              just någonting med löneskillnaderna. Det har vi hört under debatten.
              Till det ska läggas att antalet anställda i välfärdssektorn faktiskt
              har minskat i takt med regeringens privatiseringar och besparingar.
              Bara i äldreomsorgen försvann mer än 12 000 anställda mellan 2006
              och 2011. Det är förstås i första hand ett problem för alla de
              äldre som är i behov av hjälp, vilket vi bland annat har kunnat
              se exempel på i upprörande reportage från Uppsala där de anställda
              i hemtjänsten knappt hinner säga hej till de gamla innan de måste
              gå igen.
            </seg>
            <seg n="877708c7">
              Men nedskärningarna är också ett hårt slag mot jämställdheten.
              Eftersom majoriteten av de anställda inom omsorgen är kvinnor
              leder nedskärningarna till ännu mer av den stress och press som
              redan präglar många av de kvinnodominerade jobben. Vi vet att
              när omsorgen skärs ned och gamla inte får den omsorg de behöver
              är det kvinnor som får gå in och göra omsorgsarbetet oavlönat.
            </seg>
            <seg n="80d3addf">
              De här nedskärningarna har skett samtidigt som de allt fler vinstdrivande
              företagen i den privata välfärden förra året plockade ut 8,7 miljarder
              kronor i vinst från skattebetalarnas pengar. För den summan hade
              man i stället kunnat öka antalet heltidsanställda undersköterskor
              i äldreomsorgen med 22 000. Också det är ett exempel på hur regeringen
              väljer att prioritera och fördela ekonomiska resurser på ett sätt
              som är förödande för jämställdheten.
            </seg>
            <seg n="622edc01">
              Sveriges Kvinnolobby sammanfattar slutsatserna i sin rapport
              med att det behövs en helt ny politik om vi ska kunna leva jämställt.
              Det är en koncis formulering som det är ganska lätt att instämma
              i. Vill man åstadkomma verklig förändring krävs en helt annan,
              medveten och systematisk politik som faktiskt angriper vid rötterna
              de djupa klyftor som finns mellan kvinnors och mäns arbete, ekonomi
              och hälsa.
            </seg>
            <seg n="768a97bf">
              En sådan politik står Vänsterpartiet för. Vi står för en fördelningspolitik
              som skapar ekonomisk jämlikhet och ger kvinnor och män samma möjligheter
              att försörja sig genom livets alla skeden. Vi står för en familjepolitik
              som omfattar alla slags familjer och där både kvinnor och män
              ses som fullvärdiga föräldrar med fullt ansvar för barn och hushållsarbete.
            </seg>
            <seg n="0bd0ba5e">
              Därför har vi en lång rad förslag på jämställdhetsområdet för
              att nå våra mål. Vi vill avskaffa RUT-bidraget och vårdnadsbidraget
              och i stället bygga ut den kommunala barnomsorgen och äldreomsorgen
              som är nyckeln till att både kvinnor och män i alla samhällsklasser
              och i alla åldrar ska kunna förvärvsarbeta. Vi vill stänga dörren
              för de vinstdrivna företagen i välfärden, så att resurserna i
              stället används till fler anställda, bättre löner, högre kvalitet
              och bättre villkor för de anställda.
            </seg>
            <seg n="c827bdbf">
              Vi vill använda alla de redskap som politiken förfogar över för
              att skapa ett jämställt arbetsliv. Vi vill stärka rätten till
              fasta jobb och heltid så att de som väljer att jobba i vården,
              på restauranger och i butiker ska kunna försörja sig på sitt arbete.
            </seg>
            <seg n="2fb4dd61">
              Vi vill ge Medlingsinstitutet ett tydligare uppdrag att medverka
              till att sådana avtal tecknas som gör att de strukturella löneskillnaderna
              utjämnas. Detta är reformer som på allvar skulle leda till att
              minska inkomstskillnaderna och stärka kvinnors ställning i arbetslivet
              och samhället i stort.
            </seg>
            <seg n="96509027">
              Men med nuvarande regering lär vi dess värre inte ta några sådana
              avgörande steg eftersom det är uppenbart att viljan inte finns.
              I alliansregeringens budget har jämställdheten ingen plats i helheten.
            </seg>
            <seg n="b2323253">
              En ljusglimt är att det i dag finns en majoritet i riksdagen
              för att skärpa kraven i lönediskrimineringslagen på lönekartläggning
              och handlingsplan för jämställda löner. Att det är ett förslag
              som det finns en majoritet för ska inte tolkas som att detta är
              den viktigaste och mest prioriterade reformen. Men jag tycker
              inte heller att det är rimligt att framställa det som en symbolpolitik
              eller en struntsak, som det har gjorts i den här debatten. I dag
              saknas det krav i lagen för företag med upp till 25 anställda
              att över huvud taget göra en lönekartläggning eller en handlingsplan
              för jämställda löner. Det innebär att nästan en fjärdedel av Sveriges
              anställda inte omfattas av några som helst lagkrav på systematiskt
              jämställdhetsarbete. Att ändra på det, att utöka kretsen av människor
              som omfattas av lagens krav på arbete för jämställda löner, är
              inte en struntsak, som det har påståtts i debatten.
            </seg>
            <seg n="0a439471">
              Det är inte det viktigaste verktyget, men det är ett av de många
              verktyg som är användbara om vi ska nå målet om en lönesättning
              som inte diskriminerar kvinnor.
            </seg>
            <seg n="6cb08ecc">
              Jag har ännu inte hört något argument i debatten som väger tyngre
              än den rätt som alla är överens om, i varje fall på papperet,
              och som är inskriven i lagen, nämligen att slippa bli diskriminerad
              på grund av sitt kön.
            </seg>
            <seg n="7fec69e9">
              Jag har också lite svårt att förstå varför det skulle vara orimligt
              betungande för arbetsgivare att uppdatera sin handlingsplan för
              jämställda löner varje år. Ännu mer provocerande är det att detta
              i dagens debatt har kallats för onödig byråkrati. Det är lite
              hänsynslöst att tala om lönediskriminering i de termerna.
            </seg>
            <seg n="950ee9d5">
              Varje år gör arbetsgivare en lönerevision då man går igenom de
              anställdas löner och uppdaterar lönesättningen utifrån avtal och
              annat. Varför skulle det då vara omöjligt att också uppdatera
              en handlingsplan för jämställda löner och hålla koll på att de
              löner man sätter lever upp till jämställdhetslagens krav på att
              inte diskriminera kvinnor?
            </seg>
            <seg n="500a0b2f">
              Regeringspartiernas motstånd mot denna fråga är ännu ett exempel
              på att det när det kommer till kritan är andra intressen som hela
              tiden tillåts gå före när det gäller konkreta jämställdhetsåtgärder.
              Detta gör regeringens politik på detta område ohållbar.
            </seg>
            <seg n="bad04fc8">
              Ska lönediskrimineringen upphöra måste politiken ställa krav.
              Det måste den göra även om exempelvis arbetsgivare gnäller, knotar,
              gör motstånd och säger att det blir för besvärligt. Poängen med
              hela jämställdhetspolitiken är just att våga utmana det som är
              invant och bekvämt och som kanske gynnar vissa personer på bekostnad
              av andra detta för att åstadkomma en förändring.
            </seg>
            <seg n="c1b10619">
              Jag yrkar bifall till utskottets förslag under punkt 3. Jag står
              givetvis bakom alla Vänsterpartiets förslag men nöjer mig med
              detta yrkande.
            </seg>
          </u>
          <note type="speaker" n="9ca27136">
            Anf. 25 PENILLA GUNTHER (KD):
          </note>
          <u who="penilla_gunther_920fff" xml:id="i-90acda44f8c56f93-0" n="c10be1d5">
            <seg n="d804a6d8">
              Herr talman! Regeringens jämställdshetssatsningar 20072010 har
              nu debatterats en stund. Jag kan inte låta bli att tänka på artisten
              Veronica Maggios låt Jag blir aldrig nöjd . För oppositionen är
              nämligen 1,6 miljarder i jämställdhetssatsningar inte nog. Man
              vill alltid ha mer, man vill alltid ha annorlunda och man kan
              nästan aldrig kosta på sig att säga att något är bra.
            </seg>
            <seg n="76da7fd9">
              Jag är inte heller nöjd med att vi fortfarande har ojämställda
              löner i Sverige. Jag är inte nöjd med att det gamla begreppet
              lika lön för lika arbete aldrig riktigt blir förverkligat. I denna
              mening delar jag oppositionens uppfattning.
            </seg>
            <seg n="e8fb4815">
              Det man dock missar i dagens diskussion är att lönekartläggning
              inte i första handlar om kön, skillnaden mellan män och kvinnor,
              utan det handlar om skillnaden mellan yrken och de arbetsuppgifter
              som personerna i fråga har. Då blir det snarast fråga om en validering
              av arbetsuppgifter så att man kan värdera lönesättningen på ett
              annat vis. Detta kommer dock aldrig oppositionspartierna in på,
              och det är ett bekymmer.
            </seg>
            <seg n="8a3c4299">
              I vissa yrken är det fler kvinnor eller fler män, och det bidrar
              till diskussionen. Låt mig ta ett exempel som jag har tagit förut
              i olika sammanhang: en röntgensköterskas utbildning kontra en
              civilingenjörs. Båda har lika lång utbildning och många saker
              i utbildningen sammanfaller. Man behöver vara naturvetare, tekniker
              och så vidare för att klara uppgifterna. Man behöver läsa mycket
              matte och teknik för att klara båda dessa yrken. Men hur många
              män är röntgensjuksköterskor? Troligen inte särskilt många. Och
              det är inte många tjejer som utbildar sig till ingenjör, även
              om de finns och har blivit fler.
            </seg>
            <seg n="22d3594b">
              Vi måste se de arbetsuppgifter som utförs på ett likadant sätt
              oavsett kön. Då kan vi värdera arbetet och ge lika lön.
            </seg>
            <seg n="736098bc">
              Visst kan lönekartläggning visa på skillnader, men tittar vi
              rent förhandlingsmässigt på lönesättningen sker förhandlingarna
              oftast vart tredje år. Lönesamtalen med närmaste chef däremellan
              ger endast små skillnader per år i procentuell ökning.
            </seg>
            <seg n="c8bc323b">
              Det är inte där den stora grejen är för en arbetsgivare att se
              hur saklig eller osaklig han eller hon är i lönesättning, utan
              det handlar om att se det i ett bredare perspektiv. Då hjälper
              det inte, anser jag och mina allianskolleger, att mer eller mindre
              påtvinga små företag att göra en lönekartläggning per år utan
              effekt. Den blir ju utan effekt när man inte har ändrat antalet
              anställda eller de anställdas arbetsuppgifter. Vad ska man då
              kartlägga?
            </seg>
            <seg n="f9bb8101">
              Kristdemokratin har en personalistisk människosyn. Den ser varje
              person som han eller hon är och skapar förutsättningar för varje
              människa att själv få fatta sina beslut och bestämma över sin
              vardag. Man kan också använda ordet empowerment, att kunna påverka
              sitt eget liv.
            </seg>
            <seg n="dda3bdef">
              Jämställdhetsarbetet kan inte och får inte vara ett projekt som
              sträcker sig över några få år, och sedan är vi nöjda. Det måste
              vara en genomgripande princip i allt arbete som alla politiska
              frågor utgår från. Därför måste det vara större fokus på värderingar
              och attityder än på de tillfälliga insatser som görs runt om i
              samhället när det handlar om jämställdhet.
            </seg>
            <seg n="7c88063c">
              Vi vill att dagens ungdomar ska känna att de kommer ut i ett
              arbetsliv som har moderna attityder till lönesättning, till arbetsuppgifter
              och till hur vi värderar familjeliv kombinerat med ett fungerande
              arbetsliv och en yrkesutveckling. Här har denna satsning under
              fyra år förhoppningsvis påverkat i positiv riktning.
            </seg>
            <seg n="4d2cc107">
              En annan viktig del av de fyra delområdena är att mäns våld mot
              kvinnor ska upphöra. Jag delar Josefin Brinks uppfattning om stödet
              till kvinnojourer. Som kristdemokrat anser jag att kommunerna
              ska garantera ett stöd så att det ska gå att få skyddat boende,
              och det ska finnas en fungerande och mottagande kvinnojour. Även
              om man inte har en i den egna kommunen för att den är för liten
              ska man ha ett samarbete med andra kommuner där det fungerar.
            </seg>
            <seg n="3af24738">
              Stödet har ökat under denna period, och det är jag glad och tacksam
              för. Men att kommunerna själva inte tar sina medborgares behov
              på allvar är däremot skrämmande. Det finns ingen ursäkt för det.
            </seg>
            <seg n="371c7b49">
              Vi har dessutom fortfarande väldigt få mansjourer i Sverige trots
              att behovet har ökat.
            </seg>
            <seg n="84c1c383">
              Brottsofferjourerna behöver också extra stöd lokalt många gånger.
              Det handlar om utbildning av brottsofferstödjare och så vidare
              för att klara av att följa upp de brott som begåtts mot inte minst
              kvinnor och i många fall barn.
            </seg>
            <seg n="f7991fe8">
              För att förändra attityder räcker det inte med en satsning på
              1,6 miljarder kronor eller att arbeta över fyra år. Jag skulle
              vilja säga att det inte mest handlar om pengar. Attityder handlar
              just om vilka inneboende tankar du och jag har kring vad jämställdhet
              faktiskt innebär.
            </seg>
            <seg n="c9e16ebe">
              Som vuxen bär man med sig en ryggsäck av värderingar som man
              har fått med sig från början, när man var barn, men som man också
              har ökat på positivt eller negativt under sitt vuxenliv. Det märks
              inte minst när man själv blir förälder. Då kommer ofta de värderingar
              som man har burit med sig fram.
            </seg>
            <seg n="c53d6314">
              Jag vill verkligen påpeka att Kristdemokraterna står för en jämställd
              familjepolitik. Det handlar inte om att säga att pappor ska vara
              hemma mindre och att mammor ska vara hemma mer att vi ska underblåsa
              de löneskillnader som blir på grund av uttag av föräldraförsäkringen
              på ett ojämställt sätt. Det handlar snarare om det jag pratade
              om tidigare: om jämställdheten är en genomgripande princip, om
              man har den attityden också till sitt föräldraskap, att det är
              bra för barnen om jag är hemma, oavsett om jag är mamma eller
              pappa.
            </seg>
            <seg n="ad3b3fe3">
              Jag träffade på en pappa på en tågresa för ett tag sedan. Han
              hörde att jag var politiker, så han började prata om familjepolitik.
              Jag är så glad, sade han, för jag är hemma nu med mitt andra barn,
              och min fru jobbar. Jag förstår inte, sade han, hur det kan vara
              så att man inte tar chansen att vara pappaledig. Vad är det som
              gör att så många inte gör det? Det kan ju inte i första hand handla
              om pengarna, sade han, för har man varit hemma bara ett par månader
              och provat märker man ju att jobbet är ganska oviktigt i jämförelse
              med den lille knatte som man har hemma.
            </seg>
            <seg n="745fe17b">
              Han hade upplevt detta med att vara förälder på ett nytt sätt.
              Han hade upplevt känslan av att tycka att det var roligt att vara
              förälder och vara hemma med sitt barn under den tid som han hade
              möjlighet att vara det. Jag hoppas att vi ska komma dithän att
              vi här i landet har ett föräldraskap där det är självklart att
              dela på tiden hemma, att man delar på det obetalda omsorgsarbetet,
              oavsett om det gäller barnen, gamla föräldrar eller vad det kan
              vara. Jämställdheten sitter ofta i huvudet. Den sitter inte främst
              i pengarna. Men de hjälper till att ge förutsättningar.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="7816d1cb">
            8 § Norden
          </note>
          <note n="b7d228c3">
            Föredrogs
          </note>
          <note type="speaker" n="4ab77612">
            Anf. 26 KARIN ÅSTRÖM (S):
          </note>
          <u who="karin_astrom_a1d5e2" xml:id="i-a6ade30aa40804ff-0" n="a4710142" next="i-1e70c78cb7b8141b-0"/>
          <note n="f4b2b5ff">
            Herr talman! I dag ska kammaren behandla utrikesutskottets betänkande
            som handlar om Norden. Det är dels Nordiska rådets svenska delegations
            berättelse, dels regeringens skrivelse om nordiskt samarbete.
          </note>
          <u who="karin_astrom_a1d5e2" xml:id="i-1e70c78cb7b8141b-0" n="a4710142" prev="i-a6ade30aa40804ff-0">
            <seg n="079b9522">
              Det är faktiskt årets höjdpunkt här i kammaren för oss nordister
              att få debattera och reflektera över det nordiska samarbetet:
              blicka bakåt, både här och nu, och naturligtvis påverka vilken
              riktning det nordiska samarbetet ska ta framåt.
            </seg>
            <seg n="ab59fa6e">
              För oss socialdemokrater är det nordiska samarbetet av högsta
              vikt och bygger på våra gemensamma värderingar i frågor om demokrati,
              rättvisa och rättsstat. Vi har, som alla vet, ett unikt samarbete
              som har pågått organiserat i över 60 år och en öppenhet som har
              gjort Norden till en välfärdsregion utan dess like.
            </seg>
            <seg n="0b89060a">
              Men de framgångarna är inte tillräckliga för att möta dagens
              och framför allt morgondagens utmaningar, inte minst de globala
              utmaningar som vi står inför. Vi behöver utveckla och förstärka
              vårt samarbete än mer.
            </seg>
            <seg n="929a2b8a">
              Varför det, då? Jo, som vi alla vet flyttar människor mer. Man
              rör sig betydligt mer i dag än tidigare över gränser. Man gör
              det under kortare perioder och under längre perioder. Historiskt
              sett har vi alltid haft stor migration inom Norden. Det har bidragit
              till det välstånd vi har i dag. Vi vet att människor flyttar dit
              där efterfrågan på arbete är störst.
            </seg>
            <seg n="7051d928">
              Förr var det Sverige som var målet för denna inflyttning. I dag
              är det Norge som lockar. För många lockar Norge mer än andra europeiska
              länder. Det är också positivt och intressant att se hur långt
              den nordiska integrationen faktiskt har gått. Det krävs av det
              skälet mer av samarbete och mer för att göra nordisk nytta, som
              vi brukar säga.
            </seg>
            <seg n="d932652b">
              Så har vi då den demografiska utvecklingen. Hur ser det ut här
              och nu och framåt i Norden?
            </seg>
            <seg n="cabfe75d">
              Herr talman! Nyligen tog jag del av en forskningsrapport om befolkningsutvecklingen
              i Norden fram till år 2030. Det är Fafos institut för arbetslivs-
              och välfärdsforskning i Oslo som nyligen har undersökt detta.
              I rapporten drar forskarna upp några gemensamma utvecklingslinjer
              som är lika för alla nordiska länder. I sig är det en utveckling
              vi kan tycka att vi alla känner till redan, men nu har vi fått
              det mer konkretiserat, mer i detalj och mer i siffror, hur utvecklingen
              kan se ut.
            </seg>
            <seg n="8be4e136">
              För det första: Befolkningen i Norden fortsätter att växa med
              ytterligare 3 miljoner invånare fram till år 2030, det vill säga
              från dagens 26 miljoner kommer vi att öka till 29 miljoner under
              loppet av ca 17 år.
            </seg>
            <seg n="16b44a7b">
              För det andra inte helt oväntat, tycker jag ökar livslängden
              för oss människor. Vi blir alltså friskare och friskare fram till
              2030 och lever längre, i genomsnitt tre år längre. Det innebär
              att andelen äldre i den nordiska befolkningen kommer att öka under
              den här perioden från dagens 1,2 miljoner till 2,1 miljoner.
            </seg>
            <seg n="f633a818">
              För det tredje också kända fakta för oss förväntas det att den
              arbetsföra befolkningen, 1564 år, kommer att sjunka från 65 procent
              till 58 procent fram till 2030.
            </seg>
            <seg n="b68ce518">
              Förändringarna i befolkningsutvecklingen i de nordiska länderna,
              som är så lika, kommer givetvis att ha oerhört stor betydelse
              för många av de politikområden som vi hanterar i Norden: välfärdens
              alla områden vård, omsorg och även skola. Hur tryggar vi den välfärd
              vi har i Norden med de förutsättningar som kommer att finnas i
              framtiden? Och hur ska det samhälleliga ansvaret se ut? Det är
              två intressanta frågor som vi säkert får anledning att återkomma
              till en mängd gånger framöver.
            </seg>
            <seg n="8d0b6ebf">
              Forskarna rapporterar också att storstäderna växer och att glesbygden
              kommer att utarmas än mer. Vilka kan då konsekvenserna bli? Forskarna
              pekar på några saker, bland annat att det blir dyrare att bo och
              svårare att få bostad, och hur ska kommunikationerna planeras?
              Politikområdena miljö och klimat kommer att växa. Vi kommer att
              få en än mer rörlig arbetsmarknad. Vi har framför oss oerhört
              stora utmaningar i de nordiska frågorna som behöver hanteras.
            </seg>
            <seg n="c4b65aa9">
              Därför är det av oerhört stor vikt att vi utvecklar, förstärker
              och fördjupar vårt samarbete än mer.
            </seg>
            <seg n="03daea8b">
              Vi har mycket att lära av varandra i Norden, och vi har också
              mycket att ge till varandra. Vi behöver naturligtvis även utveckla
              vår samverkan med EU.
            </seg>
            <seg n="d1b90202">
              När det gäller Barents-, Arktis- och Östersjösamarbetena uppmanar
              vi regeringen att liksom nu lämna en skrivelse om Norden och att
              även lämna en årlig skrivelse till riksdagen om verksamheten på
              regeringsnivå inom Barents-, Arktis- och Östersjöområdet beroende
              på de förändringar som vi har framför oss fram till 2030.
            </seg>
            <seg n="045c91d9">
              Det är alltmer angeläget att riksdagen får ta del av vad regeringen
              gör rent konkret för att kunna åtgärda de utmaningar som vi står
              inför.
            </seg>
            <seg n="5a9e8cb4">
              Stora delar av Norden och Sverige tillhör Barents-, Arktis- och
              Östersjöområdet. Men dessa områden är mycket olika, och det kommer
              att ställas olika krav på åtgärder och insatser som behöver göras.
            </seg>
            <seg n="761295c7">
              Herr talman! Kammaren känner väl till den kritik som Riksrevisionen
              nyligen riktade mot regeringen och som gäller hanteringen av Arktiska
              rådet, särskilt under 20112013 då Sverige har haft ordförandeskapet.
              Riksrevisionen anser inte att regeringen har skapat förutsättningar
              för att ta hand om rådets rekommendationer i Sverige.
            </seg>
            <seg n="80195abb">
              Våra myndigheter vet inte ens vems ansvar det är att bedöma om
              rekommendationerna ska genomföras eller ej. I riksdagen har vi
              ett flertal gånger framfört att vi vill bli informerade av regeringen
              om arbetet i Arktiska rådet. Trots det har det hänt bara en gång
              under de senaste åren. Det var faktiskt inte på regeringens initiativ
              utan på Nordiska rådets initiativ som regeringsföreträdare bjöds
              in inför framtagandet av det svenska ordförandeprogrammet våren
              2011.
            </seg>
            <seg n="bbf8f445">
              Det duger inte att regeringen på ett så nonchalant sätt hanterar
              en för Sverige och Norden så oerhört viktig fråga.
            </seg>
            <seg n="98bdcbc5">
              Arktis är i blickpunkten i hela världen i dag. Som vi alla vet
              är klimatförändringarna där de mest märkbara på hela jordklotet.
              Vi vet också att det plöjs ned gigantiska forskningsresurser inom
              hela området. Det är klimatförändringar som får effekter för befolkningen
              i Arktis, det vill säga även för oss boende i Norden eftersom
              vi geografiskt ligger i Arktis. Åtminstone vi som bor i de nordliga
              delarna av Sverige lever i den arktiska regionen.
            </seg>
            <seg n="bf8964c1">
              Vi noterar givetvis med oro de allt fler olje-, gas- och mineralexploateringarna.
              Vi tycker att större ansträngningar måste göras för att långsiktigt
              skydda den känsliga arktiska miljön och stödja den lokala befolkningens
              ekonomi, hälsa och kultur.
            </seg>
            <seg n="2a30d75a">
              Jag delar alltså i allra högsta grad Riksrevisionens kritik och
              anser att ett sätt för regeringen att åstadkomma bot och bättring
              på lång sikt är att lämna en årlig skrivelse om Arktis till riksdagen,
              så att vi riksdagsledamöter och den svenska befolkningen har större
              möjligheter att föra en dialog om vad som behöver göras på nationell,
              regional och lokal nivå. Det kanske kan tyckas inte vara så viktigt
              för stora delar av Europa och så vidare. Men åtminstone för de
              nordliga delarna av Norden är denna fråga oerhört viktig.
            </seg>
            <seg n="315b80f7">
              Herr talman! Inom Nordiska rådet och ministerrådet hanterar vi
              alla politikområden. Jag vet att vi i dagens debatt kommer att
              beröra många av dem: ungdomsarbetslöshet, kanske infrastruktur,
              men säkert gränshinderfrågor.
            </seg>
            <seg n="f77eb2fe">
              I år har Sverige ordförandeskapet i ministerrådet, och Norge
              har presidentskapet i Nordiska rådet. Båda dessa ordförandeskap
              lyfter i sina programförklaringar fram ungdomsarbetslösheten och
              utbildningsfrågorna när det gäller ungdomar i Norden. Det är oerhört
              bra att man gör det. Just att fixa jobb, särskilt för de unga,
              är den viktigaste utmaningen som vi har framöver.
            </seg>
            <seg n="0513d191">
              Herr talman! Jag ser fram emot en intressant och givande debatt,
              och jag kommer att återkomma i replikskiften, var så säker på
              det.
            </seg>
            <seg n="48f6b783">
              Vi socialdemokrater har några reservationer i detta betänkande
              som vi naturligtvis står bakom, men för tids vinnande yrkar jag
              bifall endast till reservation 1.
            </seg>
          </u>
          <note type="speaker" n="551583e1">
            Anf. 27 JAN LINDHOLM (MP):
          </note>
          <u who="jan_lindholm_73d248" xml:id="i-1cf11eb0ccc8ef66-0" n="cc9eba84" next="i-870311c560e275d6-0"/>
          <note n="60f86c52">
            Herr talman! I utrikesutskottets betänkande 3 om Norden behandlas
            regeringens skrivelse om nordiskt samarbete under 2012 men även
            Nordiska rådets svenska delegations berättelse om sin verksamhet
            under samma år samt ett antal motioner.
          </note>
          <u who="jan_lindholm_73d248" xml:id="i-870311c560e275d6-0" n="cc9eba84" prev="i-1cf11eb0ccc8ef66-0">
            <seg n="e58f54af">
              Miljöpartiet står bakom sex av betänkandets totalt tolv reservationer,
              men för tids vinnande yrkar jag bifall enbart till reservation
              7.
            </seg>
            <seg n="200c3419">
              Redovisningen från regeringen beskriver samarbetet i de nordiska
              ministerråden, ett per politikområde, som utgör den samverkan
              som de nordiska regeringarna bedriver. Redovisningen från den
              svenska delegationen berör arbetet i Nordiska rådet, det vill
              säga det samarbete som sker mellan de nordiska ländernas parlament.
            </seg>
            <seg n="4ef75dd1">
              Att samverkan sker på dessa två nivåer är, trots att det i praktiken
              sker en del samverkan mellan nivåerna i det dagliga arbetet, troligen
              hemligheten bakom dynamiken i det nordiska samarbetet. Ministerråden
              har ansvaret för verkställigheten, och Nordiska rådets funktion
              är att ansvara för initiativ, förankring, pådrivande och naturligtvis
              uppföljning.
            </seg>
            <seg n="477e006b">
              Nordiska rådet bildades 1952 och har alltså 61 år på nacken.
              Regeringarna kom i gång lite senare med sitt samarbete som startade
              först 1971. De ligger alltså 19 år efter parlamenten när det gäller
              erfarenhet av samverkan, och det går inte lika smidigt för dem
              som det gör för oss, eller hur?
            </seg>
            <seg n="01ff8e22">
              Det ständigt pågående arbetet med att fördjupa samarbetet på
              olika områden försvåras också av det faktum att Danmark, Finland
              och Sverige deltar i EU-samarbetet och att Finland och Danmark
              deltar i eurosamarbetet.
            </seg>
            <seg n="904c3294">
              Det är inte alltid så enkelt att identifiera de nya konflikter
              som kan uppstå mellan regelverken i de nordiska ländernas överenskommelser
              när några av länderna fördjupar sitt samarbete inom EU respektive
              inom euron. Detta jobbar vi med hela tiden.
            </seg>
            <seg n="06194fb1">
              Det är inte heller så självklart att det går att hitta lösningar
              för att inom det nordiska samarbetets ram hantera alla nya problem
              som kan uppstå. Personligen tillhör jag dem som värderar den nordiska
              samverkan högre än den på Europanivå. Tvingas vi välja vet jag
              var mitt hjärta hör hemma.
            </seg>
            <seg n="b0d08519">
              Nu är verkligheten inte så enkel att man kan få den struktur
              på det mellanstatliga samarbetet som var och en upplever som optimalt.
              Utvärderingen för 2012 måste självklart utgå från den verksamhet
              som vi gemensamt har byggt upp.
            </seg>
            <seg n="c3223b6f">
              Herr talman! I betänkandet behandlas ett stort antal frågor.
              Det handlar om gemensam infrastruktur, om gemensam regionalpolitik,
              om djurskyddsfrågor och kulturfrågor liksom om gränshinderfrågor.
            </seg>
            <seg n="aad265b7">
              Men Nordiska rådet har även engagerat sig mycket i arktiska frågor,
              exempelvis frågan om säkerhet när klimatförändringarna antas öppna
              upp för sjöfart i det som kallas för Nordost- och Nordvästpassagerna.
              Frågan om gas- och oljeutvinning i Arktis har varit en brännande
              fråga och är det även i dag.
            </seg>
            <seg n="c9f76637">
              Det nordiska samarbetet har med andra ord kommit att vidgas till
              att även omfatta frågor i vår närhet där de nordiska länderna
              uppfattar att de har intressen. Inom Östersjösamarbetet sker samverkan
              med alla länder som avvattnar mot Östersjön, och i Barentsrådet
              samverkar vi med fem ryska regioner som gränsar till Barents hav.
            </seg>
            <seg n="c3185b53">
              Kontakter med andra nätverk av samverkande folkvalda parlament
              förekommer, även om det är i blygsam omfattning. Jag tror att
              kontakterna med de baltiska staternas samarbetsorgan är betydligt
              frekventare än till exempel kontakterna med Beneluxländernas parlamentariska
              råd och de brittiska och irländska parlamentariska motsvarigheterna.
            </seg>
            <seg n="f6f56e80">
              Det pågår alltså en ständig debatt om var det nordiska intresset
              slutar. Med tanke på att vi i Norden har en osedvanligt lång erfarenhet
              av samverkan mellan folkvalda parlament tror jag att vi har en
              hel del erfarenhet som alla andra länder mycket väl kan ha glädje
              av.
            </seg>
            <seg n="49b7061e">
              För oss i Miljöpartiet är det självklart viktigt att kunna bidra
              till att sprida goda demokratiska erfarenheter. Att på olika sätt
              medverka till att Sveriges geografiska omgivning präglas av demokratier
              med befolkningar som har god hälsa och utbildning handlar inte
              bara om någon sorts välvilja, utan självklart finns det även en
              del egoism i detta. Vi lever helt enkelt både tryggare och mer
              harmoniskt i en omvärld av andra stabila demokratier.
            </seg>
            <seg n="3dcf6c2e">
              Om detta råder, som jag förstår saken, inga väsentligt skilda
              åsikter. Trots att några reservationer i betänkandet berör behovet
              av fortsatt fördjupning av samarbetet ser jag inga större motsättningar
              på detta område. Men på några områden finns det tydligare skiljelinjer
              som kanske, herr talman, kan bidra till att vi får en debatt med
              lite mer stuns. Då tänker jag ändå inte ta upp frågan om ett utvidgat
              nordiskt försvarssamarbete eftersom vi har en debatt efter denna
              där den frågan behandlas.
            </seg>
            <seg n="ff1851ea">
              Herr talman! De nordiska länderna är rätt små var för sig, men
              tillsammans kan vi ha ett ganska stort inflytande på den globala
              arenan. Det borde vi kanske utnyttja mer. Inte minst menar vi
              i Miljöpartiet att vi borde samverka mer i Norden när det gäller
              agerandet i förhållande till Europeiska unionen.
            </seg>
            <seg n="97777d2d">
              Herr talman! Det är långt från Köpenhamn till Alta, men det skulle
              inte behöva vara så långt mellan Helsingfors och Oslo. En nordisk
              plan för ett gemensamt nordiskt spårbundet transportnät för både
              gods och persontransporter liksom ett gemensamt nordiskt stamnät
              för el borde vara frågor högst upp på den nordiska agendan.
            </seg>
            <seg n="97775326">
              Med en rakare sträckning mellan Oslo och Helsingfors via Karlstad,
              Örebro och Västerås skulle det inte ens behövas ett så kallat
              höghastighetståg för att komma ned till en restid mellan huvudstäderna
              på cirka två timmar. 250 kilometer i timmen skulle räcka väl.
              Med ett höghastighetståg skulle städerna och deras arbetsmarknader
              bli nästan helt integrerade. Vad skulle inte det betyda i kampen
              om att locka de bästa hit till oss i Norden?
            </seg>
            <seg n="9801630e">
              Med ett dubbelspår för godstrafik från Alta i norr till Köpenhamn
              i söder kanske en orimlig dröm mitt genom den skandinaviska halvön
              skulle samtliga industrier via tvärbanor få en förnämlig kontakt
              till en djuphamn i Alta. Det handlar om den nya handelsvägen till
              Asien som snart är verklighet via Nordostpassagen när klimatförändringen
              öppnar den vägen året runt, vilket jag har påpekat. Man skulle
              också få en väl fungerande transportled via Göteborg och Danmark
              ut i världen och ned till kontinenten. En sådan infrastruktur
              skulle bidra till utveckling av hela Norden.
            </seg>
            <seg n="73acd261">
              I de nordliga delarna av Norge, Finland och Sverige finns stora
              naturrikedomar som skulle kunna bidra till många nya jobb om satsning
              på infrastruktur gjorde dem tillgängliga. Självklart, herr talman,
              måste exploatering av naturrikedomar ske under noggrann miljöprövning
              och övervakning här liksom i resten av våra nordiska länder och
              i världen som helhet.
            </seg>
            <seg n="0d6dd608">
              Vårt gemensamma ansvar för marina system i haven, sjöarna och
              vattendragen måste få en högre prioritering. Det var med stor
              besvikelse vi i Miljöpartiet därför konstaterade att regeringen,
              med utrikesministern i spetsen, inte använde möjligheten att som
              ordförandeland i Arktiska rådet driva frågan om ett stopp för
              utvinning av gas och olja i Arktis. Utrikesministerns påstående
              att Arktiska rådet inte är en lämplig arena för att driva frågan
              har upprört många. Vilken arena skulle kunna vara bättre?
            </seg>
            <seg n="77b48450">
              Frågan om riskerna med gas- och oljeutvinning i Arktis har diskuterats
              även i Nordiska rådets utskott för miljö- och naturresursfrågor.
              Men även där har det varit ett rätt starkt motstånd mot att lyfta
              möjligheterna för inskränkningar i rätten att exploatera norr
              om en utpekad och viss bestämd breddgrad, som man naturligtvis
              kan diskutera.
            </seg>
            <seg n="1b3ebba0">
              Uppfattningen att alla arenor är fel arenor är en alldeles för
              enkel smitväg för dem som inte vill acceptera att de redan kända
              gas- och oljereserverna utanför Arktis är för stora för att vi
              ska kunna bränna upp dem om vi samtidigt vill begränsa klimatförändringen
              till en nivå som vi tror att vi kan leva med.
            </seg>
            <seg n="304ba803">
              Herr talman! Utrikesministern deltar inte i den här debatten
              och kan inte svara för sitt agerande som ordförande i Arktiska
              rådet, men jag utgår från att någon från regeringssidan, exempelvis
              utrikeshandelsministern, i kammaren kommer att redogöra för var
              och hur regeringen driver frågan om begränsningar av utvinning
              av gas och olja i Arktis. Det vore ett hyckleri av stora mått
              om den svenska riksdagen inte kunde slå fast att gas- och oljeutvinning
              i Arktis svårligen kan förenas med en ansvarsfull klimatpolitik.
            </seg>
            <seg n="3b484e7b">
              Kommande generationer skulle uppskatta om riksdagen uppdrog åt
              regeringen att arbeta för ett stopp för olje- och gasutvinning
              i Arktis. I framtidens historieböcker skulle ett tydligt uppdrag
              till regeringen att arbeta för ett moratorium för gas- och oljeutvinning
              i Arktis i väntan på en global konvention som förbjuder utvinning
              beskrivas som banbrytande, framsynt och mycket modigt.
            </seg>
            <seg n="3d724701">
              Skulle det inte kännas bra för dig, ledamot här i kammaren, att
              tillhöra de första politikerna på planeten som tydligt talar om
              att det finns ett större värde i att lämna en naturresurs där
              den ligger, väl innesluten i planeten, än att girigt gräva upp
              den för kortsiktig vinning? Att exempelvis betala ett land för
              att inte exploatera en resurs skulle kunna förvandla den resursen
              till en global egendom, som vi tillsammans kan lämna över till
              kommande generationer.
            </seg>
            <seg n="47f9cb6a">
              Jag är förvånad över att det är så många politiker som tycks
              sträva efter att framstå som okunniga, blinda, kortsiktiga och
              inkonsekventa. Ingen kan i dag skylla på att man inte är informerad.
            </seg>
            <seg n="cf5cfbca">
              Vi vet att ett tvågradersmål och en politik som utgår från att
              bränna alla de redan kända fossila reserverna inte är förenliga.
              Vi vet att ju snabbare vi ställer om från fossilt till förnybart,
              desto större möjligheter har vi att klara tvågradersmålet.
            </seg>
            <seg n="efac3b0d">
              Samtidigt vet vi att den globala livsmedelsförsörjningen kanske
              inte klarar en så stor temperaturförändring. Allt fler forskare
              pekar på att redan vid en global temperaturhöjning på en och en
              halv grad kan många grödor få problem. Fisken är känsligare för
              temperaturhöjningar i haven än vi tidigare har trott, och dricksvattenfrågan
              blir på många håll på planeten mycket ansträngd med en högre temperatur.
            </seg>
            <seg n="04dc5da4">
              Vi vet allt detta, och då vore det rimligt att utgå från den
              kunskapen när beslut fattas. Att Sveriges riksdag inte kan samla
              sig till ett kunskapsunderbyggt beslut om olje- och gasutvinning
              i Arktis tycker jag är sorgligt. Jag yrkar alltså bifall till
              reservation 7.
            </seg>
            <seg n="10ca623f">
              Herr talman! Det nordiska samarbetet skulle kunna utgöra ramen
              för den kraftsamling för framtiden som måste starta på många håll
              i världen. Vi måste ta vårt ansvar. Norden har bättre förutsättningar
              än de flesta områden på vår planet att gå före och visa vad som
              är möjligt. Låt oss använda det nordiska samarbetet i den andan.
            </seg>
          </u>
          <note type="speaker" n="46106a18">
            Anf. 28 BJÖRN SÖDER (SD):
          </note>
          <u who="bjorn_soder_0c1a4c" xml:id="i-b482e5f686c9b2b7-0" n="40854114">
            <seg n="c93ce8e5">
              Herr talman! Den svenska kulturen uppvisar stora likheter med
              våra nordiska grannländers. Denna nordiska kulturgemenskap är
              något som vi i Sverigedemokraterna anser att vårt land bör bejaka
              och bygga vidare på. Det nordiska kultursamarbetet utgör hörnstenen
              i den gemenskap som binder samman de nordiska länderna och återspeglar
              den grund av gemensamma värderingar som vi i de nordiska länderna
              står på.
            </seg>
            <seg n="316087d5">
              I linje med detta vill vi särskilt arbeta för att stärka den
              nordiska identiteten och bredda och fördjupa det nordiska samarbetet.
              De nordiska länderna innehar ett gemensamt kulturarv och gemensamma
              värderingar, och en samverkan mellan länderna är en god nordisk
              tradition.
            </seg>
            <seg n="cc17af6f">
              Nordiska kulturfonden är ett nordiskt samarbetsorgan vars uppgift
              är att i vid bemärkelse främja kultursamarbete mellan de nordiska
              länderna. Nordiska kulturfonden har fem fokusområden som särskilt
              prioriteras, men någon tydlig prioritering att stärka och bevara
              det nordiska kulturarvet finns inte med där. Vårt gemensamma nordiska
              kulturarv binder oss samman, och det är av stor vikt att detta
              gemensamma arv bevaras och stärks. Därför bör Nordiska kulturfonden
              i sina riktlinjer slå fast att aktiviteter som främjar och bevarar
              vårt gemensamma nordiska kulturarv och våra gemensamma traditioner
              ska höra till deras prioriterade fokusområden. Detta anser vi
              att regeringen bör verka för i det nordiska samarbetet.
            </seg>
            <seg n="c3a5ff3d">
              År 2005 beslutade den danska regeringen att ta fram förslag på
              verk som kunde anses vara särskilt värdefulla delar av det danska
              kulturarvet och som tillsammans kunde skapa en dansk kulturkanon.
              De områden som berördes var bland annat arkitektur, bildkonst,
              design, film, litteratur, scenkonst och barnkultur. Projektet
              bidrog starkt till att blåsa liv i den danska kulturdebatten och
              lyfte kulturpolitiken till en helt ny position på den politiska
              och mediala dagordningen.
            </seg>
            <seg n="f804588e">
              I samband med detta föreslog man också att en gemensam nordisk
              litteraturkanon skulle tas fram med motiveringen att öka språkförståelsen
              mellan länderna och värna det gemensamma kulturarvet. Man hoppades
              att denna nordiska litteraturkanon skulle väcka både inspiration
              och debatt i en tid när den nordiska kulturgemenskapen behövde
              synliggöras och förstärkas. Alla de fem nordiska regeringarna
              ställde sig bakom satsningen, och finansieringen skedde via Nordiska
              ministerrådet.
            </seg>
            <seg n="ab56d963">
              Resultatet, Nordisk litteratur til tjeneste , presenterades 2008
              och bidrog till både ökad debatt och ökat intresse kring den nordiska
              kulturen. Vi från Sverigedemokraterna menar att Sverige borde
              ta initiativ till att följa upp denna satsning och med inspiration
              från den danska modellen bidra till att ta fram en ny, bred nordisk
              kulturkanon som även innefattar områden som arkitektur, bildkonst,
              musik och film.
            </seg>
            <seg n="871746f3">
              Utskottets enda respons på detta förslag är att lyfta fram den
              litteraturkanon jag just nämnt samt framföra att man avslog detta
              förra året. Jag tycker dock att frågan är viktigare än så, herr
              talman. Vi tror på det här förslaget och menar att utskottet och
              kammaren här har en möjlighet att på ett positivt sätt bidra till
              svensk och nordisk kulturutveckling.
            </seg>
            <seg n="e0afc011">
              Herr talman! För Sverigedemokraterna har det under en lång tid
              varit centralt att i vår politik värna djurens välbefinnande,
              och vi strävar efter ett samhälle där inga djur utsätts för onödigt
              lidande. Djurskyddet inom de nordiska länderna har långa anor
              och en djup folklig förankring.
            </seg>
            <seg n="9661576c">
              Förbättringspotentialen är dock fortfarande stor, och på vissa
              områden har Norden halkat efter. Enligt bland annat rapporten
              Världens bästa djurskydd från förbundet Djurens rätt är det tveksamt
              om de nordiska länderna kan sägas vara bäst i världen eller ens
              i Europa när det gäller djurskydd. De nordiska länderna borde
              enas om en gemensam målsättning, nämligen att vara världens ledande
              region i frågor som gäller djurskydd och djurens välbefinnande.
            </seg>
            <seg n="112e55ee">
              Ett stort problem är också att det fortfarande finns stora skillnader
              när det gäller djurskyddslagstiftningen och uppföljningen av denna
              mellan de nordiska länderna. Detta bidrar till att skapa ekonomiska
              incitament för ett bristande djurskydd, då ett nordiskt land genom
              en svagare djurskyddslagstiftning kan skaffa sig konkurrensfördelar
              gentemot de övriga nordiska länderna. Ett tydligt exempel på detta
              har varit det förhållandevis svaga djurskyddet inom den danska
              grisnäringen, vilket har gett danska grisbönder ekonomiska fördelar
              i förhållande till svenska grisbönder.
            </seg>
            <seg n="b196f799">
              Andra områden där problematiska skillnader fortfarande kvarstår
              är till exempel reglerna kring slakt och kastrering, pälsdjursuppfödning
              med mera. Även reglerna och formerna för uppföljningen av djurskyddslagstiftningen
              skiljer sig åt mellan länderna.
            </seg>
            <seg n="20bac840">
              Ett annat exempel på behovet av samarbete mellan länderna är
              att en person som belagts med djurförbud på grund av vanvård i
              ett land kan flytta till ett annat nordiskt land och fortsätta
              att bedriva verksamhet. Detta vill vi på sikt förhindra.
            </seg>
            <seg n="a90a17b4">
              Utskottet lyfter i betänkandet fram att en nordisk arbetsgrupp
              inrättats med mål att säkerställa ett effektivt samarbete inom
              djurskydd och livsmedel samt att man har genomfört vissa konferenser
              för erfarenhetsutbyte. Det är något vi välkomnar, men detta måste
              ändå anses vara tämligen halvhjärtade insatser på området.
            </seg>
            <seg n="53245555">
              Vårt förslag och vår önskan är att Sverige inom ramen för såväl
              denna arbetsgrupp som det nordiska samarbetet i stort tydligt
              ska arbeta för att de nordiska länderna i större utsträckning
              än i dag harmoniserar djurskyddslagstiftningen och regelverket
              för att värna djurens välbefinnande och för att bristande djurskydd
              inte ska kunna utgöra en konkurrensfördel inom Norden.
            </seg>
            <seg n="bad01cbf">
              Herr talman! När nya lagar stiftas i de nordiska länderna finns
              stor risk att gränshinder uppstår, eftersom gränshindereffekterna
              inte beaktas förrän i efterhand när de så att säga redan har uppstått.
            </seg>
            <seg n="4b8bd680">
              Finlands Europa- och utrikeshandelsminister Alexander Stubb har
              framfört att det för Finlands del vore praktiskt med en granskning
              av finska lagförslags effekter på detta nordiska samarbete. Ett
              genomförande av detta förslag skulle ha potentiellt positiva effekter
              också för den svenska delen av det nordiska samarbetet, eftersom
              man då kan granska om eventuella nya gränshinder kan uppstå.
            </seg>
            <seg n="268f5ad4">
              Vi anser därför att det vore önskvärt om man i Sverige som ett
              naturligt inslag i lagstiftningsprocessen kunde ta med ett moment
              där effekterna för det nordiska samarbetet om avskaffande av gränshinder
              beaktas. Vi anser att detta skulle underlätta det nordiska samarbetet
              betydligt.
            </seg>
            <seg n="875a4301">
              Herr talman! Vi i Sverigedemokraterna ser det nordiska samarbetet
              som viktigt för vår gemensamma framtid. Det är därför vår mening
              att Sverige aktivt ska sträva efter ett fördjupat nordiskt samarbete
              på många fler områden. Vi avser att fortsätta att driva på för
              att detta ska bli verklighet.
            </seg>
          </u>
          <note n="deec3315">
            Avslutningsvis vill jag yrka bifall till reservationerna 4 och
            6.
          </note>
          <note type="speaker" n="3712109e">
            Anf. 29 MARIANNE BERG (V):
          </note>
          <u who="marianne_berg_919366" xml:id="i-6a4f7c9613a65666-0" n="24a69996">
            <seg n="2b973bcf">
              Herr talman! Samarbetet inom Norden uppskattas av många av oss.
              Det är ett viktigt arbete sedan många år tillbaka, och förhoppningsvis
              ska samarbetet också fortsätta in i framtiden.
            </seg>
            <seg n="ba9dff46">
              Grundpelarna är demokrati, rättvisa, jämställdhet och jämlikhet.
              Det är något vi gemensamt bär och som vi till varje pris måste
              värna och arbeta vidare med för att nå upp till de olika mål vi
              har satt upp. Det är nämligen bara att konstatera att dessa värdegrunder
              har satts ur spel och kommit i skymundan i många länder i Europa.
              Därför är det så viktigt att vi gemensamt i Norden verkligen står
              upp för dessa grunder står upp för mänskliga rättigheter.
            </seg>
            <seg n="e615922c">
              Vi har på många plan i det nordiska arbetet jobbat väldigt framgångsrikt.
              Naturligtvis har vi dock utmaningar som knackar på dörren, både
              inom Norden och i förhållande till övriga världen, och visst anser
              jag att Nordiska rådet kanske behöver bli lite vassare och lite
              mer effektivt.
            </seg>
            <seg n="2e336f1d">
              Herr talman! Under det nuvarande svenska ordförandeskapet har
              fokus bland annat lagts på arbetslösheten. Det ser jag verkligen
              som positivt, och jag hoppas på ett jättebra resultat. Det handlar
              om att vi inte ska tappa en hel generation, speciellt med tanke
              på att Sverige toppar listan gällande ungdomsarbetslösheten var
              fjärde ungdom upp till 25 år är i dag utan arbete eller utbildningsplats.
              Det är illa och skrämmande, och jag hoppas i detta arbete på en
              explosion av jobb, utbildningsplatser och lärlingsplatser så att
              vi ser att antalet arbetslösa ungdomar minskar och att vi får
              en positiv framtidstro. Som jag sade tidigare har vi nämligen
              inte råd att tappa en hel generation.
            </seg>
            <seg n="d94a62c9">
              Herr talman! Jag vill lägga fokus på Arktis, för det är ett viktigt
              område. Under vårt ordförandeskap fram till maj i år gjordes det
              inte särskilt mycket för att skydda miljön i Arktis eller skapa
              skydd mot oljeborrning där. Kanske berodde det på att vår utrikesminister
              Carl Bildt var ordförande i Arktiska rådet. Med tanke på hans
              förflutna inom olje- och gasutvinningsområdet kanske det inte
              precis är förvånande, men däremot väldigt sorgligt och bedrövligt,
              att Sveriges agerande var så lamt. Det är bedrövligt och sorgligt
              att regeringen inte gjorde sitt yttersta för att driva på för
              en värld som utvecklar energiförsörjning på ett säkert och miljövänligt
              sätt.
            </seg>
            <seg n="7db7dc8e">
              Under vårt ordförandeskap handlade det många gånger om att förhandla
              om hur mycket ansvar oljebolagen ska ta om en oljekatastrof skulle
              inträffa. Men tänk efter: Om en oljekatastrof skulle inträffa,
              mina vänner, är det troligtvis för sent att agera och kunna rädda
              området och dess omnejd.
            </seg>
            <seg n="08cc9002">
              Lena Ek, centerpartist och Sveriges miljöminister, har varit
              tydlig i frågan och sagt: Oljeutvinning i ett så känsligt område
              som Arktis är inte acceptabelt med tanke på den stora olycksrisken
              och den näst intill omöjliga uppgiften att sanera oljeutsläpp.
            </seg>
            <seg n="4029372d">
              Vad vi och övriga världen måste göra är att minska och definitivt
              inte öka vårt beroende av fossila bränslen. Vi i Norden och vi
              i Sverige måste sätta stopp. Vi kan inte lämna över miljö- och
              klimatfrågorna till våra barn generation efter generation. Vi
              måste agera, och vi måste agera nu.
            </seg>
            <seg n="8232553d">
              Herr talman! Vänsterpartiet anser att Antarktis ska omfattas
              av ett miljöskyddsprotokoll som förbjuder utvinning av naturtillgångar
              under minst 50 år. Vi vill se en liknande reglering för Arktis.
              Sverige bör verka för en konvention för Arktis som förbjuder exploatering
              av regionens olje- och gastillgångar under de kommande 100 åren.
              I väntan på att den konventionen är plats anser Vänsterpartiet
              att Sverige ska agera för ett moratorium för olje- och gasutvinning
              i Arktis.
            </seg>
            <seg n="c7a34648">
              Under Arktis beräknas så mycket som 25 procent av världens oupptäckta
              olje- och gasreserver finnas. Detta genererar pengar, pengar,
              pengar. Miljarder och åter miljarder kommer att sättas i rullning.
            </seg>
            <seg n="55d66a02">
              I dag gör fem länder anspråk på delar av Arktis: Ryssland, USA,
              Kanada, Norge och Danmark. Allt fler länders blickar riktas dock
              mot Arktis, men det betyder inte en ökad risk för konflikter.
              Det finns goda exempel i regionen på hur säkerhetspolitiska spänningar
              kan omsättas i positivt samarbete.
            </seg>
            <seg n="28c6767d">
              Men det ser ändå problematiskt och lite skrämmande ut. Rysslands
              och Norges anspråk backas också upp militärt. Båda länderna är
              på väg att skapa arktiska bataljoner som ska vara redo att skydda
              nationella intressen. Det är skrämmande. Vid utvinning där penningar
              flödar kan detta vara något som kan få bägaren att rinna över
              och konflikten att bli ett faktum. Det är inte osannolikt att
              det kan leda till militära konflikter.
            </seg>
            <seg n="17f0a98b">
              Är det detta vi vill ha? Nej, naturligtvis inte. Vi måste ha
              i minnet att flera av de stater som i dag visar allt större intresse
              för Arktis har kärnvapen. Det är skrämmande. Sverige måste kunna
              ta initiativ till att Arktis blir en zon fri från massförstörelsevapen.
            </seg>
            <seg n="dc904c36">
              Herr talman! Norden har ett positivt samarbete med både Ryssland
              och de baltiska staterna. Jag tycker att det är bra, men jag anser
              att vi glömmer att trycka på och verkligen betona de mänskliga
              rättigheterna i mötena med ländernas representanter. Vi måste
              ställa tydligare krav på jämställdhet och jämlikhet.
            </seg>
            <seg n="7d5f81cf">
              Vi måste också vara tydliga när det gäller hbt-personers rättigheter.
              I vissa länder trakasseras de så gott som dagligen. Våld och hot
              är vanligt förekommande. De utestängs från arbete, blir avskedade
              och så vidare. Jag skulle önska att dessa frågor oftare stod på
              dagordningen vid möten med dessa länders representanter. Alla
              människors lika värde, oavsett klass, kön, etnicitet eller sexuell
              läggning, måste tydligare upp på den nordiska dagordningen.
            </seg>
          </u>
          <note n="a300d10b">
            Herr talman! Med detta yrkar jag bifall till reservationerna
            1 och 7 i detta betänkande.
          </note>
          <note type="speaker" n="eca35e5d">
            Anf. 30 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_63309b" xml:id="i-70ebd72204093732-0" n="99a33e21">
            <seg n="869f31c1">
              Ja, jag vill leva, jag vill dö i Norden. Så lyder de sista två
              raderna i Sveriges nationalsång. Jag tror att det var Richard
              Dybecks avsikt att få våra hjärtan att banka särskilt hårt när
              vi hör dessa ord. Nationalsången väcker den stolthet vi känner
              över att få leva och bo i Norden, och vi har så många områden
              som knyter oss samman.
            </seg>
            <seg n="d615b9ee">
              Herr talman! Det nordiska samarbetet har en stark, folklig förankring.
              Samarbetet utgår ifrån ett gemensamt kulturarv och vilar på gemensamma
              värderingar i fråga om demokrati, rättvisa och rättsstat. Det
              nordiska samarbetet är politiskt, ekonomiskt och kulturellt förankrat
              och är viktigt i europeiskt och internationellt samarbete. Den
              nordiska gemenskapen arbetar för ett starkt Norden i ett starkt
              Europa. Vi är ca 26 miljoner människor som bor i Norden. Det motsvarar
              ungefär en tredjedel av Tysklands befolkning.
            </seg>
            <seg n="e99c87c4">
              Herr talman! Sverige är sedan årsskiftet ordförandeland i Nordiska
              ministerrådet. Utgångspunkten för det svenska ordförandeskapet
              i Nordiska ministerrådet 2013 är den nordiska samhällsmodellen.
              I Sveriges ordförandeprogram för Nordiska ministerrådet 2013,
              Den nordiska modellen i en ny tid, slås fast att det nordiska
              samarbetet ska stärka nordiska och regionala intressen och värderingar
              i en global omvärld.
            </seg>
            <seg n="b0ead7a9">
              Sverige ska särskilt prioritera frågor om hur vi bekämpar utanförskap,
              inte minst arbetslöshet bland unga, och hur vi ökar konkurrenskraften
              samtidigt som vi skapar ett hållbart samhälle med höga välfärdsambitioner.
              Frågor om avskaffande av gränshinder och om de demografiska utmaningarna
              framöver tas upp i Sveriges ordförandeskapsprogram och är även
              de av stor betydelse.
            </seg>
            <seg n="27c328f9">
              Nordiska rådets roll är att ta initiativ där man ser problem
              som kan lösas på nordisk nivå eller där nya möjligheter kan tas
              till vara genom nordiskt samarbete. Det är kort och gott frågor
              som gör nordisk nytta.
            </seg>
            <seg n="76a6b1e2">
              Herr talman! Norden har sedan lång tid tillbaka en gemensam arbetsmarknad.
              Genom utbytet av arbetskraft har de nordiska länderna sedan 1950-talet
              kunnat utjämna obalansen mellan länder som har hög arbetslöshet
              respektive stort behov av arbetskraft.
            </seg>
            <seg n="7f85d9c8">
              Genom den gemensamma nordiska arbetsmarknaden har de nordiska
              länderna kunnat hantera konjunktursvängningarna bättre och har
              därmed utvecklats bättre än vad som annars skulle ha varit fallet.
              Också i dag går betydande arbetskraftsströmmar mellan de nordiska
              länderna. Även det nordiska näringslivet har blivit alltmer integrerat,
              inte minst under det senaste decenniet.
            </seg>
            <seg n="26c36906">
              Det formella nordiska samarbetet inleddes utifrån tanken att
              medborgare ska kunna röra sig fritt mellan de nordiska länderna,
              välja var de vill bo och arbeta samt driva företag eller annan
              verksamhet utan att hindras av nationsgränserna. Den nordiska
              passunionen, den gemensamma arbetsmarknaden och den nordiska socialkonventionen
              visar tydligt på betydelsen av detta. Det innebär med andra ord
              nordisk nytta.
            </seg>
            <seg n="8e97d6e7">
              Herr talman! För att motverka och avskaffa gränshinder har flera
              olika funktioner skapats. Mer än tio gränshinder mellan de nordiska
              länderna avskaffades under förra året, och det har fattats beslut
              om att inrätta en ombudsmannainstans för gränshinder. Avskaffandet
              av gränshinder har gjort att rörligheten för den som vill studera,
              arbeta eller leva i ett annat nordiskt land underlättas. Ombudsmannasystemet,
              som ska göra det lättare för en enskild nordisk medborgare att
              framföra klagomål relaterade till gränshinder, byggs upp under
              detta år allt för att göra nordisk nytta.
            </seg>
            <seg n="391984b2">
              Herr talman! Norden är en viktig exportmarknad för Sverige. Uppskattningsvis
              drygt 10 procent av allt som produceras i Sverige exporteras till
              övriga nordiska länder. I fråga om landsbygdspolitik och regionalpolitisk
              utveckling finns det i Norden en lång tradition av regionalpolitiskt
              samarbete som bland annat har sin grund i vår gemensamma historia
              och kultur och även de likheter vi har i de sociala välfärdssystemen
              och de demokratiska styrformerna. Inte minst har gränsregionalt
              samarbete ägt rum sedan lång tid tillbaka, och det har spelat
              en viktig roll för att skapa fungerande och integrerade samhällen
              i regioner längs nationella gränser.
            </seg>
            <seg n="e068dfaa">
              En positiv händelse under förra året var att vår samarbetsminister
              Ewa Björling kunde inviga Nordkalottens gränstjänst i Haparanda-Tornio.
              Det innebär att det nu finns regionala informationstjänster längs
              gränserna till Sveriges tre grannstater. Det här leder till nordisk
              nytta.
            </seg>
            <seg n="f1e8f63f">
              Herr talman! Arktis genomgår omfattande förändringar som kommer
              att ha stor påverkan på hela den norra regionen och även på stora
              delar av den övriga världen. Förändringarna påskyndas genom en
              samverkan mellan klimatförändringar och ökad mänsklig aktivitet.
              Potentialen blir större för sjötransporter, för utvinning av naturresurser
              och för fiske och turism. Förändringarna i klimatet påverkar även
              urfolkens kulturer och deras traditionella näringar. Samtidigt
              kan det ökade näringslivsintresset för de arktiska områdena skapa
              möjligheter till ekonomiskt mer fördelaktiga levnadsförhållanden.
            </seg>
            <seg n="364f9400">
              Frågor som rör Arktis blir alltmer sammansatta och dynamiska.
              Frågor som rör affärsverksamhet, miljö, urfolkens villkor, säkerhet
              och politik måste vägas mot varandra och integreras.
            </seg>
            <seg n="80b9c91c">
              En svensk strategi för den arktiska regionen beslutades av regeringen
              i maj 2011. Strategin lyfter fram Sveriges prioriteringar och
              hur Sveriges politik för det arktiska området bör utvecklas. Under
              Sveriges ordförandeskap i Arktiska rådet var huvudprioriteringarna
              miljö och klimat, befolkningen, haven och ett starkare arktiskt
              råd. I programmet underströks att de arbetsgrupper som rådet har
              bör koppla sina vetenskapligt grundade rapporter till konkret
              beslutsfattande och policy.
            </seg>
          </u>
          <note n="4dac5cba">
            Herr talman! Jag avslutar med att yrka avslag på alla motioner
            och yrka bifall till förslaget i utrikesutskottets betänkande
            UU3 samt till att vi lägger regeringens skrivelse till handlingarna.
          </note>
          <note type="speaker" n="8a1adceb">
            Anf. 31 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-0" n="a4710142">
            <seg n="90400db1">
              Herr talman! Jag har, under de tre fyra år som jag har varit
              ordförande för Nordiska rådets svenska delegation och då jag lyssnat
              till många debatter i hela Norden och även här i kammaren, kommit
              att fundera över begreppet nordisk nytta som ofta används. Det
              tycker jag är ett starkt begrepp att använda i de här sammanhangen.
              Jag har hört ledamoten, inte minst under föregående års debatt,
              prata mycket om nordisk nytta. Du pratar om nordisk nytta, och
              vi har ett ordförandeprogram som beskriver att vi ska bekämpa
              utanförskapet och bekämpa och minska ungdomsarbetslösheten. Man
              talar om den nordiska nyttan och samtidigt om att vi ska bekämpa
              utanförskapet på en mängd områden och särskilt få ned ungdomsarbetslösheten.
              Det har jag hört i några års tid nu.
            </seg>
            <seg n="6d25ba6a">
              Vad är nordisk nytta för dig och för mig? Jag tror att vi ser
              lite olika på vad nordisk nytta är, i vart fall på hur vi ska
              lösa problemen. Jag skulle vilja ha en förklaring från riksdagsledamoten
              av hur lösningarna ska se ut. Hur ska man få ned det här utanförskapet
              som trots allt har vuxit under en mängd år? Hur ska man få ned
              ungdomsarbetslösheten i Norden? Den har vuxit, och Sverige toppar
              statistiken.
            </seg>
            <seg n="bd7e4968">
              Hur ser det här ut för dig?
            </seg>
          </u>
          <note type="speaker" n="bab73f15">
            Anf. 32 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_63309b" xml:id="i-70ebd72204093732-1" n="99a33e21">
            <seg n="ef15efab">
              Herr talman! Jag tycker att nordisk nytta är precis vad Nordiska
              rådet står för. Karin Åström får gärna ha uppfattningen att det
              är ett starkt begrepp, för det är precis vad det handlar om. Allt
              vi gör inom Nordiska rådet gör vi för att vi ska kunna uppnå nordisk
              nytta. Det tycker jag att vi har bevisat tydligt, framför allt
              genom att det avskaffas minst tio gränshinder per år för att det
              ska bli enklare att ha en gemensam struktur och gemensamma möjligheter
              att leva, bo och arbeta i Norden.
            </seg>
            <seg n="9157e7c3">
              Jag tycker dessutom att det exempel som jag tog upp om att vår
              samarbetsminister Ewa Björling förra året invigde ett nytt gränshinderkontor,
              i dina hemtrakter, Karin Åström, i Haparanda-Tornio för att underlätta
              för ett nordiskt samarbete i de trakterna visar på att vi gör
              nordisk nytta.
            </seg>
            <seg n="a2eda035">
              Vi kan gå vidare med ett antal exempel när det gäller att Nordiska
              rådet lyfter fram behovet och betydelsen av att göra nordisk nytta.
              Vi har en gemensam nordisk arbetsmarknad för att skapa nordisk
              nytta och göra det lättare, framför allt för våra ungdomar, att
              arbeta i hela Norden.
            </seg>
          </u>
          <note type="speaker" n="e98af0e9">
            Anf. 33 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-1" n="a4710142">
            <seg n="b9954d6b">
              Herr talman! Utanförskapet har vuxit rekordartat. I fjol togs
              en rapport om ungdomar fram av Nordiska rådet. Där visade man
              att i framtiden kommer över 300 000 ungdomar under 25 år att leva
              i utanförskap. Rapporten togs fram i Nordiska rådet med utgångspunkt
              i att vi såg att detta sedan några år tillbaka växte.
            </seg>
            <seg n="fd25638e">
              Nordisk nytta tycker jag, efter att ha hört begreppet under ett
              antal år, inte att man åstadkommer genom att starta gränshinderkontor.
              Det är naturligtvis bra att vi har dem, för gränsproblematiken
              kommer ständigt att pågå, beroende på att en del länder är kopplade
              till EU-direktiv och en del länder inte har direktiv som påverkar
              lagstiftning över gränser. Det är alltså oerhört bra att vi har
              gränshinderkontoren. Men fortfarande har den nordiska nyttan inte,
              tycker jag mig se, gett de konkreta resultat som Elisabeth Björnsdotter
              Rahm pratar om.
            </seg>
            <seg n="db7c0d86">
              Antalet ungdomar i utanförskap och antalet unga arbetslösa har
              faktiskt ökat. Där är det Sverige som toppar. De andra nordiska
              länderna ligger betydligt bättre till när det gäller den frågan.
              De andra nordiska länderna, bland annat Finland, Danmark och Norge
              som ligger oss närmast, har för länge sedan gått in och gjort
              kraftfulla satsningar då det gäller att få unga i arbete och i
              utbildning.
            </seg>
            <seg n="0dd22740">
              Vi socialdemokrater och ni moderater har helt olika syn på vad
              nordisk nytta är, framför allt när det gäller vilka insatser vi
              väljer att göra.
            </seg>
          </u>
          <note type="speaker" n="c18378f4">
            Anf. 34 ELISABETH BJÖRNSDOTTER RAHM (M) replik:
          </note>
          <u who="elisabeth_bjornsdotter_rahm_63309b" xml:id="i-4734631d9c288e8f-0" n="99a33e21" next="i-79f0fddb2c0b6bba-0">
            <seg n="91055b78">
              Herr talman! Ja, det är säkert så att vi moderater och ni socialdemokrater
              har olika syn på vad nordisk nytta är. Det kan jag kanske förstå
              också, eftersom den socialdemokratiska delen inte ser alla de
              åtgärder som vidtas för att lyfta fram den nordiska nyttan inom
              Nordiska rådet.
            </seg>
            <seg n="a8440ebd">
              Vi har vidtagit en rad olika förbättringsåtgärder inom Norden
              för att förstärka möjligheterna till en bredare arbetsmarknad,
              för att lyfta upp alla de sociala konventioner vi har i Norden,
              för att göra det enklare för ungdomar och andra att arbeta och
              studera i Norden. Tillsammans ska vi bilda ett starkt Norden,
              för det behövs. Jag tror på ett starkt Norden så att vi ska kunna
              göra nordisk nytta.
            </seg>
          </u>
          <note n="029259da">
            Anf. 35 ANITA BRODÉN (FP):
          </note>
          <u who="elisabeth_bjornsdotter_rahm_63309b" xml:id="i-79f0fddb2c0b6bba-0" n="99a33e21" prev="i-4734631d9c288e8f-0">
            <seg n="eaa1f505">
              Herr talman! Det nordiska samarbetet är av stor vikt för Sverige.
              Att samverka, knyta kontakter och utbyta information är en god
              nordisk tradition. Tillsammans bildar de nordiska länderna en
              stark kraft för att möta utmaningar och skapa nya möjligheter.
            </seg>
            <seg n="ee601f21">
              Dessa meningar är hämtade från en regeringsskrivelse avseende
              Norden och sammanfattar på ett mycket bra sätt värdet av nordiskt
              samarbete, en modell som i en internationell jämförelse är unik.
              Som vi redan hört i debatten är Sverige under detta år ordförandeland
              för Nordiska ministerrådet och har särskilt pekat ut ett gemensamt
              arbete för att bekämpa utanförskap och ungdomsarbetslöshet samt
              främja ett samhälle som är hållbart och kan skapa ökad konkurrenskraft.
            </seg>
            <seg n="76623e1f">
              Det nordiska samarbetet handlar om möten och beslut på många
              plan men också om möjligheter att underlätta för resor, boende,
              studier och arbete. Färre gränshinder är en förutsättning för
              att ytterligare kunna möjliggöra detta, och då är det nödvändigt
              att vi inte skapar gränshinder eller problem i ett annat land
              detta om vi lyckas satsa på en ny lag i vårt land. Nu har vi medverkat
              till att tio gränshinder årligen försvinner. Samtidigt måste vi
              ha ansvar och tillse att inga nya gränshinder uppstår.
            </seg>
            <seg n="a1e7e481">
              Vi har Gränshinderforum, ombudsmannasystem och Hallå Norden som
              har till uppgift att informera om och finna lösningar på konkreta
              gränshinder. Vi har också en fantastisk möjlighet genom Nefco,
              Nordic Environment Finance Corporation, som är ett miljöfinansieringsinstitut.
              De nordiska länderna har bidragit till en positiv utveckling av
              miljösituationen i våra östliga grannländer, särskilt Ryssland
              och Ukraina. Här finns en hel rad investeringssatsningar och projekt
              när det till exempel gäller energihushållning, biobränslen, avloppsrening
              och miljövänlig produktion. Det är positivt och en nordisk nytta,
              skulle jag vilja säga med tanke på den tidigare debatten.
            </seg>
            <seg n="e3e8c0ea">
              Herr talman! Nordiska ministerrådet har ganska nyligen antagit
              ett miljöhandlingsprogram för 20132018. Jag tycker att det är
              ett alldeles utmärkt program. Det är framåtsyftande. Det är en
              ambitiös fortsättning på ett framgångsrikt och långvarigt nordiskt
              samarbete kring miljöpolitiken. Här tar man bland annat upp den
              gröna samhällsutvecklingen, klimatförändringarna, den biologiska
              mångfalden och knyter även hälsoperspektivet till samarbetet.
            </seg>
            <seg n="80c4d080">
              Jag skulle vilja säga att det starka samarbetet är ytterligare
              en nordisk nytta. Det starka samarbetet i Norden innebär en stark
              röst också i Europasamarbetet, vilket är nödvändigt inför framtiden.
              Vi vet att nordiskt arbete inom exempelvis kemikalieområdet, Östersjöområdet
              och återvinningsområdet har gett genomslag i EU-arbetet. Ett hållbart
              brukande av våra jordar, skogar och havs- och fiskeresurser har
              samordnats inom Nordiska rådets arbete bland annat genom att vi
              tagit del av och haft synpunkter på EU:s grönböcker.
            </seg>
            <seg n="1c7dc2db">
              Herr talman! Kombinationen av klimatförändringar och nya teknologier
              har gjort att det arktiska området väcker ett allt större intresse,
              inte enbart i de arktiska staterna utan globalt. Det finns stora
              naturresurser i form av olja, gas och mineraler både på land och
              under havsbottnen i det arktiska området.
            </seg>
            <seg n="d120caf8">
              Samtidigt vet vi att uppvärmningen av Arktis har ökat dubbelt
              så snabbt som det globala genomsnittet sedan 1980-talet, vilket
              innebär enorma utmaningar för att kunna hejda dess påverkan på
              det sköra ekosystemet och hindra accelererande klimatförändringar
              en påverkan som direkt berör många av de fyra miljonerna människor,
              varav 10 procent tillhör urfolken och vilkas livsexistens är hotad.
              Urfolkens rätt att bevara sina traditionella näringar samt utveckla
              sin identitet, kultur och kunskapsöverföring behöver vidmakthållas.
            </seg>
            <seg n="7c369aad">
              Herr talman! Sverige har, som vi hört, varit ordförandeland i
              Arktiska rådet under två år. Arktiska rådet är ett mellanstatligt
              organ och består av de åtta arktiska länderna samt sex organisationer,
              som bland annat representerar urfolken. Dessutom ingår 26 observatörer
              bland vilka kan nämnas Kina och EU. Även Nordiska ministerrådet
              och Nordiska rådet finns med i det sammanhanget. Arktiska rådet
              behandlar bland annat frågor om hållbar utveckling och miljöskydd
              i Arktis.
            </seg>
            <seg n="45bc504a">
              År 2011 antog Sverige sin första arktiska strategi någonsin.
              Det tycker jag är betydelsefullt och stort. Vi har lyckats få
              igenom två bindande avtal och dessutom arbetat med utsläppsminskningar
              av sot. En ytterligare positiv sak är upprättandet av det ständiga
              sekretariatet i Tromsö, vilket stärker Arktiska rådets möjligheter
              att arbeta.
            </seg>
            <seg n="34e6afa1">
              Herr talman! Trots dessa framgångar, som jag verkligen tycker
              är viktiga att lyfta fram, har vi stora utmaningar framför oss,
              och därför krävs ännu kraftfullare insatser också från vårt håll.
              Det är förvisso sant att länder har rätt att använda sina naturresurser,
              och det är givetvis positivt med ekonomisk utveckling och företagande.
              Det är något som alliansregeringen verkligen hyllar. Men det måste
              ske på ett hållbart sätt. Miljön känner inte några nationsgränser.
              Därför måste vi ha rätt att agera för att stoppa miljöförstöring,
              även om det sker inom en annan nations gränser. Det är inte acceptabelt
              att andra länders företag utnyttjar naturresurser utan motkrav
              i form av återställargaranti, intäkter och avfallsåtervinning,
              för att nämna några exempel.
            </seg>
            <seg n="ce4311f4">
              I en nyligen presenterad rapport från Riksrevisionen framkommer
              kritik mot regeringens förda Arktispolitik, framför allt mot Arktiska
              rådets arbete. Kritiken gäller bland annat brist på transparens,
              brist på information till riksdagen, brist på svensk implementering
              av Arktiska rådets rekommendationer samt ett otydligt myndighetsansvar.
              Det är kritik som vi måste ta på största allvar. Jag vet att det
              arbetet samt redovisningen och debatten kommer att ske efter sommaruppehållet.
            </seg>
            <seg n="20688914">
              Det är därför, herr talman, välkommet att utrikesutskottet i
              betänkandet som behandlar Norden har en skrivning som tydligt,
              och tydligare än tidigare, markerar följande: Det finns områden
              som är extra känsliga och bör skyddas mot oljeutvinning och annan
              aktivitet som kan störa. Det är därför Sveriges uppgift att verka
              för att eventuell utvinning av naturresurser sker med högsta möjliga
              säkerhetskrav och att känsliga områden skyddas. Sverige är och
              kommer att fortsätta att vara aktivt i det internationella samarbetet
              för att skydda den unika miljön i Arktis Sverige anser att starka
              hänsynskrav och hårda begränsningar vad gäller oljehantering är
              nödvändiga i de arktiska havsområdena och Sverige verkar för att
              särskilt känsliga områden ska skyddas från exploatering.
            </seg>
            <seg n="20d88477">
              Jag välkomnar denna vilja och ansats och förväntar mig att Sverige
              även efter att ha överlämnat ordförandeklubban till Kanada kommer
              att vara ytterst pådrivande.
            </seg>
            <seg n="82d191bd">
              Herr talman! Jag vill avsluta med en helt annan sak. De skandinaviska
              språken har varit en viktig brygga för åtskilliga möten, varför
              vi i Sverige värdesatt den tvåspråkiga kulturen i Finland, där
              svenskan haft en viktig plats. De populistiska strömningar som
              vi inte minst i det senaste valet noterade kring krav att minska
              studiemöjligheter i svenska kan säkerligen bottna i en historia
              där den svenskspråkiga minoriteten utgjorde en maktelit. Om det
              är så bör vi ta det på stort allvar och arbeta i alla nordiska
              samarbetsforum på ett ännu djupare sätt.
            </seg>
            <seg n="024a2859">
              Herr talman! Svenska Folkpartiets vice ordförande i Finland Päivi
              Storgård utsattes för en tid sedan för allvarliga hot. Hon tolkade
              de mordhot hon utsatts för som en språkfråga där finlandssvenskarna
              blivit en måltavla.
            </seg>
            <seg n="2dea892d">
              Detta ger oss här i dag en anledning att på ett ännu bättre sätt
              arbeta för att involvera det finskspråkiga Finland på folklig
              nivå i det nordiska samarbetet, att på ett positivt sätt främja
              tvåspråkigheten och att gemensamt bekämpa hot riktade mot beslutsfattare.
            </seg>
          </u>
          <note n="ff919b8e">
            Herr talman! Med detta yrkar jag bifall till utskottets förslag
            i betänkandet och avslag på samtliga yrkanden.
          </note>
          <note type="speaker" n="6bfb719e">
            Anf. 36 JAN LINDHOLM (MP) replik:
          </note>
          <u who="jan_lindholm_73d248" xml:id="i-1cf11eb0ccc8ef66-1" n="cc9eba84" next="i-870311c560e275d6-1">
            <seg n="4e834856">
              Herr talman! Jag vet att Folkpartiet har en lång historia av
              ett starkt miljöengagemang. Jag vet också att Anita Brodén personligen
              är mycket engagerad i att värna och skydda vår natur och miljö.
            </seg>
            <seg n="950fcd0e">
              Jag tog fasta på den delen i Anita Brodéns anförande som handlade
              om olje- och gasutvinning och utvinning av mineraler i Arktis.
              Vi har också rest i området tillsammans. Vi har inom ramen för
              miljö- och naturresursutskottet i Nordiska rådet fått väldigt
              mycket information.
            </seg>
            <seg n="bd9f063b">
              Jag är helt övertygad om att vi på detta område har väldigt likartade
              ambitioner när det gäller att skydda. Jag skulle därför vilja
              få lite utbroderat kring de formuleringar som Anita Brodén hade
              i anförandet. Det handlade om att stoppa miljöförstöring. Det
              var en formulering. Det skulle även ske i även andra länder där
              det var skyddat. Det nämndes att särskilt sårbara områden ska
              skyddas från exploatering.
            </seg>
            <seg n="bc9b3e5e">
              Det vore intressant att få höra om man från Folkpartiets sida
              har funderat på vad särskilt sårbara områden är. Vi har ett skydd
              för Antarktis som är geografiskt. Är det någonting åt det hållet
              man tänker sig här, eller är det specifikt utpekade områden där
              man kan visa på speciella arters fortplantningsområden i havet
              eller någonting sådant som skulle kunna ligga till grund för att
              peka ut särskilt sårbara områden?
            </seg>
          </u>
          <note n="a5d07a89">
            Anf. 37 ANITA BRODÉN (FP) replik:
          </note>
          <u who="jan_lindholm_73d248" xml:id="i-870311c560e275d6-1" n="cc9eba84" prev="i-1cf11eb0ccc8ef66-1">
            <seg n="9699ff95">
              Herr talman! Tack för frågorna! Jag ska försöka att ta dem undan
              för undan.
            </seg>
            <seg n="c06a87f5">
              Särskilt sårbara områden i det här fallet vad gäller olje- och
              gasutvinning anser jag och vi är de marina områdena. Därför är
              det viktigt att man fokuserar mycket på marina områden.
            </seg>
            <seg n="3a8586a1">
              Vi vet svårigheterna i detta isfyllda hav. Skulle det hända en
              oljeolycka i arktiska marina vatten skulle det få dramatiska konsekvenser.
              Det finns inte möjlighet att absorbera oljan. Det finns inte möjlighet
              att på något sätt ta hand om oljespill, som det finns möjligheter
              till i andra vatten. Den bedömning som görs är att det definitivt
              är det allvarligaste.
            </seg>
            <seg n="d8b2934f">
              Det går inte att jämföra Antarktis och Arktis så lätt som jag
              ibland kanske upplever att företrädare för Miljöpartiet eller
              miljörörelsen gör. Den stora skillnaden är att det bor människor
              i Arktis. Vi har hört att det här bor över 4 miljoner människor.
              Av befolkningen i den delen tillhör 10 procent urbefolkningen
              som lever av naturresurserna.
            </seg>
            <seg n="43a0652f">
              Det är viktigt att man i dialog med människorna kan komma fram
              till: Hur kan vi nyttja naturresurserna på ett hållbart sätt?
              Vilka delar är det nödvändigt att vi skyddar från exploatering
              över huvud taget?
            </seg>
            <seg n="84f63fd5">
              Att säga att man ska upprätta ett reservat över hela Arktis så
              som man har gjort i Antarktis är givetvis inte möjligt. Vi vet
              dessutom att om vi räknar polcirkeln eller andra delar det finns
              olika beräkningsmodeller inkluderar det också många landområden.
            </seg>
          </u>
          <note type="speaker" n="a8c0b8f0">
            Anf. 38 JAN LINDHOLM (MP) replik:
          </note>
          <u who="jan_lindholm_73d248" xml:id="i-1cf11eb0ccc8ef66-2" n="cc9eba84" next="i-870311c560e275d6-2">
            <seg n="38ccd6aa">
              Herr talman! Det beror helt och hållet på hur man definierar
              det. Det är därför jag frågar om särskilt sårbara områden. Om
              man till exempel skulle sätta en exploateringsgräns norr om 80:e
              breddgraden har vi möjligen två fasta bosättningar. Man skulle
              naturligtvis kunna tänka sig en annan breddgrad. Det skulle vara
              intressant att diskutera.
            </seg>
            <seg n="41cc5f2a">
              Särskilt sårbara områden handlar nästan till 100 procent om vatten
              och is på vatten. Där är vi överens om att problematiken är att
              ta hand om oljespill vid ett eventuellt läckage. Vi är också överens
              om att det handlar om att ta hand om de människor som ska arbeta
              i sådana områden där det inte finns någon större möjlighet att
              hjälpa människor om de skulle råka ut för en större olycka. Det
              finns inga räddningssystem. Det är långt från civilisationen.
            </seg>
            <seg n="012dfe8a">
              Det skulle vara intressant om vi kunde ha en diskussion i Sveriges
              riksdag om var vi ska sätta ambitionen. Vi talar från vårt partis
              sida om att vi vill ha ett generellt exploateringsförbud. Vi är
              beredda att arbeta för att man ska ha en global kostnadsersättning
              för att de ursprungsfolk som finns i området, som Anita Brodén
              nämner, skulle få en kompensation för att inte utnyttja resurserna.
              Vi ser att det utgör en risk för hela världen. Därför borde hela
              världen vara med och betala det.
            </seg>
            <seg n="303b16b4">
              Jag ser fram emot att vi kan ha en diskussion om just begreppet
              särskilt sårbara områden. Om vi kan komma överens om det vore
              det väldigt bra.
            </seg>
          </u>
          <note n="5f1857d0">
            Anf. 39 ANITA BRODÉN (FP) replik:
          </note>
          <u who="jan_lindholm_73d248" xml:id="i-870311c560e275d6-2" n="cc9eba84" prev="i-1cf11eb0ccc8ef66-2">
            <seg n="50188045">
              Herr talman! Tack för frågorna! Jag vill börja med att återigen
              lyfta fram de positiva saker som Sverige drev igenom under sitt
              ordförandeskap. Många gånger glöms det bort.
            </seg>
            <seg n="ef6637a4">
              Det är första gången man har kommit fram till bindande avtal.
              Det är två bindande avtal. Det har aldrig skett tidigare under
              tidigare ordförandeskap. Vi skrev också en arktisk strategi. Det
              finns bland annat med öppningar för ett antal marina reservat.
              Det är också viktigt. Det gäller flera områden.
            </seg>
            <seg n="0f940753">
              När det gäller kortlivade gaser har bland andra miljöministern
              initierat ett globalt initiativ tillsammans med Hillary Clinton
              och fått en mängd länder att ansluta sig till det. Det har en
              direkt påverkan på det arktiska området.
            </seg>
            <seg n="ebc27127">
              Det är viktigt att nu fortsätta i respektfull dialog med urbefolkningen.
              Vi ska hela tiden möjliggöra en hållbar mineralbrytning till lands.
              Men vi ska också jobba intensivt med att skydda områden mot exploatering.
              Det gäller speciellt de sköraste marina områdena, där det behövs
              omedelbart skydd så att de inte hinner exploateras.
            </seg>
            <seg n="fa8b8183">
              Jan Lindholm lyfte också upp en annan fråga, och det är vårt
              ansvar inför andra områden att vi kan agera. Det är att agera
              genom initiativ om miljövärden går förlorade, att få länder att
              träffa olika bilaterala överenskommelser för att gemensamt skydda
              områden. Här har vi möjlighet att indirekt och direkt påverka
              varandra i en positiv riktning.
            </seg>
          </u>
          <note type="speaker" n="536f75e6">
            Anf. 40 JOHAN LINANDER (C):
          </note>
          <u who="johan_linander_6c27ef" xml:id="i-0f4f8a7182eb4cab-0" n="f75a668d">
            <seg n="94f34d5e">
              Herr talman! Det är trevligt att få delta i utrikesutskottets
              debatt om Norden även om jag inte sitter i utrikesutskottet och
              numera bara är ersättare i Nordiska rådets svenska delegation.
            </seg>
            <seg n="ed00cf2c">
              Norden, denna del av vår värld som vi håller så kär så kär att
              vi, precis som vi tidigare hörde, i vår nationalsång till och
              med sjunger om Norden, att vi vill leva och dö i Norden, inte
              i Sverige.
            </seg>
            <seg n="15487e5a">
              Men är det verkligen så svenska folket känner i dag? Är det nordiska
              samarbetet så viktigt?
            </seg>
            <seg n="20778ca6">
              Mitt svar är ja och nej, eller kanske ja, men vi förstår det
              inte riktigt själva och tänker inte speciellt mycket på det. Jag
              ska försöka förklara.
            </seg>
            <seg n="7c95bafc">
              Nordiska rådet är drygt 60 år gammalt, men det nordiska samarbetet
              är långt mycket äldre än så. De nordiska länderna har funnits
              i cirka tusen år, men människor som levde här tidigare än så hade
              förmodligen utbyte med varandra. Visserligen har vi också krigat
              och försökt ha ihjäl varandra under århundradena, men det är ändå
              vänskap och samarbete som har präglat oss.
            </seg>
            <seg n="d1eb793a">
              Människor har rört sig och rör sig mellan de nordiska länderna
              och tar det för självklart. Nästa år är det 60 år sedan den gemensamma
              nordiska arbetsmarknaden trädde i kraft. Under 50-talet fick vi
              även passfriheten, och i dag kan nästan ingen tänka sig att vi
              skulle behöva pass bara för att vi åker till ett annat nordiskt
              land.
            </seg>
            <seg n="df3fd8e4">
              Men det finns ett parti, Sverigedemokraterna, som nu har försvunnit
              ur salen, som driver på ett återinförande av passkontroller, något
              som skulle vara katastrofalt för det nordiska samarbetet, inte
              minst för Öresundsregionen, som jag kommer ifrån.
            </seg>
            <seg n="802e798c">
              För de allra flesta är det självklart att man ska kunna studera
              i Köpenhamn, jobba i Oslo eller åka till Torneå och handla. Vi
              tar det nordiska samarbetet för självklart.
            </seg>
            <seg n="cf15bb51">
              Förtroendet för det nordiska samarbetet är också mycket högt,
              liksom viljan att använda den nordiska gemenskapen och öppenheten.
              I en undersökning som Föreningen Norden gjorde förra året svarade
              nästan 80 procent att de kunde tänka sig att jobba i ett annat
              nordiskt land. Nästan 60 procent svarade att de kunde tänka sig
              att bo i ett annat nordiskt land. Det visar hur nära vi är varandra
              i Norden.
            </seg>
            <seg n="f1618416">
              Herr talman! Frågan måste då vara hur vi bevarar och utvecklar
              denna starka nordiska samhörighet.
            </seg>
            <seg n="68a933eb">
              Som vi har hört finns det fortfarande hot, inte minst det som
              Anita Brodén var inne på om Finland och hoten mot de svensktalande
              där. Vi har tidigare i debatten också hört att det finns gränshinder
              kvar, även om arbetet går åt rätt håll. Den nordiska målsättningen,
              som jag ser det, måste vara att det ska vara lika enkelt att bo
              i ett land och jobba eller studera i ett annat nordiskt land som
              det är att bo och jobba eller studera inom ett land. Först då
              kan vi säga att det inte finns några gränshinder kvar.
            </seg>
            <seg n="a5f65aff">
              Detta är inte enkelt. Det krävs stor kompromissvilja mellan de
              nordiska länderna, för trots allt finns det skillnader mellan
              våra nationella lagstiftningar. Det ska man vara medveten om.
              I de fall där det inte går att komma överens, där det inte går
              att kompromissa ihop våra lagstiftningar, kanske det krävs särlösningar
              eller särregleringar för de gränsgångare som varje dag åker över
              gränsen. Det är en lösning som vi inte ska vara främmande för
              även om det såklart inte är okomplicerat att genomföra.
            </seg>
            <seg n="e4703eaf">
              Det finns ett politiskt område där vi sannolikt har den största
              utvecklingspotentialen och där utvecklingen just nu går ganska
              snabbt. Jag vet att det ska vara en sådan debatt senare, men jag
              tänkte ändå säga något lite om försvarssamarbetet.
            </seg>
            <seg n="711c2db5">
              I dag är försvarssamarbetet inte en del av det officiella nordiska
              samarbetet, även om Nordiska rådet flitigt har diskuterat just
              dessa frågor under senare år. Det som finns är Nordefco, som bildades
              2009, och för närvarande är Finland ordförandeland, även om Nordefco
              inte har några permanenta politiska strukturer.
            </seg>
            <seg n="b3f1c103">
              Från Centerpartiets sida vill vi ha en debatt om vilka målsättningar
              det nordiska försvarssamarbetet ska ha och hur öppenhet och demokrati
              garanteras i det beslutsfattandet. Vi menar att det krävs en tydlig
              parlamentarisk förankring även när det gäller det nordiska försvarssamarbetet.
            </seg>
            <seg n="ae2b0bb2">
              När vi i Sverige börjar prata om försvarssamarbete blir det ofta
              en ganska het diskussion, men de senaste årens diskussion om ett
              nordiskt försvarssamarbete har inte alls blivit så het. Jag är
              övertygad om att det är det starka förtroendet mellan de nordiska
              medborgarna som gör att det inte är speciellt kontroversiellt
              att diskutera ett nordiskt försvarssamarbete, även om det är kontroversiellt
              att diskutera andra sorters försvarssamarbete.
            </seg>
            <seg n="8a5d40a0">
              I det sammanhanget måste vi också komma ihåg att de mest sannolika
              säkerhetshoten mot de nordiska länderna är icke-militära. Därför
              menar vi i Centerpartiet att de nordiska regeringarna måste lyfta
              upp civilsäkerhet och katastrofberedskap också, utifrån ett brett
              säkerhetsperspektiv. Det kan handla om angrepp mot it-system,
              terror som slår ut elförsörjning eller katastrofer som innebär
              allvarliga hot mot den nordiska miljön.
            </seg>
            <seg n="3f56d77a">
              Herr talman! När jag funderade över vad jag skulle säga i den
              här debatten läste jag en del nordisk historia, bland annat hur
              Nordiska rådet bildades en gång i tiden.
            </seg>
            <seg n="f980a9ae">
              Initiativet kom från den danske statsministern Hans Hedtoft,
              som på Nordiska interparlamentariska förbundets 28:e delegatmöte
              den 13 augusti 1951 föreslog att man skulle skapa ett organ där
              nordiska parlamentariker regelbundet skulle kunna mötas för samråd,
              med varandra och med de nordiska regeringarna. Och det är faktiskt
              precis så vi har det.
            </seg>
            <seg n="ffef767b">
              Sedan började jag fundera på hur det nordiska samarbetet kommer
              att se ut i framtiden. Hur ser det ut om 50 år? Det är klart att
              Gunnar Wetterbergs idéer om Förbundsstaten Norden har präglat
              den nordiska framtidsdebatten, men även när jag försöker tänka
              bort vad han har sagt kommer jag nog fram till att det om 50 år
              sannolikt kommer att finnas en nordisk union.
            </seg>
            <seg n="fe0283ad">
              Vi kommer att ha en gemensam nordisk valuta, såklart den nordiska
              kronan. Vi är fortfarande olika länder med åtta olika parlament
              och åtta olika regeringar. Men vi har också ett direktvalt nordiskt
              parlament som beslutar i de frågor som är av övergripande nordisk
              karaktär.
            </seg>
            <seg n="b3063d25">
              Vi drygt 30 miljoner invånare och därmed en stormakt i Europa.
              Vi är en av världens tio största ekonomier och är medlemmar i
              den mäktiga G12-gruppen, och utländska investerare ser den nordiska
              marknaden som en av de viktigaste i Europa.
            </seg>
            <seg n="85309035">
              För dem som bor i Norden år 2063 finns det självklart inga gränser.
              Man märker inte om man lämnar ett land och kommer in i ett annat,
              förutom en skylt där det står Välkommen till Sverige.
            </seg>
            <seg n="2d5f392a">
              I skolan lär sig alla elever mycket om de nordiska språken, även
              om det såklart är mycket större fokus i gränstrakterna. Alla utbildningar
              ger behörighet i hela Norden, så läkaren som utbildar sig i Finland
              kan självklart också jobba som läkare i Sverige. Grävmaskinisten
              kan få grävjobb i hela Norden, och taxichauffören kan köra mellan
              länderna på exakt samma sätt som inom ett land.
            </seg>
            <seg n="c8cd1a54">
              Genom den gemensamma arbetsmarknaden och stor öppenhet mot omvärlden
              som har attraherat många goda krafter att komma till Norden har
              vi en mycket positiv ekonomisk utveckling. Men miljöfrågorna är
              fortfarande en av våra, och världens, största utmaningar även
              om världens ledare har skrivit på bindande avtal för att rädda
              klimatet.
            </seg>
            <seg n="f876b3c4">
              Norden har en gemensam utrikes- och säkerhetspolitik, inklusive
              ett gemensamt försvar. Hela Norden är en kärnvapenfri zon, och
              Arktis har utvecklats i den takt som den känsliga miljön klarar
              av.
            </seg>
            <seg n="2eac1130">
              Herr talman! Jag hoppas att jag blir minst 89 år gammal så jag
              får uppleva när den första nordiska presidenten inviger unionsparlamentets
              session i januari 2063.
            </seg>
            <seg n="aef8f7b6">
              Med det vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker" n="a459857b">
            Anf. 41 MARIANNE BERG (V) replik:
          </note>
          <u who="marianne_berg_919366" xml:id="i-6a4f7c9613a65666-1" n="24a69996">
            <seg n="bf8ddfbf">
              Herr talman! Johan, du sade att miljöfrågorna är det viktigaste.
              På allianssidan är det ju ni som är det gröna partiet. Det finns
              en reservation i det här betänkandet som gäller ett moratorium
              för olje- och gasutvinning i Arktis.
            </seg>
            <seg n="105c27ac">
              Din partikamrat miljöminister Lena Ek har varit väldigt tydlig
              i förhållande till Moderaterna och Carl Bildt i denna fråga. Hon
              har sagt att hon till varje pris vill skydda Arktis från oljeborrning
              och att oljeutvinning i ett så pass känsligt område inte är acceptabel
              med tanke på den stora olycksrisken och den näst intill omöjliga
              uppgiften att sanera ett oljeutsläpp. Det uttalandet gjorde hon
              för drygt två år sedan.
            </seg>
            <seg n="60c3b95d">
              Därefter har jag inte hört särskilt mycket. Därför undrar jag:
              Står Centerpartiet fortfarande bakom Lena Eks kloka tankar när
              det gäller att inte ha någon oljeborrning i Arktis?
            </seg>
          </u>
          <note type="speaker" n="00a631e1">
            Anf. 42 JOHAN LINANDER (C) replik:
          </note>
          <u who="johan_linander_6c27ef" xml:id="i-0f4f8a7182eb4cab-1" n="f75a668d">
            <seg n="8d5a5b05">
              Herr talman! Marianne Berg har korrekt uppfattat var Centerpartiet
              står i frågan, men det man kommer fram till att man ska driva
              i Arktiska rådet är kanske inte alltid samma sak som man själv
              egentligen tycker. Marianne Berg ser lite förvånad ut, men jag
              ska förklara.
            </seg>
            <seg n="560d9929">
              Det är en skillnad mellan vad man vill och vad som är praktiskt
              genomförbart. Man kan välja att i ett internationellt samarbete
              driva precis det man önskar få igenom även om man vet att det
              inte är genomförbart. Då slår man huvudet hårt i väggen tre gånger,
              och sedan lutar man sig tillbaka och säger: Vi gjorde vad vi kunde,
              men ingenting har förändrats.
            </seg>
            <seg n="00e52151">
              Men man kan välja att driva politik på ett smartare sätt. Man
              funderar över vad som är möjligt att få igenom. Sedan lägger man
              till lite extra ovanpå det och driver detta så hårt som möjligt
              och ser hur långt man kan komma. På det sättet förflyttar man
              positionen framåt. Det är så som Sverige har jobbat som ordförandeland
              i Arktiska rådet.
            </seg>
            <seg n="ebcd8f45">
              Vi väljer hellre att nå små framgångar och att arbetet för att
              rädda Arktis känsliga miljö går framåt än att driva plakatpolitik
              och sedan behöva konstatera att de andra inte vill samma sak som
              vi.
            </seg>
          </u>
          <note type="speaker" n="efcbb976">
            Anf. 43 MARIANNE BERG (V) replik:
          </note>
          <u who="marianne_berg_919366" xml:id="i-6a4f7c9613a65666-2" n="24a69996">
            <seg n="04b8f40c">
              Herr talman! Johan Linander talar om att vilja något men inte
              arbeta för att få igenom det. Då var det väldigt stora ord från
              Centerpartiet när det gällde Arktis, om man inte driver den frågan
              hårdare.
            </seg>
            <seg n="089ca2c7">
              Ett smartare sätt att driva en fråga är att få igenom det minsta
              tänkbara, verkar Johan Linander mena. För mig är det verkligen
              ett väldigt konstigt tänk.
            </seg>
            <seg n="f7f8eaea">
              Centerpartiet slår sig för bröstet och säger att man står för
              de gröna frågorna, och man har en minister som är centerpartist
              och klart och tydligt säger att oljeutvinning i ett så känsligt
              område som Arktis inte är acceptabel. Ändå nöjer man sig med en
              liten överenskommelse som är det minsta man kan få ut av det.
              Det har jag svårt att förstå.
            </seg>
            <seg n="630b39d1">
              Man kunde kanske i stället ställa sig bakom Vänsterpartiets modell
              av ett moratorium för olje- och gasutvinning i Arktis och börja
              titta på den antarktiska modellen, som förbjuder utvinning av
              gas och naturresurser i 50 år. Varför har man inte kunnat ställa
              sig bakom det om det nu är så angeläget att få stopp på oljeborrning
              i Arktis och förhindra miljökatastrofer?
            </seg>
          </u>
          <note type="speaker" n="e684f50e">
            Anf. 44 JOHAN LINANDER (C) replik:
          </note>
          <u who="johan_linander_6c27ef" xml:id="i-0f4f8a7182eb4cab-2" n="f75a668d">
            <seg n="b76667cc">
              Herr talman! Det smarta är att få igenom mesta tänkbara, inte
              minsta tänkbara. Jag antar att Marianne Berg bara sade fel där.
            </seg>
            <seg n="e3ea5a4d">
              En överenskommelse, även om den inte går så långt som man skulle
              önska, är ändå bättre än ingen överenskommelse alls. Det är klart
              att man kan välja att vara stenhård med vad man vill. Det vet
              jag att Vänsterpartiet ofta gör och säkert blir uppskattade för.
              Då slår man huvudet hårt i väggen och förändrar ingenting till
              det bättre. Då blir det bara motstånd från övriga parter, och
              förhandlingarna kommer inte någonstans alls.
            </seg>
            <seg n="88c6b70e">
              Annars väljer man som sagt att vara lite smartare, driva det
              i steg, komma framåt och faktiskt göra skillnad. Det är skillnad
              mellan att vara pragmatiker och att vara plakatpolitiker eller
              populist man får se det som man vill. Vi väljer att vara pragmatiker,
              för vi tycker att Arktis och miljöfrågorna är så viktiga att det
              är nödvändigt att få med USA, Kanada, Ryssland och de andra nordiska
              länderna på steg framåt hela tiden. Det tycker vi är mycket bättre
              än att sätta oss ned och säga att vi gjorde vårt bästa men ingenting
              hände.
            </seg>
          </u>
          <note type="speaker" n="7d12c222">
            Anf. 45 ANDERS ANDERSSON (KD):
          </note>
          <u who="anders_andersson_62a6e6" xml:id="i-2f4a3679ba9f021f-0" n="8008004e">
            <seg n="7771814d">
              Herr talman! När vi i dag behandlar vad vi kan kalla Nordenbetänkandet,
              om samarbetet och den verksamhet som bedrivits under 2012, är
              det läge att uppmärksamma att Nordiska rådet förra året firade
              sin 60-årsdag.
            </seg>
            <seg n="483ac896">
              60 år av samarbete har lett fram till att de flesta i Norden
              ser det som självklart att fortsätta och att utveckla det viktiga
              samarbetet, som bygger på värdegemenskap mellan fem länder och
              tre självstyrande områden. Vi har många gemensamma tankar i Norden
              om utveckling och förnyelse av det moderna samhället, vi delar
              många gemensamma problem, vi tänker ofta lika, och i internationella
              sammanhang röstar vi oftast lika. Utbyte av erfarenheter och kunskaper
              rustar oss att möta gemensamma utmaningar i framtiden.
            </seg>
            <seg n="00b8366c">
              Om man ser längre än 60 år tillbaka i tiden Johan Linander valde
              att titta framåt, vilket är mycket spännande, vill jag säga kan
              vi se att våra länder i olika perioder och i olika konstellationer
              under århundradena har varit länkade samman som ett resultat av
              krig. Men efter 1814 växte samarbetet fram. För att underlätta
              handeln infördes kronan som gemensam valuta i Danmark, Norge och
              Sverige år 1873. Mynten var giltiga till samma värde i dessa länder
              utan att behöva växlas. Valutaunionen bestod fram till första
              världskrigets utbrott 1914. Det är en erfarenhet som vi kan reflektera
              över.
            </seg>
            <seg n="0a9c8972">
              Passfriheten infördes under 1950-talet, långt före motsvarande
              reformer inom EU och utan att överstatlighet behövde användas.
              Hoten mot miljön är en utmaning som rådet i det nordiska samarbetet
              behandlade redan på 1970-talet och som är minst lika aktuellt
              i dag när det arktiska områdets olje- och gasfyndigheter står
              inför en enorm exploatering.
            </seg>
            <seg n="13f587ec">
              Avskaffandet av gränshinder är den viktigaste uppgiften för att
              internt stärka Norden som en fungerande region för sina invånare.
              Det ska vara enkelt för nordbor att bosätta sig i och röra sig
              mellan de olika nordiska länderna oberoende av om man är pensionär,
              studerande, arbetssökande eller föräldraledig.
            </seg>
            <seg n="e63530b3">
              Det nordiska näringslivet ska stärkas genom färre gränshinder
              och harmoniserade regler. Detta bidrar till ökad tillväxt och
              ger också ökad välfärd i Norden. Mer än tio gränshinder avskaffades
              2012, och ett ombudsmannasystem ska byggas upp i år. Gränshinderforum
              är ett viktigt organ för detta arbete, och Hallå Norden är ett
              viktigt informationsorgan. Dock måste vi tillstå att gränshindren
              inte avvecklas i förväntad takt. Delvis kan det bero på att vi
              aldrig kommer att ha avskaffat alla gränshinder. Nya hinder uppstår
              som ett resultat av utvecklingen i världen, i EU och i våra länder
              som en effekt av att gamla hinder avvecklas. Det är således ett
              arbete som ständigt måste fortgå med hög prioritet.
            </seg>
            <seg n="f4b4b497">
              Att två länder står utanför EU förstärker behovet av samarbete,
              såväl inom som utom EU. Det är angeläget att hävda en nordisk
              identitet inom EU och att skapa förståelse för våra särskilda
              förutsättningar, vårt klimat och våra glest befolkade länder i
              Europas nordvästra hörn.
            </seg>
            <seg n="3bdf4b85">
              Det utrikespolitiska samarbetet är också mycket viktigt. År 2009
              presenterades den så kallade Stoltenbergrapporten med 13 rekommendationer
              för utveckling av det nordiska utrikes- och säkerhetspolitiska
              samarbetet. Steg för steg har Stoltenbergrekommendationerna antagits
              och blivit förverkligade. Nyligen har Sverige och Finland fattat
              beslut om att genom övningsverksamhet delta i övervakning av Islands
              luftrum tillsammans med Norge.
            </seg>
            <seg n="d43f83a5">
              Herr talman! Ungdomsarbetslösheten är ett gemensamt problem i
              alla våra nordiska länder. I början av 60-talet var arbetslösheten
              i Norden tämligen låg jämfört med till exempel 2010. Den låg då
              på mellan 1,4 och 4,3 procent. År 2010 låg den på mellan 3,7 och
              8,5 procent. I dag vet vi att läget är ett annat. Omkring 300
              000 unga, under 25 år, i Norden riskerar permanent utanförskap.
              Detta slog en rapport från Nordiska ministerrådet fast sommaren
              2012. Det motsvarar ungefär 10 procent av ungdomarna mellan 15
              och 24 år. De har varken utbildning eller jobb och riskerar att
              stå utanför samhället större delen av sitt vuxna liv.
            </seg>
            <seg n="3ba6608a">
              De nordiska länderna har valt olika sätt att ta itu med ungdomsarbetslösheten.
              Därför är det viktigt att vi tar till vara varandras erfarenheter
              och samarbetar över landsgränserna. Det är ett avgörande steg
              för att nå resultat och förbättringar. Jag vill därmed peka på
              att i Nordiska rådets välfärdsutskott är huvudtemat för 2013 sociala
              investeringar i Norden som kan hjälpa ungdomar bort från arbetslöshet.
              Det är fokus på nytänkande och goda exempel från den offentliga,
              den frivilliga och den privata sektorn.
            </seg>
            <seg n="ef8d28cc">
              Den nordiska välfärdsmodellen måste vara ekonomiskt, socialt
              och miljömässigt hållbar. Insatserna för att förbättra miljötillståndet
              i hav och vattendrag, inklusive Östersjön, Nordsjön och Arktis,
              måste intensifieras. Intresset för de arktiska områdena har ökat
              markant under de senaste åren. De rika mineralfyndigheter som
              finns på exempelvis Grönland lockar företag från många längre
              ifrån liggande nationer.
            </seg>
            <seg n="42088f6d">
              Fru talman! Arktiska rådet samlar alla arktiska stater samt urbefolkningen
              för ställningstaganden i gemensamma frågor som rör regionen. Det
              är varje kuststat som suveränt beslutar om att utforska och utvinna
              naturtillgångar i sina territorier. Men det är angeläget att Nordiska
              rådet tar på sig en samordningsroll för att värna de växande hoten
              mot Arktis när det gäller miljö, utvinning av naturresurser, transporter
              och säkerhet.
            </seg>
            <seg n="1e91f8e7">
              Särskilt gäller det att värna ursprungsbefolkningens intressen
              i Arktis, att utvinning och nyttjande av naturresurser, särskilt
              olja och mineraler, inte får ske på bekostnad av miljön och att
              säkra att den ökade fartygstrafiken i Nordost- och Nordvästpassagen
              sker kontrollerat och miljösäkert. Sverige bör också verka för
              att särskilt känsliga områden skyddas från exploatering, vilket
              framgår av betänkandet.
            </seg>
            <seg n="856a0274">
              Fru talman! Jag vill i denna debatt om Norden peka på det förslag
              som behandlades i Nordiska rådets session i november 2012 och
              som kom från välfärdsutskottet. Jag är glad över den breda politiska
              enighet som sessionen uppvisade om välfärdsutskottets förslag
              när vi behandlade utskottsförslaget om alkohol- och tobakspolitik
              i ett folkhälsoperspektiv.
            </seg>
            <seg n="688445a7">
              Som framgår av Nordiska rådets handlingar var det ett omfattande
              förslag som rådet hade att ta ställning till. Det var på 30 sidor,
              där man redovisade argument och synpunkter som är angelägna för
              oss beslutsfattare i våra nordiska länder. Vad det handlar om
              är stora samhälleliga, sociala, medicinska och hälsomässiga problem.
              Alkohol och tobak är utan tvekan samhällsproblem som vi måste
              hitta lösningar på för att begränsa skadorna och behålla en god
              hälsa hos befolkningen i våra nordiska länder. Det handlar om
              att minska våld, sjukdom och otrygghet och samtidigt öka hälsa
              och välbefinnande.
            </seg>
            <seg n="2d60938f">
              När vi som ingått i välfärdsutskottet, vilket jag har haft förmånen
              att göra, har arbetat i både arbetsgruppen och utskottet har vi
              valt att lyssna på alkoholforskningen. Det är alkoholforskare
              i våra nordiska länder som har varit med. Det är forskare vi har
              träffat i Europasamarbetet. Vi har också varit i Genève och träffat
              företrädare för WHO som har jobbat med forskningsfrågorna.
            </seg>
            <seg n="8652af13">
              Fru talman! I det dokument som resulterade i sessionsförslaget,
              som behandlades i november, har välfärdsutskottet presenterat
              ett förslag när det gäller de alkoholpolitiska åtgärder som alkoholforskningen
              har pekat på som effektivast för att reducera alkoholskador och
              alkoholrelaterade problem.
            </seg>
            <seg n="38a98e12">
              I förslaget, som vi kom fram till och som sessionen antog, kan
              man sammanfatta detta i sju punkter. Det handlar om alkoholskatterna,
              detaljhandelsmonopolet, åldersgränser, begränsning av öppettider,
              förbud mot marknadsföring, tydlig promillegräns för körning av
              olika fordon samt rådgivning inom primärsjukvården i våra nordiska
              länder.
            </seg>
            <seg n="9bdbc2ef">
              Det är sju områden som egentligen är ganska välbekanta. Men det
              är intressant att rapporten lyfter fram att förslaget bygger på
              en bedömning där forskarna är ganska entydiga. Om vi använder
              dessa medel har vi förutsättningar att få en bättre hälsa och
              en ökad välfärd i Norden. Det är en del av den nordiska nyttan.
            </seg>
            <seg n="b39617db">
              Fru talman! Till sist vill jag säga att redogörelsen från den
              svenska delegationen och betänkandet från utrikesutskottet visar
              att vi har haft ett aktivt samarbetsår 2012. Det nordiska samarbetet
              och våra samverkansformer har varit användbara och kommer ytterligare
              att kunna fördjupas och utvecklas till gagn för invånare och företag
              i Norden.
            </seg>
            <seg n="fb881c18">
              Med detta vill jag yrka bifall till förslaget i utskottsbetänkandet
              UU3.
            </seg>
          </u>
          <note type="speaker" n="62a9e611">
            Anf. 46 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-be0474d24b82614b-0" n="5753de00" next="i-090b838e2d39c382-0">
            <seg n="157a09d3">
              Fru talman! Det nordiska samarbetet är av stor vikt för Sverige.
              Under 2012 har det nordiska arbetet för Sveriges del framför allt
              präglats av förberedelserna inför årets ordförandeskap i Nordiska
              ministerrådet.
            </seg>
            <seg n="ce8ef863">
              Under planeringsprocessen har det förtydligats att det nordiska
              regeringssamarbetet fortfarande, drygt 40 år efter grundandet,
              väcker både intresse och engagemang.
            </seg>
            <seg n="26d5d09c">
              Det svenska ordförandeskapsprogrammet utgår från att Sverige
              ska bidra till att det nordiska samarbetet fortsätter att utvecklas.
              Det har att göra med att vi tror att utveckling är nödvändigt
              för att samarbetet ska kunna möta samtidens utmaningar.
            </seg>
            <seg n="c6949596">
              Under föregående år resulterade vårt samarbete inom Norden i
              två viktiga förändringar inför detta år, 2013: Dels fattades det
              beslut om att införa en prioriteringsbudget med syftet att skapa
              större dynamik och ge utrymme för strategiska och innovativa satsningar,
              dels bestämdes det att det skulle hållas ett antal tematiska visionsdiskussioner
              i samband med våra samarbetsministermöten för att på så sätt utveckla
              de politiska visionerna för det nordiska samarbetet.
            </seg>
            <seg n="0bd358bd">
              För Sveriges del, som ordförandeland 2013, har prioriteringsbudgeten
              inneburit att vi har kunnat initiera fyra angelägna projekt som
              rör ungdomsarbetslöshet, gruvnäringens konkurrenskraft, arbetsförlagt
              lärande och klimatföroreningar. De här projekten ingår i Sveriges
              ordförandeskapsprogram, Den nordiska modellen i en ny tid , som
              presenterades av statsminister Fredrik Reinfeldt i samband med
              Nordiska rådets höstsession i Helsingfors.
            </seg>
            <seg n="5f4c0612">
              I programmet framgår det att Sverige som ordförande i Nordiska
              ministerrådet tar avstamp i den nordiska samhällsmodellen. Det
              är en modell som framgångsrikt bidragit till att utveckla våra
              länders tillväxt, välfärd och sammanhållning. Vi tror att vi med
              den i ryggen nu står redo att vidareutveckla det nordiska samarbetet
              och tillsammans möta de utmaningar som finns.
            </seg>
            <seg n="898e3974">
              Dessa gemensamma utmaningar handlar om att bryta utanförskapet,
              framför allt bland grupper med svag anknytning till arbetsmarknaden,
              och om att stärka konkurrenskraften i en alltmer globaliserad
              värld. Det handlar också om att skapa en långsiktigt hållbar utveckling
              och om att hantera våra demografiska utmaningar när allt färre
              ska försörja allt fler.
            </seg>
            <seg n="5611ddce">
              Fru talman! Under 2012 har gränshinderarbetet fortsatt varit
              högprioriterat inom det nordiska samarbetet. I mars deltog jag
              tillsammans med min finske ministerkollega, Alexander Stubb, vid
              invigningen av Nordkalottens gränstjänst i Haparanda-Tornio. Det
              här innebär att vi nu slutligen har regionala informationskontor
              vid samtliga landsgränser.
            </seg>
          </u>
          <note n="41cc0ef2">
            Den 11 april arrangerades en gränshinderdebatt här i riksdagen.
            Liknande debatter hölls i samtliga nordiska parlament under samma
            månad.
          </note>
          <u who="ewa_bjorling_2b0ed9" xml:id="i-090b838e2d39c382-0" n="5753de00" prev="i-be0474d24b82614b-0">
            <seg n="2dc50536">
              Gränshinderarbetet 2012 resulterade i att ett antal konkreta
              gränshinder fick en lösning. Samtidigt fortgår även arbetet med
              att finna former för att förebygga att nya gränshinder uppstår.
            </seg>
            <seg n="65ee6f81">
              Bland de lösta hindren finns en ändring i den svenska trafikförordningen
              som möjliggjort att tunga lastbilar nu kan passera Sverige på
              väg till de andra nordiska länderna. Den nordiska konventionen
              om social trygghet undertecknades i juni i Bergen, vilket bland
              annat innebär den viktiga förändringen att människor inte längre
              kommer att behöva resa från sitt bosättningsland till sysselsättningslandet
              för att få sin arbetsrelaterade rehabilitering.
            </seg>
            <seg n="b84b1e20">
              Under föregående år har vi också på svenskt initiativ tagit ytterligare
              steg för att harmonisera byggregelverken i Norden och för att
              vi vid genomförande av nya EU-direktiv ska bli bättre på att samarbeta
              i de nordiska länderna. Därutöver träder de nya EU-reglerna i
              kraft som möjliggör för arbetspendlare att ha upp till 25 procents
              bisyssla i bosättningslandet.
            </seg>
            <seg n="65273b3a">
              Fru talman! Nordiska ministerrådet ska bedriva en effektiv och
              ändamålsinriktad verksamhet, och under 2012 har en översyn inletts
              av formerna för både gränshinderarbetet och samarbetet med närområdet.
            </seg>
            <seg n="7d09e539">
              Att riva gränshinder och sänka trösklarna för människor som vill
              bo, arbeta, studera och leva gränslöst i Norden är enligt min
              mening en av de viktigaste uppgifterna för Nordiska ministerrådet.
              Den genomlysning som nu ser över om organisationen är optimal
              för att identifiera och lösa gränshinder kommer att lägga grunden
              till en ny struktur för det framtida nordiska gränshinderarbetet.
              Det är min övertygelse att detta kommer att innebära en mer handlingskraftig
              och resultatinriktad verksamhet.
            </seg>
            <seg n="43aa7ea4">
              Fru talman! De nordiska ländernas välfärd kommer i hög grad att
              påverkas av den hänsyn vi tar till miljö och klimat, naturresursanvändning,
              samhällssäkerhet och hälsa. En hållbar utveckling ställer krav
              på samverkan mellan samhällssektorer och kunskapsområden även
              över nationsgränser. De utmaningar vi står inför kan samtidigt
              vara drivkrafter för framåtsträvande lösningar som kan stärka
              Nordens internationella konkurrenskraft.
            </seg>
            <seg n="bf0f2b72">
              Under 2012 antogs den reviderade nordiska strategin för hållbar
              utveckling som ger långsiktiga riktlinjer för verksamheten och
              som syftar till att främja tvärsektoriellt samarbete mellan fackministerråden.
              Framöver ligger nu arbetet med att omsätta dessa strategiska målsättningar
              till konkreta åtgärder med mätbara mål.
            </seg>
            <seg n="b6ee5b24">
              Även inom samarbetet med vårt närområde fokuserar vi på att bidra
              till en positiv utveckling på miljöområdet. Genom det nordiska
              miljöfinansieringsbolaget Nefco har flera satsningar gjorts vad
              gäller exempelvis biobränsle, avloppsrening och miljövänlig produktion
              i våra östliga grannländer.
            </seg>
            <seg n="e1d73d2d">
              Fru talman! Det nordiska samarbetet bygger i hög grad på en kulturell
              värdegemenskap där kultur och utbildningssamarbete utgör hörnstenar.
              Det nordiska kultursamarbetet skapar en plattform för att öka
              kännedomen om och intresset för de nordiska länderna.
            </seg>
            <seg n="6b074980">
              På utbildningssidan beslutade de fem nordiska ministrarna för
              forskning och utbildning att förlänga avtalet om tillträde till
              högre utbildning. Avtalet innebär att nordiska studenter kan utbilda
              sig i ett annat nordiskt land på likvärdiga villkor.
            </seg>
            <seg n="5a09bece">
              Det nordiska samarbetet grundar sig på goda och välutvecklade
              bilaterala relationer. Under det gångna året har utbytet mellan
              de nordiska länderna precis som vanligt varit omfattande. Det
              gäller även dialogen och samverkan med Nordiska rådet och då inte
              minst med den svenska delegationen. Jag vill passa på att understryka
              att jag vet att det är mycket uppskattat inte bara av mig utan
              av alla oss som jobbar med det nordiska samarbetet inom Regeringskansliet.
            </seg>
            <seg n="9935ca8b">
              Fru talman! Det här var en samlad redogörelse för det nordiska
              samarbetet under 2012. Just nu är vi mitt uppe i det svenska ordförandeskapet
              i Nordiska ministerrådet. Hittills tycker jag att det har varit
              en intensiv och rolig uppgift att leda det nordiska samarbetet.
              Sverige har tagit på sig ledartröjan med höga ambitioner, och
              det är min målsättning att jag när vi ses här nästa år igen ska
              kunna återrapportera viktiga förändringar som har lagt grunden
              till ett än mer vitalt nordiskt samarbete.
            </seg>
          </u>
          <note n="8f57f6cd">
            Under 2012 enades de nordiska kulturministrarna om en särskild
            satsning på nordisk barn- och ungdomslitteratur som bland annat
            innefattar Nordiska rådets nyinstiftade litteraturpris, författarskola
            för unga och översättningsstöd.
          </note>
          <note type="speaker" n="6573d314">
            Anf. 47 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-2" n="a4710142">
            <seg n="0db6e734">
              Fru talman! Ministern lade fram sitt ordförandeprogram för ett
              tag sedan där en av frågorna är att prioritera att bekämpa utanförskapet,
              inte minst när det gäller de arbetslösa ungdomarna. Jag kommer
              att hålla mig till den frågan, eftersom jag tycker att det är
              den avgjort viktigaste frågan som vi har att hantera i Norden.
            </seg>
            <seg n="10b5b7b9">
              Jag är samtidigt bekymrad över hur läget ser ut i Norden. Framför
              allt för Sveriges del har vi sedan ett antal år tillbaka sett
              hur ungdomsarbetslösheten har ökat dramatiskt. Den har nu ett
              antal år legat på 2425 procent, vilket är helt oacceptabelt. En
              rapport som nämndes här tidigare, Unge på kanten , presenterades
              av Nordiska rådet i fjol somras, där man rapporterar att 300 000
              ungdomar under 25 år riskerar att hamna i permanent utanförskap.
            </seg>
            <seg n="fb208b24">
              Där ligger Sverige sämst till. Vi är sämst i klassen. De andra
              länderna är betydligt aktivare med snabbare insatser just när
              det gäller att få unga ut i arbete.
            </seg>
            <seg n="bfa48c09">
              Jag tycker att det känns lite bekymmersamt. Arbetsförmedlingen
              här i Sverige kom för ett tag sedan med siffran 77 000 unga i
              verkligt utanförskap i Sverige, varav 20 000 inte ens går till
              Arbetsförmedlingen. De finns inte heller hos kommunerna. De finns
              ingenstans.
            </seg>
            <seg n="df40d978">
              Det här är en tickande bomb, så jag är naturligtvis glad att
              ministern har lyft upp frågan om ungdomsarbetslöshet i sitt program.
              Men samtidigt är jag djupt bekymrad, eftersom det här enligt mitt
              sätt att se det inte är nordisk nytta.
            </seg>
          </u>
          <note type="speaker" n="92344edf">
            Anf. 48 Statsrådet EWA BJÖRLING (M) replik:
          </note>
          <u who="ewa_bjorling_2b0ed9" xml:id="i-38a55e6570b49f3a-0" n="5753de00">
            <seg n="d3d5b068">
              Fru talman! Karin Åström tar upp en oerhört viktig fråga, och
              jag delar uppfattningen att det här är ett stort problem som vi
              brottas med. Det gör hela Norden, och det var också därför som
              det blev så tydligt att detta skulle vara en av våra huvudfrågor
              att titta på: Hur bekämpar vi arbetslöshet, inte minst bland ungdomar
              och också hos de grupper som befinner sig längst bort från arbetsmarknaden?
            </seg>
            <seg n="1165ef43">
              Däremot måste jag säga att jag ifrågasätter när Karin Åström
              tidigare i debatten säger hur vi ska fixa jobben, det vill säga
              hur Socialdemokraterna fixar jobben. Enligt vårt synsätt handlar
              det om att se till att det finns förutsättningar för fler arbeten,
              och det anser jag i hög grad handlar om fler företag som också
              kan anställa fler människor. Jag ser inte en utbyggnad av den
              offentliga sektorn som första prioritet, vilket jag tolkar det
              som när man säger fixa jobben.
            </seg>
            <seg n="77ee2b6f">
              Jag måste också få fråga hur man fixar jobben genom att föreslå
              att ta bort en halverad arbetsgivaravgift för ungdomar, att ta
              bort den billigare momsen på restaurang och att inte vilja vara
              med på att sänka skatten för företagare, som gör att det faktiskt
              blir möjligt att anställa fler. Det finns fler sådana förslag
              som har kommit från vänstersidan, och det är för mig en gåta hur
              man på den sidan fixar jobben.
            </seg>
            <seg n="8bcd5e01">
              Det som är viktigt är däremot att vi också ser över hur vi kan
              hjälpa fler ungdomar med till exempel lärlingsjobb. Vi vet att
              vår finansminister ganska nyligen uttalade sig just om att titta
              på andra länders lärlingssystem och se hur vi ytterligare kan
              prioritera arbetsplatsförlagt lärande.
            </seg>
          </u>
          <note type="speaker" n="658a8e1f">
            Anf. 49 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-3" n="a4710142">
            <seg n="d230877d">
              Fru talman! Det är faktiskt så att Sverige toppar statistiken
              när det gäller ungdomsarbetslösheten. Där har våra nordiska grannar
              verkligen gjort insatser sedan ett tag tillbaka där man försöker
              få ned ungdomsarbetslösheten, där man satsar på ungdomsgaranti,
              där man säger ungefär som vi har lagt fast i vår budget, det vill
              säga att en ung inom 90 dagar ska kunna ha en lärlingsplats, en
              utbildning eller ett jobb att gå till. Man ska kunna koppla ihop
              det. Man ska också hålla fokus på att så mycket som möjligt se
              till att ungdomar inte lämnar skolan för tidigt. Det är oerhört
              viktigt. Det här har de andra nordiska länderna gjort på liknande
              sätt, men här i Sverige har vi ännu inte den lösningen i land.
            </seg>
            <seg n="d01fd997">
              Jag tycker faktiskt att det hade varit betydligt vettigare om
              man hade lagt resurserna på ungdomssatsningar, på utbildning,
              i stället för att lägga 16 miljarder på bolagsskattesänkningar.
              De insatserna har ju knappast gett ett jobb ytterligare.
            </seg>
            <seg n="330f7044">
              Det är den här kritiken som undan för undan har kommit i de nordiska
              sammanhangen, att den svenska regeringen väljer att satsa på helt
              andra håll, bolagsskattesänkningar exempelvis, som visar sig inte
              ge några fler jobb till unga. Det tycker jag är allvarligt.
            </seg>
            <seg n="0a862a3a">
              Vi har däremot föreslagit ett ganska brett, starkt program då
              det gäller att satsa på unga i arbete, som vi gjorde redan i höstas.
              Det ligger fast, och det kommer vi att fortsätta utveckla. Vi
              måste få till stånd en bättre tingens ordning i Norden, och Sverige
              måste upp på de här områdena.
            </seg>
          </u>
          <note type="speaker" n="4322bfbd">
            Anf. 50 Statsrådet EWA BJÖRLING (M) replik:
          </note>
          <u who="ewa_bjorling_2b0ed9" xml:id="i-38a55e6570b49f3a-1" n="5753de00">
            <seg n="03eaf951">
              Fru talman! Jag är absolut den första att vara ödmjuk och säga
              att ungdomsarbetslöshet är ett enormt problem, och den är hög
              i Sverige. Den är hög i alla de nordiska länderna. Så långt är
              vi överens.
            </seg>
            <seg n="a912a6a8">
              Men jag kan inte hålla med om att det inte skulle vara effektivt
              med en bolagsskattesatsning. Jag är helt övertygad om att vi behöver
              både och. Vi behöver satsa resurser både på utbildning och på
              forskning. Vi behöver göra det på företagssidan. Vi behöver titta
              på bättre arbetsplatsförlagt lärande, på lärlingssystem. Ett av
              våra viktiga prioriteringsprojekt inom Nordiska ministerrådet
              är Nordmin, där vi faktiskt sätter till stora resurser vid Luleå
              universitet för att alla de nordiska länderna också ska vara med
              och titta på utbildning och forskning för geologer inom just gruvindustrin.
              Man skriker efter arbetskraft uppe i Norrbotten så som gruvindustrin
              ser ut i dag.
            </seg>
            <seg n="2bfb7fcc">
              Jag håller inte med Karin Åström om att vi inte satsar på detta
              område. Tvärtom, vi vänder på alla stenar vi kan hitta för att
              se möjligheter till nya lösningar för att också se till att arbetslösheten
              minskar. Det är viktigt.
            </seg>
          </u>
          <note type="speaker" n="d7a579c5">
            Anf. 51 CRISTINA HUSMARK PEHRSSON (M):
          </note>
          <u who="cristina_husmark_pehrsson_62586a" xml:id="i-4665f3f7fa008fe1-0" n="d225abb5">
            <seg n="a624a5e1">
              Fru talman! Jag skulle kunna använda min talartid till att ta
              upp gränshinder, informera om behovet av en nordisk äldrepeng
              och av att öka trafiksäkerheten i Öresund, tala om behovet av
              att nordiska gemensamma kraftansträngningar ska göras för att
              hindra dvärgbandmaskens utbredning eller behovet av ett smalare,
              vassare nordiskt råd. Men, fru talman, jag tänker använda min
              talartid till att fokusera på ett område, nämligen Helsingforsavtalet.
              Det var ett avtal mellan de nordiska ländernas regeringar som
              skulle stärka och fördjupa vårt samarbete, ett avtal som skulle
              leda oss i våra politiska och ekonomiska beslut då, men också
              nu och i framtiden, ett avtal som de nordiska länderna genom att
              skriva under förpliktade sig att följa.
            </seg>
            <seg n="925397b7">
              Fru talman! Avtalet undertecknades i samband med Nordiska rådets
              tionde session 1962. Det avtalet lockar inte många läsare i dag.
              Tar man sig ändå tid att läsa avtalet och fundera kring vad vi
              verkligen har åstadkommit blir man lite bekymrad. Resultat uppnås
              visserligen, men arbetet tar tid och energi. Det kan många vittna
              om.
            </seg>
            <seg n="f219c9f7">
              Avtalet från 1962 har förändrats sju gånger fram till i dag.
              Det handlar om att vi fick EU-medlemskap som skulle skrivas in.
              De självstyrande områdenas ställning stärktes och miljöpolitiken
              skulle också tillföras.
            </seg>
            <seg n="6b19837a">
              Den längsta perioden utan någon direkt förändring i avtalet sträcker
              sig från 1995 till i dag. 18 år har gått utan någon förändring
              i Helsingforsavtalet. Men tiden har inte stått stilla. Det borde
              vara dags att utvärdera avtalet, kanske till och med tillföra
              och omformulera vissa delar för att säkerställa Norden som en
              vinnarregion i en globaliserad värld och med ett tydligt medborgarfokus.
            </seg>
            <seg n="dd9c69d6">
              Det finns ändå delar i avtalet som är intressanta. Jag har tagit
              mig friheten att teckna ned några av punkterna, som jag ska be
              att få läsa upp. Sedan får var och en reflektera över hur situationen
              ser ut nu jämfört med när avtalet skrevs 1962.
            </seg>
            <seg n="c97f3405">
              Det var några av alla de punkter som man skrev in i avtalet för
              51 år sedan.
            </seg>
            <seg n="22d1c655">
              Under tiden trycker Nordiska rådet på med rekommendationer till
              de nordiska ländernas regeringar som oftast tas emot med intresse
              och ibland till och med välvilja, men är till intet förpliktande.
            </seg>
            <seg n="7dc8467a">
              De senaste rekommendationerna från Nordiska rådet till Nordiska
              ministerrådet handlar om infrastruktur, erkännande av yrkesutbildningar,
              gränshinder, innovationspolitik och forskningssamarbete. Känns
              punkterna igen från avtalet 1962?
            </seg>
            <seg n="77c100af">
              Jag vet vilket stort arbete som pågår för att hjälpa, stödja
              och underlätta för alla som vill leva, bo och studera i annat
              nordiskt land. Informationskontoren finns, Hallå Norden och myndigheter
              bland annat. Jag vet också att man på politisk nivå försöker lösa
              upp de hinder som finns och motverka att nya hinder uppstår.
            </seg>
            <seg n="a524f907">
              Vi kommer aldrig att komma till vägs ände, men att se över Helsingforsavtalet
              och lägga fast en nordisk gemensam och än tydligare politisk viljeinriktning
              kan vara en väg att gå.
            </seg>
            <seg n="f3cd596f">
              Fru talman! Norden har inte råd att inte samarbeta mer.
            </seg>
          </u>
          <note type="speaker" n="7d52acff">
            Anf. 52 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-4" n="a4710142">
            <seg n="08c85c91">
              Fru talman! Det är intressant att blicka tillbaka historiskt
              på avtal. Det är också intressant att notera att världen runt
              omkring har förändrats, men fortfarande går det nordiska samarbetet
              framåt. Jag tycker att det finns en styrka just i att vi har haft
              den här breda grunden och Helsingforsavtalet i botten som faktiskt
              har gjort att vi har så hög välfärdsnivå i Norden jämfört med
              många andra av världens regioner. Det tror jag är bra. Men det
              är klart att allting behöver utvärderas, och vi behöver se närmare
              på vad vi behöver göra.
            </seg>
            <seg n="4eeec98b">
              Jag hade tänkt ställa en annan fråga eftersom Husmark Pehrsson
              också är vår talesperson i gränshinderfrågor i Nordiska rådets
              presidium. Jag känner sedan tidigare till att Husmark Pehrsson
              värnar väldigt mycket om gränshinderfrågorna.
            </seg>
            <seg n="f4847a3a">
              En fråga som jag ofta har fått gäller finansieringen av gränshinderkontoren.
              Frågan ställer till bekymmer bland dem som jobbar på kontoren.
              De beskriver att de inte kan ha någon framförhållning. De jobbar
              i projektform, och finansieringen är kopplad till projekttid.
              Nu vet jag att en översyn pågår. Husmark Pehrsson sitter med i
              budgetgruppen som för Nordiska rådets del ska hantera frågan.
            </seg>
            <seg n="ab018c50">
              Vilken inställning har Husmark Pehrsson till att långsiktigt
              hitta en finansiering för gränshinderkontoren så att de som arbetar
              där kan känna sig starka i arbetet?
            </seg>
          </u>
          <note type="speaker" n="1df60734">
            Anf. 53 CRISTINA HUSMARK PEHRSSON (M) replik:
          </note>
          <u who="cristina_husmark_pehrsson_62586a" xml:id="i-4665f3f7fa008fe1-1" n="d225abb5">
            <seg n="5857da20">
              Fru talman! Jag vet inte vilken insyn som Karin Åström har i
              budgetarbetet nu och inte minst tidigare. Informationskontoren
              har fått förstärkning. Jag diskuterade frågan senast i förra veckan
              när jag i Oslo träffade representanter för Grensetjänsten. Kontoren
              är viktiga. Det har framkommit med all tydlighet när samarbetsminister
              Ewa Björling nu har invigt kontoret i Haparanda-Tornio.
            </seg>
            <seg n="286e95dc">
              Finansieringen ligger på Nordiska ministerrådet. Vi i Nordiska
              rådet, som jag representerar i budgeten, tycker också att informationskontoren
              är av yttersta vikt. Det är många som söker hjälp och information
              på kontoren. Statistik visar att de är viktiga. Vi ska inte heller
              glömma webbportalerna, till exempel en skatteportal, där det går
              att söka information.
            </seg>
            <seg n="013b34a5">
              När man tar jobb i ett annat land har man också en viss skyldighet
              att ta reda på vad som gäller i fråga om stöd och ersättningssystem.
              Informationskontoren ska finnas för att reda ut problem som man
              inte själv kan hitta lösningar för.
            </seg>
            <seg n="3a1a9af5">
              Jag kan bara instämma i att informationskontor är viktiga. Finansieringsfrågan
              är, som Karin Åström säger, en budgetfråga.
            </seg>
          </u>
          <note type="speaker" n="cde0bdf9">
            Anf. 54 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-b0b537ba90e7b20d-5" n="a4710142">
            <seg n="096096fe">
              Fru talman! Vad jag har förstått pågår ett arbete med att ta
              fram en handlingsplan för det fortsatta gränshinderarbetet med
              start 2014. I den handlingsplanen förmodar jag att det läggs in
              bra saker som gör att vi verkligen kan bli mer aktiva i att lösa
              gränshinderproblem för människor i vardagen.
            </seg>
            <seg n="8e4add3e">
              Jag får ofta frågan om hur det går att få till stånd en långsiktig
              finansiering. Här och nu och bakåt har gränshinderkontoren fått
              finansiering endast för ett visst antal år, treårsprojekt, och
              sedan har de inte vetat om de kan fortsätta eller inte. Det gör
              att kontoren inte kan jobba fullt ut långsiktigt med planer för
              hur det fruktsamma samarbetet över gränserna ska drivas på.
            </seg>
            <seg n="fd838015">
              Kan Cristina Husmark Pehrsson ställa upp bakom ett förslag om
              att driva frågan att gränshinderkontoren ska ha en långsiktig
              finansiering så att de kan jobba på ett helt annat sätt med de
              projekt de driver inom kontorsverksamheten?
            </seg>
          </u>
          <note type="speaker" n="eaa809c9">
            Anf. 55 CRISTINA HUSMARK PEHRSSON (M) replik:
          </note>
          <u who="cristina_husmark_pehrsson_62586a" xml:id="i-4665f3f7fa008fe1-2" n="d225abb5">
            <seg n="83bfd4a2">
              Fru talman! Både Karin Åström och jag är överens om att informationskontoren
              är av yttersta vikt. Sedan är det lite märkligt att mitt under
              en pågående budgetdiskussion kräva ett svar på vad som ska säkerställas
              för en eller annan post.
            </seg>
            <seg n="b3c58b42">
              Vi är överens om att informationskontoren är viktiga. Jag har
              tagit med dessa frågor i budgetarbetet där Nordiska rådet kan
              lämna synpunkter till Nordiska ministerrådet. Men avkräv mig inte
              något löfte om någon av punkterna i en budget. Det är lite märkligt.
              Däremot framhåller jag hur viktiga informationskontoren är för
              företagare, studenter och för dem som vill leva och bo. Det har
              jag med mig in i mitt arbete, men avkräv mig inte ett löfte om
              framtida finansiering i detta läge.
            </seg>
          </u>
          <note type="speaker" n="4c76fe41">
            Anf. 56 MARIA STENBERG (S):
          </note>
          <u who="maria_stenberg_8d82fd" xml:id="i-f9b8597b0e678b93-0" n="19ef282f">
            <seg n="7d6a2cf4">
              Fru talman! Det är jätteroligt att debattera nordiska frågor,
              nordiskt samarbete och nordisk politik. Alla vi som debatterar
              har olika ingångar till varför vi är så engagerade i nordisk politik
              och nordiskt samarbete. Kanske beror engagemanget på att man har
              fått mejl från norska pensjonister som är upprörda över ett skatteavtal.
              Det kan bero på att man har mött en byggnadsarbetare som har blivit
              anvisad ett arbete i Norge men som bor i Sverige. Eller så är
              man kanske bekymrad över att mårdhundarna håller på att invadera
              Sverige ifrån Finland. Det finns många orsaker till att vi är
              engagerade i det nordiska samarbetet, och jag tycker att det är
              ganska intressant.
            </seg>
            <seg n="fca4355a">
              Det nordiska samarbetet innehåller också andra samarbeten. Just
              nu tänker jag prata om samarbeten som sker runt Östersjön i det
              som heter BSPC, Östersjökonferensen. Det är ett samarbete mellan
              de nordiska länderna, de baltiska staterna och en del av regionerna
              i Tyskland. Vi samlas till konferens ungefär en gång per år och
              debatterar frågor som berör Östersjön och kommer också fram till
              ett antal resolutioner.
            </seg>
            <seg n="5f26e30c">
              När man hör ordet Östersjösamarbetet tänker man att det handlar
              om Östersjön som är vårt gemensamma innanhav. Men samarbetet handlar
              om mycket mer. Det handlar om energifrågor, social välfärd, människohandel,
              energieffektivitet och så vidare.
            </seg>
            <seg n="f575c92f">
              I år innehar Estland värdskapet för konferensen, och under det
              här året har jag haft förmånen att arbeta i den permanenta kommitté
              som har till uppdrag att ta fram underlag till konferensen.
            </seg>
            <seg n="a7b048f3">
              I år har vi i den permanenta kommittén tänkt att om det är någonting
              som är lite inne i politiska samtal så är det innovationer. Bara
              själva ordet innovation gör att det blir lite spännande. Därför
              kommer konferensen i mångt och mycket att handla om olika infallsvinklar
              på temat innovationer. Jag tror att det finns många spännande
              uppslag från konferensen som man sedan kan arbeta vidare med.
            </seg>
            <seg n="0f7162ca">
              Vi har också tillsatt ett antal arbetsgrupper som ska titta på
              olika frågor. Till just den här konferensen finns det en arbetsgrupp
              som arbetar med grön tillväxt, inklusive energieffektivitet. Det
              är faktiskt två svenska parlamentariker som är med i denna arbetsgrupp,
              och det ska bli spännande att se vilka slutsatser de kommer att
              presentera.
            </seg>
            <seg n="351eb7e6">
              När det gäller energieffektivitet runt Östersjön måste jag dock
              i rimlighetens namn säga att vi har en hel del att lära av Tyskland.
              De har satt ett modigt mål om att fasa ut kärnkraften. Det kanske
              är läge för oss i samarbetet runt Östersjön att titta djupare
              på hur vi arbetar med energifrågor och vad vi kan göra för att
              arbeta med energieffektivitet runt Östersjön. Jag tycker, som
              sagt, att det ska bli intressant att se vad konferensen kommer
              fram till.
            </seg>
            <seg n="45a97efc">
              Jag tror att alla vi som sitter här i riksdagen och i de nordiska
              parlamenten har en viktig fråga. Det är nämligen en sak att arbeta
              fram resolutioner och förslag som vi sedan bär vidare till olika
              konferenser och som mynnar ut i gemensamma resolutioner. Det svåra
              är att sköta uppföljningen. Vad hände till exempel med resolutionerna
              på Arktiska rådets konferens, på Östersjökonferensen, på IPU-konferensen
              och så vidare? Hur arbetar vi med de gemensamma resolutioner som
              vi lägger fast? Där finns en stor utmaning.
            </seg>
            <seg n="ce75a2e6">
              Självklart finns det både utmaningar och svårigheter och ibland
              även ifrågasättanden när olika parlament ska samarbeta över nationsgränserna.
              Nordiska rådet är inget undantag. Det är klart att det har funnits
              diskussioner om samarbetet i stort och i smått.
            </seg>
            <seg n="110a7b3a">
              Vi ska komma ihåg att det nordiska samarbetet har tjänat de nordiska
              medborgarna väl under lång tid, och jag är fullständigt övertygad
              om att detta samarbete kommer att fortsätta.
            </seg>
            <seg n="92e6bbe9">
              I det nordiska samarbetet har vi öppnat arbetsmarknaden. Det
              innebär att människor kan arbeta och bo i alla nordiska länder.
              Man bor kanske i Malmö och jobbar i Köpenhamn eller tvärtom. Jag
              kommer från Norrbotten, och där är det nästan ingen skillnad mellan
              Haparanda och Torneå i dag.
            </seg>
            <seg n="f3c17806">
              Det nordiska samarbetet har alltså inneburit mycket för de nordiska
              medborgarna och den nordiska välfärdsmodellen. Denna modell sticker
              ut i nästan alla jämförelser, vilket innebär att det är en modell
              som håller över tid.
            </seg>
            <seg n="c715c00b">
              Johan Linander hade ett spännande inlägg om hur det nordiska
              samarbetet skulle kunna leva i 50 år till. Det vore roligt att
              få veta hur det ser ut om 5060 år.
            </seg>
            <seg n="1ebaf5ec">
              Fru talman! Jag tror att utmaningen inom alla samarbetsformer
              är att klara av att hålla sig konkret utan att tappa form och
              fart i arbetet. Detta tror jag att man funderar över i alla samarbeten.
            </seg>
            <seg n="336394e7">
              I det nordiska samarbetet är gränshinder det mest konkreta. Ibland
              tänker jag att gränshinder är som spelet på Gröna Lund där det
              hoppar upp gubbar som man ska försöka slå ned. Plötsligt kommer
              det fler.
            </seg>
            <seg n="49318140">
              I betänkandet står det att vi har lyckats ta bort tio gränshinder
              under 2012. Jag undrar dock hur många fler som har kommit till.
            </seg>
            <seg n="79e585fd">
              Riksdagen och alla andra nordiska parlament och de nordiska regeringarna
              har en stor utmaning i för det första: Hur arbetar vi med de resolutioner
              som kommer från de konferenser och samarbeten vi har i Norden
              och runt Östersjön?
            </seg>
            <seg n="e48afab8">
              För det andra: Hur arbetar riksdag och regering med gränshinder?
              Min känsla är att det som sagt är lite som spelet på Gröna Lund.
              Vi lyckas slå ned en gubbe och upp hoppar tre till. Det gagnar
              inte det nordiska samarbetet eller den öppna nordiska modellen
              som vi så gärna vill ha.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="e98af6a6">
            9 § Nordiskt utrikes-, säkerhets- och försvarspolitiskt samarbete
            inklusive krisberedskap
          </note>
          <note n="b7d228c3">
            Föredrogs
          </note>
          <note type="speaker" n="f6aa2be1">
            Anf. 57 MIKAEL JANSSON (SD):
          </note>
          <u who="mikael_jansson_78d74b" xml:id="i-004d055e3b18f344-0" n="bb9f4e70" next="i-cb73858d61a4d671-0"/>
          <note n="fc1666af">
            Fru talman! Till att börja med yrkar jag bifall till reservation
            2 under punkt 1 och reservation 6 under punkt 2.
          </note>
          <u who="mikael_jansson_78d74b" xml:id="i-cb73858d61a4d671-0" n="bb9f4e70" prev="i-004d055e3b18f344-0">
            <seg n="7ae824aa">
              Nordisk säkerhetspolitik måste grunda sig på en klok utblick
              på förhållandena i vår omvärld. I första hand gäller det naturligtvis
              vårt närområde. Det kan finnas aktuella hot som vi omedelbart
              måste reagera på. Det kan finnas potentiella hot genom uppbyggandet
              av omfattande militära förmågor i ett annat land.
            </seg>
            <seg n="28b4894f">
              Vi ser i dag inga aktuella hot som snabbt tvingar oss att se
              över vår militära förmåga. Det finns dock ett potentiellt hot,
              vilket är Rysslands kraftiga upprustning.
            </seg>
            <seg n="77bc6df8">
              Eftersom vi inte vet hur världen ser ut om 10, 15 eller 20 år
              måste vi reagera på detta. Vi vet inte heller hur maktbalansen
              ser ut i framtiden. De europeiska länderna har nedrustat kraftigt,
              och USA kommer att tvingas minska på sina militära utgifter detta
              samtidigt som alltså Ryssland och Kina upprustar.
            </seg>
            <seg n="ec087611">
              Det finns krafter i Kina och Ryssland som verkar för en militär
              allians mellan länderna. Oavsett om detta är sannolikt eller inte
              måste vi räkna med risken och ta höjd för en utveckling där Kina
              och Ryssland garanterar sin gemensamma gräns och förstärker i
              övriga militärdistrikt.
            </seg>
            <seg n="94fef2fd">
              USA kommer att flytta sitt säkerhets- och försvarsfokus från
              Europa till Asien. Så mycket vet vi säkerhetspolitiskt om framtiden.
            </seg>
            <seg n="abf3d0d4">
              Det tar långt tid från investering i militär förmåga till faktisk
              höjd förmåga. Vi kan därför inte vänta med att stärka vår militära
              förmåga. Vi måste upprusta försvaret så att det når en nivå varifrån
              vi kan återta tillräcklig förmåga för att möta ett aktuellt hot
              som tornat upp sig.
            </seg>
            <seg n="b1d7e1e5">
              Samarbete är ett bra sätt att uppnå säkerhet. Samarbeten kan
              gälla operativa förband, alltså militära allianser, eller försvarsmaterielsamarbeten.
              Samarbetena kan vara mellanstatliga eller överstatliga.
            </seg>
            <seg n="f6ae9b20">
              Nato är ett mellanstatligt samarbete. Som medlem är man dock,
              enligt artikel 5, bunden att bistå andra medlemmar.
            </seg>
            <seg n="6f4ac8cf">
              EU är för närvarande också ett mellanstatligt samarbete på försvarssidan.
              Men den som känner EU vet att utvecklingen går mot mer och mer
              överstatlighet, och det går snabbt. Den kloke betraktar allt försvarssamarbete
              inom EU som något som snart kommer att vara överstatligt.
            </seg>
            <seg n="6f0fb584">
              Om det inte blir så får vi tacka de länder som vågar stå upp
              mot EU-byråkratin, främst Storbritannien. Sverige räknas inte
              till den modiga skaran utan är EU:s mest lydiga medlem.
            </seg>
            <seg n="87571a58">
              Om det utvecklas ett EU-försvar eller inte bestäms av de stora
              europeiska Natomedlemmarna.
            </seg>
            <seg n="527af303">
              Fru talman! Detta är de yttre villkoren för Sveriges säkerhet
              som jag ser det. I den svenska säkerhetspolitiska debatten låter
              det ofta som att utvecklingen är oundviklig och att det inte finns
              plats för en svensk säkerhetspolitisk linje längre.
            </seg>
            <seg n="14ea01a4">
              Jag håller inte med. Vi kan uppbåda politisk vilja tillräcklig
              för att kunna se och välja olika säkerhetspolitiska alternativ.
            </seg>
            <seg n="7bf0d616">
              Det förutsätter att vi höjer försvarsanslaget, som nu närmar
              sig 1,1 procent av bnp, väsentligt. Annars kommer försvarsmakten
              att fortsätta att urholkas. Då tvingas vi att söka den hjälp vi
              kan få.
            </seg>
            <seg n="33ee6445">
              Om vi höjer anslaget kan vi söka aktiva vägar till ett stärkt
              försvar. Vi kan välja mellan olika alternativ.
            </seg>
            <seg n="7871cbf2">
              Linje 1 är att följa Danmarks exempel och bli medlem i Nato och
              satsa på att upprusta enstaka förmågor som kan tillställas Nato
              vid behov och ge stora bidrag till internationella Natoledda insatser
              så som Danmark gjorde i Afghanistan. Danmark räknar då med Nato:s
              fulla och omedelbara support i händelse av krig.
            </seg>
            <seg n="074c12c7">
              Linje 2 är att satsa på EU-alternativet, att ställa upp på systemet
              med stridsgrupper och att helt förlita sig på EU:s militärbyrå
              Eda när det gäller materielsamverkan. Det EU-land som verkar så
              förlitar sig på EU som säkerhetsgarant.
            </seg>
            <seg n="b963c357">
              Linje 3 är att satsa på regional samverkan och ett fortsatt partnerskap
              med Nato. Regionalt för oss är Norden i första hand och Baltikum
              i andra hand.
            </seg>
            <seg n="5e859f54">
              Det finns redan en nordisk samverkan inom Nordefco. Vi övar fredsfrämjande
              insatser tillsammans och även krishanteringsinsatser. Nästa steg
              är att vi ändrar lagstiftningen så att vi kan öva krigsinsatser
              tillsammans.
            </seg>
            <seg n="d43ca79f">
              För att det nordiska samarbetet ska få full väsentlighet måste
              vi naturligtvis kunna samverka direkt i händelse av krig. Det
              ligger stor svårighet i detta eftersom Norge och Danmark leds
              av Nato i händelse av krig och Sverige och Finland har egna nationella
              krigsledningar.
            </seg>
            <seg n="d64d7769">
              Min mening är att en gemensam nordisk försvarsplanering kan upprättas
              men att den måste vara konkret och förhandlas tillsammans med
              Nato.
            </seg>
            <seg n="0b9b8629">
              När Försvarsberedningen besökte Washington ställdes frågan till
              en hög representant för försvarsdepartementet. Denne verifierade
              att frågan är svår men att en gemensam nordisk försvarsplanering
              är möjlig.
            </seg>
            <seg n="a4818969">
              Det är alltså den sista linjen, linje 3, som är bäst. Våra ansträngningar
              bör inrikta sig på att vi först ändrar lagarna så att vi kan ha
              samnordiska övningar för territoriellt försvar. Därefter bör vi
              inleda diskussioner med grannländerna om en gemensam försvarsplanering.
            </seg>
          </u>
          <note type="speaker" n="fdaf7ce1">
            Anf. 58 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-ca296f45127b5b71-0" n="0263fb05">
            <seg n="f18da8e5">
              Fru talman! I det betänkande vi nu behandlar tar vi upp nordiskt
              samarbete. Vi i Vänsterpartiet har skrivit en motivreservation,
              reservation 4, som jag yrkar bifall till.
            </seg>
            <seg n="2396b294">
              Vi menar att det finns rätt många positiva saker med nordiskt
              samarbete. Även i den utveckling av samarbetet som föreslås kan
              det finnas positiva saker. Vi vill dock påpeka att det finns begränsningar,
              och i mitt anförande ska jag ta upp några saker vi tycker är besvärliga.
            </seg>
            <seg n="5260bfa9">
              För att börja med det positiva är kris- och katastrofhantering
              ett område där det går att utöka samarbetet utan att det är speciellt
              kontroversiellt. Vi har en geografisk närhet och likartad organisation,
              och vi kan redan nu utöka samarbetet på ett bra sätt. Detta är
              bra. Naturkatastrofer och sådant som handlar om miljö- och klimathot,
              det som har direkt påverkan på oss, är något som troligtvis påverkar
              hela Norden. Det är inte så att en storm stannar vid norska gränsen.
            </seg>
            <seg n="893efa5c">
              När det däremot handlar om försvarssamarbetet och det säkerhetspolitiska
              samarbetet har vi i Vänsterpartiet rätt klart deklarerat att vi
              har vissa förbehåll för hur det ska gå till. Det finns i dag ett
              samarbete som till viss del fungerar men som vi kan vara kritiska
              mot utifrån att det i dag, tycker vi, inte utgår från det vi vill
              att det ska utgå från, nämligen Sveriges alliansfrihet. Det är
              en oerhört viktig markering. Vi är faktiskt alliansfria. Det innebär
              att när vi ska samarbeta med Natoländer vi har tre Natoländer
              i Norden och två som står utanför gäller speciella förutsättningar
              för att det ska fungera.
            </seg>
            <seg n="fc616b4e">
              Det vi sätter i första rummet är att ett samarbete med de andra
              länderna i Norden inte på något sätt får urholka Sveriges alliansfrihet.
              Detta går inte att villkora. Det tror jag att många i svenska
              folket håller med oss om. Vi vet att skepticismen mot Nato, om
              vår alliansfrihet äventyras, är rätt stor. Det innebär att man
              har samövningar där strukturen utgår från det rent nordiska samarbetet
              och där Natos struktur egentligen inte ska påverka det som görs.
            </seg>
            <seg n="28e9499a">
              Samma sak gäller samarbetet inom EU. Vi i Vänsterpartiet har
              sagt nej till EU:s stridsgrupper. Som vi har sagt förut är orsaken
              att det finns en tendens till att utöka, bredda och organisera
              om det europeiska försvarssamarbetet så att det kanske utvecklas
              till ett gemensamt försvar. Det är vi skeptiska till. Vi tror
              att det finns många nackdelar med det, dels eftersom EU i dag
              är i kris, dels eftersom det är så stor skillnad mellan de olika
              länderna i EU. Det mellanstatliga samarbetet måste hela tiden
              vara utgångspunken.
            </seg>
            <seg n="9b4b0a4b">
              I dag har vi en utveckling där vi har fler och fler Natoövningar
              på svensk mark. Det är vi också skeptiska till. Vi vet inte om
              det är någonting som är bra. Vi vet att det finns Natoländer med
              exempelvis kärnvapen, och vi vet att vi kan dras in i en verksamhet
              och organisation som inte är speciellt bra om Sverige ska vara
              trovärdigt som alliansfritt land och förespråkare för fred och
              frihet i världen. Det gäller även kärnvapendelen.
            </seg>
            <seg n="fcfe7bf0">
              Fru talman! På materielsidan har vi historiskt sett haft rätt
              bra erfarenheter, men i takt med att EU har utvecklat olika samarbeten
              har det framförts viss kritik. Man dras alltså in i något som
              handlar om mycket mer än EU-samarbete. Vi ser framför oss ett
              samarbete på materielsidan där de nordiska förhållandena bestämmer
              vilket försvarsmateriel vi tar fram och hur vi utvecklar det tillsammans.
              Det här är en viktig del eftersom vi även talar om hur vapenindustrin
              och vapenexporten ska fungera i Sverige. Det är ett hett ämne.
              Det här är någonting som vi bör ta ställning till på ett annat
              sätt än i dag.
            </seg>
            <seg n="546526cc">
              Sedan finns det naturligtvis hos oss alla en önskan om att samarbetet
              när det gäller internationella insatser alltid ska ledas av FN.
              FN är på något sätt det organ som måste hålla i de här sakerna
              och som måste stärkas och utvecklas så att vi i Sverige kan samarbeta
              med alla länder, framför allt nordiska länder men även andra länder
              i Europa. Vi tror alltså att en viktig förutsättning för att det
              nordiska samarbetet ska utvecklas internationellt är att FN alltid
              är en garant för att det sker på rätt sätt. Det här handlar mycket
              om att göra det vi är bra på i Sverige. Det handlar mycket om
              fredsbevarande och fredsförebyggande uppdrag, om medling och liknande,
              kanske även kopplat till bistånd. Det är ett område där vi i Norden
              tillsammans kan bli ännu starkare om vi samarbetar.
            </seg>
            <seg n="cf863d92">
              Så länge vi har ett FN som inte har kapacitet att leda insatserna
              måste vi naturligtvis i vissa lägen under vissa förutsättningar
              acceptera att vissa internationella insatser leds av Nato. Det
              går inte att komma undan det i dagsläget, men vi hoppas verkligen
              att det går att vända utvecklingen och att FN blir starkare.
            </seg>
            <seg n="299a0f81">
              Det är några saker som alltid villkoras när det gäller FN-ledda
              insatser, typ resolution 1325 om kvinnor, fred och säkerhet, men
              det är rätt naturligt att det kommer in i det samarbete som vi
              har i Norden i dag. Där finns det egentligen ingen skillnad mellan
              de olika länderna. Det finns alltså förutsättningar, men utifrån
              de saker som jag har redovisat här vi vissa förbehåll för det
              samarbetet.
            </seg>
          </u>
          <note type="speaker" n="52a5d8b0">
            Anf. 59 CECILIA WIDEGREN (M):
          </note>
          <u who="cecilia_widegren_1c7149" xml:id="i-4b848937bd99f481-0" n="4456b1bd">
            <seg n="be55cdfe">
              Fru talman! I dag behandlar riksdagen alliansregeringens skrivelse
              om det nordiska utrikes-, säkerhets- och försvarspolitiska samarbetet
              inklusive krisberedskapen. I alliansregeringens skrivelse beskrivs
              hur samarbetet har utformats, från att ha varit på en ganska lågintensiv
              nivå till att i dag både vara fördjupat och förstärkas. Det finns
              en bred samsyn i Sveriges riksdag om att ytterligare utveckla
              ambitionerna inför morgondagen. Det bygger på att vi har gemensamma
              värderingar, gemensam syn och en demokratisk grundton i vad vi
              vill att vår del av världen ska utvecklas till.
            </seg>
            <seg n="b974a12d">
              Den breda samsynen i riksdagen är det viktigt att bejaka inför
              morgondagen och ha med sig när vi möter kolleger i våra nordiska
              grannländer inom ramen för det nordiska samarbetet. Genom att
              fortsätta utveckla det nordiska samarbetet får vi ett ökat mervärde
              och en ökad gemensam både civil och militär förmåga. Det är grundläggande
              och basen till att vi i dag inte bara talar nordiskt samarbete;
              vi vill också genomföra det i praktiken. Vi får på det sättet
              ett större genomslag för våra gemensamma intressen i internationella
              sammanhang än vad länderna vart och ett för sig skulle få.
            </seg>
            <seg n="3607ca6c">
              Det nordiska samarbetet kommer även multilateralt att bidra till
              utvecklingen på andra områden, som miljöarbete och krishantering.
            </seg>
            <seg n="0aa0d0e2">
              Fru talman! Den skrivelse som ligger på riksdagens bord i dag
              är mycket omfattande. För den som är mer intresserad är den därför
              en ganska bra läsning. Man ser hur samarbetet har utvecklats under
              resans gång och vad förväntningarna är inför morgondagen.
            </seg>
            <seg n="1c74afa6">
              Ett utvecklat nordiskt samarbete ger ökad säkerhet och mer robusta
              samhällen nationellt och internationellt. I skrivelsen redogörs
              för det nyttobaserade samarbetet. Det är inte längre bara prat
              utan faktisk handling. Vi samverkar i allt från sjöräddning och
              sjukvård till internationella insatser och försvarsövningar. I
              dag är det ett brett och allomfattande samarbete.
            </seg>
            <seg n="407c2cee">
              Fru talman! Vi i Sverige har i dag ett mycket väl fungerande
              samarbete med våra nordiska grannar. Det bygger på en stark värdegemenskap
              och en i många stycken gemensam historisk och kulturell erfarenhet.
              Samarbetet mellan våra länder är bland de äldsta och mest omfattande
              av de regionala samarbetena globalt. Det gör att vi har ögonen
              på oss. Det finns ett stort intresse att följa det, inte minst
              på det försvars- och säkerhetspolitiska området. När andra samarbetsorganisationer
              som Nato och EU diskuterar pooling and sharing och smart defence
              tittar de på det nordiska samarbetet som en miniatyr av hur ett
              samarbete kan utvecklas och bli fruktbart där alla ingående parter
              blir vinnare. Vi ser det nordiska mervärdet, och vi bidrar med
              vår erfarenhet till andras.
            </seg>
            <seg n="5cf19091">
              Säkerhetspolitiskt har det nordiska samarbetet utvecklats betydligt
              de senaste åren. Fördjupningen sedan 2009 är mycket tydlig. Viktiga
              milstolpar i detta är den svenska och den nordiska solidaritetsförklaringen
              och Hagasamarbetet på krisberedskapsområdet men också samordningen
              av det försvarspolitiska samarbetet inom Nordefco.
            </seg>
            <seg n="a52bf9c4">
              Försvarspolitiskt koordineras det nordiska samarbetet i Nordefco.
              Det är i dag en strukturell ram för det nordiska försvarssamarbetet.
              Där samarbetar vi kring internationella insatser men också kring
              försvarsmaterielsamverkan och övningssamverkan. Syftet är att
              genom att samordna våra förmågor förbättra kvaliteten i verksamheten
              och få större genomslag, större effekt. Det är ett mervärde för
              skattebetalarnas pengar som också självklart ytterst handlar om
              att vi får ökad säkerhet.
            </seg>
            <seg n="f50b3dab">
              Fru talman! Exempel på detta är att vi nu, i det FN-mandaterade
              uppdrag som Sverige tillsammans med ett femtiotal andra länder
              gör i Afghanistan, i dag har fördjupat samarbetet på plats med
              Finland, Norge och Lettland för att stödja de afghanska säkerhetsstyrkorna,
              för att bygga säkerhet för afghanerna.
            </seg>
            <seg n="db2c890d">
              Ett annat exempel är att Norge tillsammans med Sverige har utvecklat
              ett artillerisystem, där samutvecklingen har beräknats medföra
              besparingar på 400 miljoner, som kommer skattebetalarna till del.
              Ytterligare ett exempel är den nordiska övningsverksamheten till
              lands, till sjöss och i luften. Den fortsätter ständigt att utvecklas,
              för att vi ska kunna öva i större formationer och andra, mer komplexa
              scenarier och få viktiga erfarenheter av att möta andra system
              som vi själva inte har men kan lära oss om på plats.
            </seg>
            <seg n="57c68376">
              Fru talman! Kring krisberedskapsområdet och Hagasamarbetet, som
              etablerades 2009, har vi stärkt samarbetet vad gäller räddningstjänst,
              övning och utbildning, kriskommunikation, forskning och utveckling,
              för att nämna några områden. Det nordiska samarbetet på området
              bidrar till förmågan att möta gränsöverskridande hot, utbyta kunskaper
              och erfarenheter samt i solidaritet ge och ta emot resurser vid
              allvarliga kriser och händelser.
            </seg>
            <seg n="f2ed7bf6">
              I går, fru talman, avslutades det nordiska försvarsministermötet
              i Vaxholm genom en presentation av en ny deklaration, ett fördjupat
              samarbete på krisberedskapsområdet, en Hagadeklaration 2 eller
              den andra Hagadeklaration, för att förstärka att vi kan göra mer
              tillsammans, få ett ökat mervärde och få mer gemensamma förmågor.
            </seg>
            <seg n="5ef1fd33">
              Det nordiska samarbetet är inte ett alternativ till existerande
              säkerhetsstrukturer och samarbeten inom EU eller, för de grannländer
              som är med, i Nato. I stället är det ett viktigt komplement där
              de nordiska länderna var och en för sig väljer sina säkerhetsarrangemang.
              Ytterst handlar det om att vi stärker oss internationellt när
              vi påbörjar vårt eget säkerhetssamarbete i vår del av världen.
            </seg>
            <seg n="3d3c6192">
              Fru talman! I fredags presenterade Försvarsberedningen sin efterlängtade
              nya säkerhetspolitiska bedömning. Det skedde i bred samsyn mellan
              riksdagens partier om vikten av att ta ansvar för och förbereda
              morgondagens utmaningar.
            </seg>
            <seg n="d2cd6292">
              En tydlig del i Försvarsberedningens rapport är ett fortsatt,
              fördjupat och utvecklat nordiskt samarbete civilt och militärt.
              Vi gav exempel om att bland annat utveckla den nordiska flygövningsverksamheten
              till att i framtiden kunna omfatta en gemensam incidentberedskap,
              förbättra samordningen mellan civila och militära resurser för
              att stärka krisberedskapen och samhällets robusthet samt fortsätta
              att utveckla den gemensamma utbildnings- och övningsverksamheten.
            </seg>
            <seg n="0d4e4765">
              Fru talman! Slutligen är det viktigt att understryka att samverkan
              i vårt närområde inte bara omfattar Norden, utan våra säkerhetsarrangemang
              kring Östersjön bidrar självklart till att öka säkerheten för
              fler länder runt Östersjön. Jag tänker speciellt på Estland, Lettland
              och Litauen. Det nordiska samarbetet blir också i många delar
              ett nordisk-baltiskt samarbete. Jag tror inte minst att den här
              församlingen, Sveriges riksdag, är mycket mån om att det sker
              en utveckling i den delen.
            </seg>
            <seg n="6addd55f">
              Fru talman! Sverige står inte längre ensamt. Sverige bygger säkerhet
              tillsammans med andra. Vi bygger det utifrån den gemensamma, solidariska
              säkerhetspolitiken, vi gör det därför att det skapar mervärde,
              och vi gör det gärna med våra grannar.
            </seg>
          </u>
          <note n="1d7dddfc">
            Jag yrkar bifall till det sammansatta utrikes- och försvarsutskottets
            förslag.
          </note>
          <note type="speaker" n="9fa9f89e">
            Anf. 60 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-26a95ca6ea754240-0" n="069d1a62">
            <seg n="3ae64565">
              Fru talman! Jag instämmer i det som Cecilia Widegren gav uttryck
              för vad gäller det växande försvars- och säkerhetspolitiska samarbetet
              i Norden. Det är bra att vi har en bred samstämmighet i riksdagen
              om vikten av att öka det nordiska samarbetet på olika plan.
            </seg>
            <seg n="f0b830d3">
              Det nordiska samarbetet har urgamla anor och är enligt regeringen
              bland de äldsta och mest omfattande regionala samarbetena i världen.
              De nordiska ländernas historia är nära sammanflätad.
            </seg>
            <seg n="94b41dab">
              Visst är det så, även om det inte bara har handlat om samarbete,
              vilket våra kungar hade kunnat omvittna, om de varit här, till
              exempel Gustav Vasa, Karl X Gustav och Karl XII.
            </seg>
            <seg n="dbabfb84">
              I dag är dock harmonin sedan länge långt gången läget har förbättrats
              och det finns en strävan i Norden, inte minst i Sverige, att utveckla
              samarbetet ytterligare inom utrikes-, försvars- och säkerhetspolitiken
              inklusive krisberedskapen, som är nog så viktig också på det civila
              området.
            </seg>
            <seg n="e6251cfc">
              Detta är utmärkt och har fullt stöd av Centerpartiet, och vi
              tycker att det formuleras väl i betänkandet. Till exempel är det
              utmärkt att de nordiska länderna samarbetar alltmer genom nordiskt
              ambassadsamarbete i olika former.
            </seg>
            <seg n="2cf17a7b">
              Samtidigt är det ett faktum att de nordiska länderna skiljer
              sig åt beträffande medlemskap i EU eller ej respektive medlemskap
              i Nato eller ej, vilket naturligtvis sätter gränser för samarbetet.
            </seg>
            <seg n="eed473d3">
              Här förstår jag inte riktigt Socialdemokraterna och Sverigedemokraterna,
              som i en identisk mening i sina reservationer menar att de nordiska
              ländernas olika säkerhetspolitiska lösningar i dag utgör inget
              hinder för samarbete i utrikes-, säkerhets- och försvarspolitiska
              frågor. Hur har ni kommit fram till detta? Finns det alltså inga
              gränser för det nordiska försvars- och säkerhetssamarbetet?
            </seg>
            <seg n="d15c302f">
              Socialdemokraterna har skrivit några reservationer, trots att
              det är rätt svårt att se vad som i dessa skiljer ut sig från utskottsmajoritetens
              åsikter. Men så kan det ju vara i riksdagen när man vill markera
              mer politisk vilja.
            </seg>
            <seg n="4b6493ad">
              Jag gläder mig i stället åt att den konstruktiva dialogen mellan
              fem av riksdagens partier i den omvärldsanalys som Försvarsberedningen
              presenterade för några dagar sedan ledde till en samsyn. Även
              Folkpartiet var med på det allra mesta, även om man i vanlig ordning
              valde att skilja ut sig på några punkter.
            </seg>
            <seg n="4306345b">
              Mot bakgrund av Försvarsberedningens rapport, som bland annat
              slår fast betydelsen för vår säkerhet av Sveriges samarbete med
              Nato i dess Partnerskap för fred, blir jag lite fundersam över
              en mening i Socialdemokraternas reservation 1.
            </seg>
            <seg n="ffe4e33e">
              Först slår man mycket tydligt fast att Sverige är militärt alliansfritt
              och att Socialdemokraterna säger nej till medlemskap i Nato. Därefter
              beskriver man grundvalen i en modern svensk säkerhetspolitik:
              ett ökat nordiskt samarbete, en aktiv Östersjöpolitik, ett fördjupat
              samarbete i EU och ett starkare stöd till Förenta nationerna.
            </seg>
            <seg n="b57fa49d">
              Men hallå, varför nämner ni inte Sveriges samarbete med Nato
              i dess Partnerskap för fred? Försvarsberedningens rapport, som
              ju partierna gemensamt står bakom, säger till exempel att samarbete
              med Nato är fortsatt avgörande för att utveckla en relevant, modern,
              flexibel och användbar svensk försvarsmakt. Det nämner ni alltså
              inte bland grundbultarna för svensk säkerhetspolitik, och det
              tycker jag är en miss.
            </seg>
            <seg n="14754ef0">
              Försvarsberedningen visar också på att en utveckling av det nordiska
              samarbetet i de här frågorna behöver grundas på en analys. Jag
              citerar från Försvarsberedningens färska rapport:
            </seg>
            <seg n="41ddd5e2">
              Som ett led i att klargöra vilka prioriteringar Sverige bör göra
              gällande i det nordiska samarbetet är det viktigt att utvärdera
              hur Sveriges försvarspolitiska samarbete i Norden, inom EU, med
              Nato och andra berörda fora kan utvecklas. Hur dessa samarbeten
              ska kunna förbättras ytterligare, bör analyseras och utvecklas
              i särskild ordning.
            </seg>
            <seg n="d0e2dd8c">
              Detta slog också den förra försvarsberedningen fast 2008, och
              det är mycket bra att även denna försvarsberedning gör ungefär
              samma konstaterande. Det är en framgång för Centerpartiet som
              jag gläds åt. Kanske kan vi redan börja analysera detta i den
              kommande försvarsberedningen. Det får vi se.
            </seg>
            <seg n="1c393f74">
              Utskottet lyfter fram flera goda militära samarbeten mellan de
              nordiska länderna, till exempel flygvapnens Cross Border Training
              North mellan Sverige, Norge och Finland samt den utveckling av
              luftövervakningssamarbetet som sker i regionen.
            </seg>
            <seg n="fc2bffe0">
              Utskottet ser också positivt på Sveriges och Finlands kommande
              deltagande i Natos luftövervakning över Island men konstaterar
              att luftpatrullering, Air Policing, är aktuell enbart för medlemmar
              av Nato.
            </seg>
            <seg n="82e45036">
              Här överraskar Sverigedemokraterna, som har en nationalistisk
              inriktning på det mesta, inklusive försvaret, och vill att EU
              ska upplösas och att Sverige inte ska samarbeta för nära Nato.
              Men här vill de att Sverige ska agera som Natomedlem och utföra
              luftpatrullering.
            </seg>
            <seg n="5d7549f3">
              Fru talman! Det nordiska samarbetet på dessa områden, och även
              på andra områden, är mycket viktigt, och det utvecklas i rätt
              riktning. Med detta konstaterande yrkar jag bifall till förslaget
              i utskottets betänkande och avslag på reservationerna.
            </seg>
          </u>
          <note type="speaker" n="f2b56a27">
            Anf. 61 MIKAEL OSCARSSON (KD):
          </note>
          <u who="mikael_oscarsson_725142" xml:id="i-353e1bd46b90d51f-0" n="a73985ac">
            <seg n="e04e7784">
              Fru talman! När Försvarsberedningens första delbetänkande presenterades
              nyligen betonades våra grannländers ömsesidiga beroende av varandra.
              Vi behöver förstärka vår förmåga och öka samarbetet med våra grannländer.
              Jag tänker då inte bara direkt på försvarsförmågan utan på säkerhetspolitiken
              i stort. Detta stämmer mycket väl med det betänkande som vi debatterar
              här i dag.
            </seg>
            <seg n="a1bed434">
              Vi vet också att Sverige inte längre är ett neutralt land. Vi
              tillhör den västliga civilisationen och är i dag en tydlig del
              av Europa och EU. Vi har utifrån vår historia särskilt nära band
              till övriga Norden, och på sätt och vis också till Baltikum sedan
              det blev självständigt.
            </seg>
            <seg n="86323fbd">
              Vi har genom vår ensidiga solidaritetsförklaring uttryckt vår
              vilja att ge stöd även militärt till dessa våra grannländer vid
              en kris. Vi har också förhoppningar om motsvarande insatser om
              vi skulle behöva hjälp, även om vi där inte har några garantier.
            </seg>
            <seg n="053e63f5">
              Därför är det glädjande att vi i dag lyfter fram det nordiska
              samarbetet som rör utrikes-, säkerhets- och försvarspolitik samt
              krisberedskap. Vi vet alla att vi blir mer och mer beroende av
              vår omgivning inom samtliga dessa områden. Sverige är inte sig
              självt nog. Vi behöver Norden, och vi behöver Europa.
            </seg>
            <seg n="1719ddd1">
              Vi har en stark värdegemenskap inom Danmark, Finland, Island,
              Norge och Sverige som andas mycket av kristdemokrati: människans
              höga värde, demokratispridning, mänskliga rättigheter alla människors
              lika värde utveckling och samförstånd.
            </seg>
            <seg n="7ff78dcb">
              Sverige har allt att vinna på fördjupande och utvecklande samarbete
              i Norden. Det ger oss en starkare röst internationellt och kompletterar
              EU som vår röst. Också inom FN finns ett stort värde i att vi
              som nordiska länder samarbetar bredare och djupare.
            </seg>
            <seg n="a95499be">
              Effektivitet, nytta och mervärde som många gånger sammanfaller
              är drivkraften för detta nordiska samarbete. Här finns såväl förmågevinster
              som ekonomiska vinster att hämta. Kanske är det just därför som
              det också är så väl sett.
            </seg>
            <seg n="ba703bcb">
              Det är också viktigt, som utskottet uttrycker, att vi verkligen
              tar vara på möjligheterna att liksom i dag ha ett starkt nordiskt
              samarbete och att vi blickar över Östersjön till Baltikum. Tänk
              om vi kunde få ett lika starkt svensk-baltiskt samarbete, eller
              kanske snarare ett nordisk-baltiskt, som det samarbete som Norden
              har präglats av hittills.
            </seg>
            <seg n="32c598df">
              Sverige stärks av ett fördjupat samarbete i vårt närområde. Ett
              närmare samarbete i Norden och med de baltiska staterna samt med
              andra viktiga aktörer i vårt närområde bidrar dessutom till att
              stärka säkerheten i hela regionen. Det ökar också förmågan att
              hantera civila kriser i regionen.
            </seg>
            <seg n="cde9bfa7">
              På sikt måste vi också närma oss Ryssland och ha samarbete där
              så är möjligt, med respekt för vår egen starka värdegemenskap.
            </seg>
            <seg n="0c2090a3">
              Slutligen några ord om vår förmåga att ta emot hjälp. Det nordiska
              samarbetet utgör ett viktigt komplement till såväl EU som Nato
              och våra samarbetsorgan Europarådet och OSSE.
            </seg>
            <seg n="e03eed28">
              Försvarsberedningen säger följande: Utvidgningen av Nato har
              gynnat säkerheten i Europa inklusive Sverige och vårt närområde.
              Nato är ett viktigt politiskt forum för dialog mellan medlemsländer
              samt mellan medlemsländer och partnerländer. Nato är också den
              enda organisation som har en utvecklad förmåga för ledning och
              genomförande av krävande militära insatser i Europa och globalt.
              Vi är i dag inte medlemmar, men samarbetet vi har är avgörande
              för att vi ska kunna utveckla en relevant, modern, flexibel och
              användbar svensk försvarsmakt för eget försvar och internationella
              insatser.
            </seg>
            <seg n="703c5c19">
              Försvarsberedningens ställningstagande är alltså att vi i dag
              inte klarar oss utan Nato.
            </seg>
            <seg n="f1e60675">
              Även i de Nordengemensamma övningarna blir Nato en självklar
              part eftersom tre av de fem länderna är medlemmar i Nato. Detsamma
              gäller i den nordiska stridsgruppen.
            </seg>
            <seg n="69b4ae41">
              Nordefco är nu den formaliserade strukturen för försvarssamarbete
              i Norden och bidrar till att vinsterna bara kan bli större: effektivare
              resursanvändning, större bredd i den militära förmågan och fortsatt
              samverkan i internationella insatser. Sverige behöver detta.
            </seg>
            <seg n="ff5c683a">
              Men det blir också mer och mer tydligt att solidaritetsförklaringarna
              i dagsläget riskerar att inte kunna verkställas då vi saknar förmåga
              att ge och ta emot hjälp i tillräcklig omfattning. Det är därför
              särskilt glädjande att utskottet nu tydligt uttrycker att regeringen
              förutsätts vidta nödvändiga åtgärder för att kunna göra just detta.
            </seg>
          </u>
          <note n="d1f996d9">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="9342508d">
            Anf. 62 ÅSA LINDESTAM (S):
          </note>
          <u who="asa_lindestam_726066" xml:id="i-b9eb8ab449dcb5e5-0" n="70a0cdd8">
            <seg n="de9578f6">
              Fru talman! Jag börjar med att yrka bifall till våra två reservationer
              1 och 5.
            </seg>
            <seg n="dbabd0aa">
              När vi i dag ska behandla detta betänkande från det sammansatta
              utrikes- och försvarsutskottet har jag också lyssnat på den tidigare
              debatten som också handlade om Norden. Det känns faktiskt som
              om vi har haft en nordisk debatt under många timmar den här dagen.
              Det känns också mycket bra att vi är nästan överens i de flesta
              frågor.
            </seg>
            <seg n="a3fa674b">
              Jag ska försöka förklara varför vi ändå har skrivit ett antal
              reservationer. Vissa partier har lite svårt att förstå varför
              vi har gjort det.
            </seg>
            <seg n="86cdbb80">
              Vi socialdemokrater vill att Sverige ska vara militärt alliansfritt.
              Vi vill försvara Sverige. Vi vill börja inifrån och gå utåt. Det
              syns också i Försvarsberedningens betänkande att det är det vi
              anser. Vi är mycket eniga om detta.
            </seg>
            <seg n="598e1e17">
              Detta ärende handlar om Norden och om samarbetet inom Norden.
              Det handlar också om den mjuka säkerheten. Det kan vara turism,
              företagsutveckling, diplomati eller handel.
            </seg>
            <seg n="ea7e3de8">
              Jag hörde ett inlägg i dag om energin och vikten av att den kommer
              till oss.
            </seg>
            <seg n="d607df4a">
              Östersjön är ett fredens hav. Detta fredens hav ska vi vara rädda
              om och använda på bästa sätt. Men trots det måste utrikes-, säkerhets-
              och försvarspolitiken fördjupas. Vi vill ha en högre prioritet
              än enligt dagens förslag. Vi vet att detta handlar om stabilitet
              och säkerhet. Vi vet att övning, utbildning, underrättelse och
              förmågeutveckling gör att säkerheten ökar i vårt närområde. Detta
              är också kostnadseffektivt.
            </seg>
            <seg n="ab0c62c9">
              Vi har lika värderingar som våra grannar, och vi måste bygga
              vidare på dem. Vi vill också att det nordiska samarbetet i FN
              ska öka, och vi vill stödja alla de FN-insatser som pågår. Det
              är ett historiskt lågt deltagande i FN-missioner just nu från
              Sveriges sida. Vi anser att vi ska öka detta deltagande. Vi vill
              också tillsammans med våra nordiska vänner kunna ge ett gemensamt
              nordiskt styrkebidrag.
            </seg>
            <seg n="39798407">
              Vi skulle också önska att man tog ett större grepp om Arktis.
              Vår vinterförmåga i norr skulle kunna användas på ett bra sätt.
            </seg>
            <seg n="c3b7413a">
              Vi tittar på våra stridsgrupper i EU, och vi kan se att de fortfarande
              inte är använda. När någon ber om stöd får vi ta ut vårt bidrag,
              be att få kliva av från stridsgrupperna och sedan skicka ett enskilt
              svenskt bidrag. Det måste utredas varför bidraget inte går att
              använda som det är.
            </seg>
            <seg n="8d0b4668">
              Men vi har den hårda säkerheten. Vi har Stoltenbergrapporten
              som grund, vi har Nordefco, som vi har hört om, vi har Nato och
              partnerskapet för fred, och vi har resolution 1325 från FN, som
              vi stöder fullt ut. Vi har nu också lyckats få gendercentret,
              som hela världen kommer att rikta sina blickar mot. Det tycker
              vi är väldigt bra. Vi är glada över allt det samarbete som vi
              har här i Norden, för vi tror att det kan leda fram till säkerhet
              och stabilitet hos oss.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="ef30fea3">
            10 § Indelning i utgiftsområden
          </note>
          <note n="b7d228c3">
            Föredrogs
          </note>
          <note n="b439dff7">
            Talmannen konstaterade att ingen talare var anmäld.
          </note>
          <note n="87e335a7">
            11 § Konvention om social trygghet mellan Sverige och Indien
          </note>
          <note n="b7d228c3">
            Föredrogs
          </note>
          <note type="speaker" n="772db6ad">
            Anf. 63 DAVID LÅNG (SD):
          </note>
          <u who="david_lang_c2b3c8" xml:id="i-c6f73b0a2a683d85-0" n="0c91bb50">
            <seg n="bc380611">
              Fru talman! Socialförsäkringsutskottet har behandlat en proposition
              från regeringen som innehåller ett godkännande av konventionen
              om social trygghet mellan Sverige och Indien. Av utskottets betänkande
              framgår att majoriteten ställer sig bakom propositionen. Vi sverigedemokrater
              säger nej.
            </seg>
            <seg n="f32eeb8e">
              Propositionen innehåller bestämmelser som samordnar Sveriges
              och Indiens lagstiftningar om ålderspension, efterlevandepension
              och invaliditetspension samt sjuk- och aktivitetsersättning. Det
              framgår även att regeringens bedömning är att konventionen underlättar
              rörligheten mellan Sverige och Indien.
            </seg>
            <seg n="d2df97ca">
              Sverigedemokraterna förespråkar en reglerad, behovsanpassad arbetskraftsinvandring
              som är grundad på svenska förhållanden och svenska förutsättningar.
              Vår inställning till socialförsäkringsfrågor är att de bör hanteras
              nationellt, helt utan förpliktelser gentemot tredje land. Regeringen
              hävdar å sin sida att denna konvention för Sveriges del inte skulle
              innebära några nya åtaganden för Sveriges vidkommande, men vi
              ser den som ett steg förvisso ett litet steg men dock ett steg
              i fel riktning.
            </seg>
            <seg n="bce4fab2">
              Våra politiska motståndare brukar ofta hävda att Sverigedemokraterna
              vill isolera Sverige och svensk arbetsmarknad. Det är inte sant,
              och det vill jag gärna betona, fru talman: Det är inte sant. Vi
              har inga synpunkter på fri rörlighet mellan de europeiska länder
              som är jämförbara med Sverige i ekonomiskt, socialt och kulturellt
              hänseende. Nyligen klubbades också här i kammaren ett beslut om
              ett förslag om en nordisk konvention som alla partier, inklusive
              Sverigedemokraterna, ställde sig positiva till.
            </seg>
            <seg n="3afc8fec">
              Jag kan inte låta bli, fru talman, att rycka ett citat ur den
              debatt som föregick vår nuvarande, ur det sammansatta utrikes-
              och försvarsutskottets betänkande. Där sades det: Det nordiska
              samarbetet är bland de äldsta och mest omfattande regionala samarbetena
              i världen. Det bygger på gemensamma värden och en vilja att bidra
              till en dynamisk utveckling samt att öka Nordens kompetens och
              konkurrenskraft. De nordiska ländernas historia är nära sammanflätad.
            </seg>
            <seg n="5118666e">
              Det finns dock en stor skillnad mellan ett samarbete med Indien
              å ena sidan och ett samarbete inom Norden å den andra. De skandinaviska
              länderna har en snarlik demografi, liknande kulturer och ett redan
              omfattande utbyte av arbetskraft. Det är ett grannskap som har
              vuxit fram under mycket lång tid. Svenskar arbetar i våra nordiska
              grannländer i ganska hygglig omfattning, och arbetare från de
              nordiska grannländerna kommer till Sverige och jobbar. Det ser
              vi bara positivt på.
            </seg>
            <seg n="17c98f57">
              Indien är ett stort land med en folkmängd på omkring en miljard
              människor. Sverige är ett litet land med en folkmängd på 9 1/2
              miljon.
            </seg>
            <seg n="afc656bc">
              Vi har redan nu ett stort inflöde av arbetskraft från Indien.
              Enligt Migrationsverket beviljades förra året ca 2 700 personer
              från Indien arbetstillstånd. Genom den konvention om social trygghet
              som vi debatterar nu är det vår mening att det blir alltmer attraktivt
              för indiska medborgare generellt att söka arbetstillstånd i Sverige.
              Det kommer sannolikt att resultera i en ökad införsel av arbetskraft.
              Det är just detta syfte som regeringen också uttrycker i sin proposition.
              Den största arbetskraftskategorin som i dag kommer från Indien
              är dataspecialister, men med ett utökat skyddsnät generellt kommer
              även lågkvalificerad arbetskraft att komma hit. Det kommer att
              ske eftersom lågavlönade arbetare känner en större tilltro till
              den sociala tryggheten.
            </seg>
            <seg n="243401ab">
              Sverigedemokraternas syn på arbetskraftsinvandring tar sin grund
              i rådets direktiv om villkor för tredjelandsmedborgares inresa
              och vistelse för högkvalificerad anställning, det så kallade blåkortsdirektivet.
              Regeringens proposition om genomförande av blåkortsdirektivet
              kommer att debatteras här i kammaren någon gång under de kommande
              veckorna. Sverigedemokraterna har förvisso starka synpunkter på
              vissa detaljer i regeringens proposition om genomförande av detta
              blåkortsdirektiv, men i grunden är det ganska positivt. Det är
              vår mening att det är individerna själva som ska ansvara för den
              sociala tryggheten vid ansökan om arbetstillstånd. En tredjelandsmedborgare
              måste kunna visa upp ett giltigt anställningsavtal med angiven
              lön och arbetstid och, i tillämpliga fall, andra relevanta arbets-
              och anställningsvillkor. Det behövs även en resehandling, en sjukförsäkring
              och ett bevis på att man har ordnat en bostad.
            </seg>
            <seg n="239aa2ac">
              Den ökade införsel av okvalificerad arbetskraft som mycket väl
              kan bli följden av denna konvention är knappast att betrakta som
              önskvärd. Den arbetskraftsinvandring som vi hittills har sett
              är till största delen av just det slaget, och vi saknar inte sådan
              arbetskraft i dagsläget. Vi har en arbetslöshet på ca 8,7 procent.
              De arbetslösa som i dag finns i Sverige är de som vi främst bör
              prioritera. Grunden till all arbetskraftsinvandring måste vara
              en arbetsmarknadsprövning.
            </seg>
            <seg n="56ea60b4">
              Vi har en enorm kompetens i Sverige, men vi måste bli bättre
              på att matcha utbildning med efterfrågan. Både nuvarande och tidigare
              regeringar har misslyckats exempelvis genom att alltför få läkare
              har utbildats. Resultatet har blivit att vi har varit tvungna
              att ta in en massa utländska läkare. Sedan använder man detta
              som argument i debatten och säger: Vi måste ta hit så många invandrare
              eftersom vi annars inte skulle ha tillräckligt många läkare. Faktum
              är att vi skulle ha haft tillräckligt många läkare om vi bara
              hade utbildat tillräckligt många inom Sverige. Detsamma gäller
              naturligtvis på de flesta andra områden. Jag anser att detta är
              ett mycket destruktivt sätt att agera från regeringens håll.
            </seg>
            <seg n="65136226">
              Regeringen presenterade förvisso i sin vårbudget ganska stora
              satsningar på fler utbildningsplatser. Även vi sverigedemokrater
              vill satsa på forskning och utbildning, men med incitament för
              utbildningsväsendet så att rätt utbildningar erbjuds under rätt
              tider av efterfrågan.
            </seg>
            <seg n="444086d8">
              Konventionen mellan Sverige och Indien handlar om social trygghet.
              Den handlar inte uttryckligen om arbetskraftsinvandring. Jag tycker
              ändå att det är viktigt att lyfta denna fråga eftersom regeringens
              uttryckliga mål med konventionen är att underlätta rörligheten
              mellan Sverige och Indien.
            </seg>
            <seg n="b9f3b693">
              Sverigedemokraterna menar att det är rimligt att en högkvalificerad
              arbetskraftsinvandrare kan uppvisa ett giltigt anställningsavtal
              om en tjänst med en lön som motsvarar minst 1,5 gånger genomsnittslönen
              i Sverige alltså helt i linje med blåkortsdirektivet, som jag
              nämnde tidigare. Men om den invandrade har med sig en make eller
              maka som inte arbetar måste blåkortsinnehavaren enligt vårt förslag
              kunna uppvisa 2,5 gånger genomsnittslönen. Detta anser vi vara
              rimligt eftersom det annars finns risk för att en större familj
              med flera barn lever på en nivå som egentligen är under existensminimum.
              Ett alternativ skulle kunna vara att båda makarna kommer hit som
              högkvalificerad arbetskraft.
            </seg>
            <seg n="c1db7f46">
              Fru talman! Blåkortsdirektivet är, med de förslag till justeringar
              som Sverigedemokraterna har presenterat, fullt tillräckligt för
              att möjliggöra den högkvalificerade arbetskraftsinvandring som
              Sverige kan tänkas vara i behov av.
            </seg>
          </u>
          <note n="ce35498f">
            Därför yrkar jag avslag på propositionen och bifall till reservationen.
          </note>
          <note type="speaker" n="bf49b32d">
            Anf. 64 EVA LOHMAN (M):
          </note>
          <u who="eva_lohman_df68f3" xml:id="i-a74c4579a4297f5c-0" n="f6a95bf9">
            <seg n="e1285a52">
              Fru talman! I dag har vi en kort debatt om konventionen om social
              trygghet mellan Sverige och Indien. Jag börjar med att yrka bifall
              till förslaget i socialförsäkringsutskottets betänkande.
            </seg>
            <seg n="48858e57">
              EU och Sverige står inför stora och betydande utmaningar inför
              framtiden. Det gäller att öka tillväxten för att vi ska kunna
              säkra och behålla vår välfärd. Vilka åtgärder kan vi då vidta
              för att migration och rörlighet mer effektivt ska kunna leda till
              ekonomisk tillväxt? Hur ska vi göra för att locka talangerna till
              Sverige?
            </seg>
            <seg n="3116ade1">
              Ett sätt är att göra det lättare och mer attraktivt att komma
              till Sverige och arbeta. Reformen om arbetskraftsinvandring har
              gjort det lättare, och den konvention om social trygghet mellan
              Sverige och Indien vi nu debatterar gör det än mer attraktivt
              att söka sig hit för att arbeta. Vad kan en sådan konvention dock
              innebära i praktiken? Jag ska ta två fingerade exempel.
            </seg>
            <seg n="d40a95a2">
              Det första är en 25-årig indisk kvinna som arbetar som konsult
              på ett it-företag i Sverige. Hon är utsänd och ska enligt avtalet
              jobba i Sverige i ett år. Hon omfattas därmed av den indiska lagstiftningen.
              Efter ett år förlängs anställningsavtalet med ytterligare tre
              år, så hon räknas inte längre som utsänd utan tillhör nu svensk
              lagstiftning.
            </seg>
            <seg n="678da632">
              Efter att hon arbetat i Sverige i tre år råkar hon ut för en
              bilolycka och får sin arbetsförmåga nedsatt för minst ett år.
              Hon kan därmed beviljas inkomstrelaterad aktivitetsersättning
              och kan nu tillgodoräkna sig de inkomster hon har haft under de
              två år hon har tillhört svensk lagstiftning.
            </seg>
            <seg n="bff0d7eb">
              Det andra exemplet är en svensk 52-årig dataingenjör som är utsänd
              av ett svenskt företag för att jobba på ett av deras kontor i
              Indien. Han ska arbeta i 18 månader och omfattas därför under
              tiden av svensk lagstiftning. Efter 18 månader flyttar han tillbaka
              till Sverige och återgår till sitt gamla jobb.
            </seg>
            <seg n="79defeb1">
              Efter tre år drabbas han av en kronisk sjukdom som innebär att
              arbetsförmågan bedöms bli varaktigt nedsatt till hälften. Han
              beviljas sjukersättning. När antagandeinkomsten ska beräknas går
              Försäkringskassan sex år tillbaka i tiden, och tack vare konventionen
              får han även tillgodoräkna sig de inkomster han hade under den
              tid han arbetade i Indien.
            </seg>
            <seg n="b92c6d92">
              Högkvalificerade migranter söker sig i dag gärna till Australien
              och USA. För oss i Sverige gäller det att på så många sätt som
              möjligt göra Sverige till ett land som är attraktivt att komma
              och arbeta och leva i. Det är i denna konkurrenssituation vi befinner
              oss. Det är också allmänt känt att efterfrågan på såväl it- och
              telekomspecialister som ingenjörer är större än vad tillgången
              i dag är.
            </seg>
            <seg n="1716907b">
              Fru talman! De svenska relationerna med Indien har blivit mer
              intensiva, och även rörligheten mellan länderna har ökat de senaste
              åren. Personer som får arbetstillstånd i Sverige som arbetskraftsinvandrare
              från Indien ökar, och denna konvention underlättar rörligheten
              ytterligare. Den gör Sverige till ett mer attraktivt land för
              indiska medborgare att arbeta i, och den gör det naturligtvis
              också mer attraktivt för svenskar att arbeta i Indien.
            </seg>
            <seg n="340464f6">
              Sedan reformen om arbetskraftsinvandring genomfördes 2008 har
              9 988 arbetstillstånd för indiska specialister och ingenjörer
              beviljats i Sverige, och förhoppningsvis kommer den konvention
              vi nu debatterar att göra Sverige än mer attraktivt som arbetsland.
              Konventionen innebär inte några nya åtaganden för svenskt vidkommande,
              utan den innehåller bestämmelser som samordnar våra länders lagstiftning
              om ålders-, efterlevande- och invaliditetspension. Jag gav alldeles
              nyss exempel på vad konventionen rent praktiskt kan innebära att
              det blir tryggare för en indier att komma till Sverige för att
              arbeta och att det blir tryggare för en svensk att åka till Indien
              för att arbeta.
            </seg>
            <seg n="43a99040">
              En mängd av våra stora internationella företag är sedan länge
              etablerade i Indien, och vid ett besök hos Sandvik i Pune utanför
              Mumbai jag gjorde tidigare i år uttryckte ledningen stor uppskattning
              över konventionen. Den är mycket bra, som en av de indiska cheferna
              sa. Den främjar relationerna mellan våra länder och gör det enklare
              att jobba i Sverige för en indier och vice versa för en svensk.
            </seg>
            <seg n="57d992e6">
              Jag träffade också ett indiskt företag som verkar i hela världen.
              Jag kan i sammanhanget nämna att de varje år nyanställer ungefär
              10 000 högkvalificerade it-specialister direkt från universiteten.
              Det här företaget har även etablerat sig i Sverige och har ett
              kontor i Helsingfors. Det var samma reaktion här om konventionen:
              En framåtsyftande och uppskattad utveckling mellan våra länder,
              som en av dem jag talade med uttryckte det.
            </seg>
            <seg n="2590f674">
              Så sent som förra veckan fick jag uppgift om att man i EU räknar
              med att det kommer att vara en brist på 900 000 it-specialister,
              telekomspecialister och ingenjörer redan 2015. Sverige är en del
              av EU, så bristen kommer vi också att ha här i Sverige kanske
              inte 900 000, men dock. Arbetskraftsinvandring är en viktig framtidsfråga
              för att möta kommande behov, och vi måste på flera sätt underlätta
              för personer med särskilda kunskaper att söka sig till Sverige.
              Den här konventionen är ett sätt att göra det.
            </seg>
            <seg n="0a8a395f">
              Invandring från tredjeland är dessutom en källa till högkvalificerad
              arbetskraft. Sverige, likaväl som hela Europeiska unionen, finns
              på en hårt konkurrensutsatt marknad vad gäller högkvalificerad
              arbetskraft eller snarare bristen på högkvalificerad arbetskraft.
              Om vi inte får arbetskraftsinvandring kommer bland annat it- och
              telekombranschen att få problem och stanna av, och det har vi
              i Sverige inte råd med.
            </seg>
          </u>
          <note n="2dde7832">
            I detta anförande instämde Gunilla Nordgren (M).
          </note>
          <note type="speaker" n="7c5d3b0c">
            Anf. 65 DAVID LÅNG (SD) replik:
          </note>
          <u who="david_lang_c2b3c8" xml:id="i-c6f73b0a2a683d85-1" n="0c91bb50">
            <seg n="8f451fd9">
              Fru talman! Eva Lohman talade varmt om regeringens proposition.
              Vi är någorlunda överens om att det ska finnas möjligheter för
              högkvalificerad arbetskraft att komma till Sverige och jobba under
              förutsättning att en viss kompetens saknas inom Sveriges gränser.
              Det är i alla fall Sverigedemokraternas syn på den saken. Sverigedemokraterna
              har också länge förespråkat någon form av gästarbetarsystem just
              för denna kategori av arbetskraftsinvandrare.
            </seg>
            <seg n="124de3cd">
              Gällande den konvention om social trygghet mellan Sverige och
              Indien som propositionen handlar om har jag dock en fråga. Ser
              inte Eva Lohman och hennes kolleger någon som helst risk för att
              det snarare leder till en ökad rörlighet för lågkvalificerad arbetskraft,
              alltså sådan som vi i dag knappast kan sägas lida någon brist
              på?
            </seg>
          </u>
          <note type="speaker" n="6d97f903">
            Anf. 66 EVA LOHMAN (M) replik:
          </note>
          <u who="eva_lohman_df68f3" xml:id="i-a74c4579a4297f5c-1" n="f6a95bf9">
            <seg n="9805a17e">
              Fru talman! Nej, jag gör inte det. Vi har nämligen en väl fungerande
              lag om arbetskraftsinvandring, och den innebär att det är företagen
              i Sverige som anställer. Det är de som har behov av arbetskraft,
              och alla som kommer till Sverige från tredjeland behöver ett arbetstillstånd.
              Jag ser alltså ingen fara med det.
            </seg>
          </u>
          <note type="speaker" n="20464915">
            Anf. 67 DAVID LÅNG (SD) replik:
          </note>
          <u who="david_lang_c2b3c8" xml:id="i-c6f73b0a2a683d85-2" n="0c91bb50">
            <seg n="8723d445">
              Fru talman! Om det nu inte blir så, varför behöver vi då en konvention?
              Vi behöver uppenbarligen inte någon konvention för att locka hit
              högkvalificerad arbetskraft från Indien i dag; det kommer 2 700
              per år. Då måste alltså syftet med konventionen och det nya lagförslaget
              vara att öka rörligheten även för lågkvalificerade, när vi har
              8,7 procents arbetslöshet totalt och en mycket högre arbetslöshet
              för ungdomar. Det saknas inte resurser att ta av.
            </seg>
            <seg n="1dbefaa3">
              Hur förklarar Eva Lohman att vi som sagt i dag redan har ganska
              lätt att rekrytera arbetskraft från Indien? Vad behöver vi konventionen
              till?
            </seg>
          </u>
          <note type="speaker" n="21b2d06f">
            Anf. 68 EVA LOHMAN (M) replik:
          </note>
          <u who="eva_lohman_df68f3" xml:id="i-a74c4579a4297f5c-2" n="f6a95bf9">
            <seg n="de86a715">
              Fru talman! Jag håller inte med David Lång. Vi har inte lätt
              att rekrytera högkvalificerad arbetskraft. Det finns undersökningar
              som visar att specialisterna kanske väljer andra länder, som Australien
              och USA, i första hand. Vi konkurrerar även med hela EU. Sverige
              är ett litet land långt uppe i Europa, och vi kanske inte alltid
              är ett förstahandsval.
            </seg>
            <seg n="178c12f2">
              Därför måste vi göra Sverige attraktivt på så många sätt vi kan.
              Det ska vara ett bra land att komma och jobba i, och då är konventionen
              en alldeles utmärkt del i det. Vi kommer säkert att ha också andra
              saker för att locka högkvalificerad arbetskraft.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="8ad33b71">
            12 § Karriärvägar för lärare i skolväsendet m.m.
          </note>
          <note n="b7d228c3">
            Föredrogs
          </note>
          <note type="speaker" n="412a8801">
            Anf. 69 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-07cf2b9bab8cbdb0-0" n="3755ff27">
            <seg n="bc71df99">
              Fru talman! I dag ska utbildningsutskottet debattera betänkandet
              om karriärvägar för lärare i skolväsendet. Vi socialdemokrater
              står förstås bakom våra reservationer, men för att vinna tid yrkar
              jag bara bifall till vår reservation nr 6.
            </seg>
            <seg n="32bbb17b">
              I dag när vi debatterar lärarnas karriärvägar är det många elever
              i landets skolor som slutar skolan och går på sommarlov. På många
              skoltrappor sjungs det och kastas studentmössor. Eleverna tar
              farväl av sina lärare för att starta vuxenlivet utanför grund-
              och gymnasieskolan. Det hurras och sjungs, och det fälls säkert
              en och annan tår när lärare och kamrater skiljs åt.
            </seg>
            <seg n="d0a09815">
              Många tar med sig minnen av lärare som har varit fantastiska.
              Det handlar om duktiga pedagoger som byggt relationer med sina
              elever och som fört över passionen för lärandet till eleverna.
              Jag drar mig till minnes en historielärare som inledde avsnittet
              om franska revolutionen med att vifta med en flagga och med sin
              djupa stämma sjunga Marseljäsen för oss Kortedalaungar. Framåt,
              ni barn av fosterlandet, sjöng han, fast på franska. Det var kanske
              tur att vi inte kunde så mycket franska, för det vi förstod var
              hans passion för sitt yrke, hans glädje i att lära ut. Passionen
              var det inget fel på. Den imponerade, och han blev en av mina
              favoritlärare.
            </seg>
            <seg n="9a2f54f9">
              Fru talman! I dag vet vi att det enskilt viktigaste för elevernas
              resultat i skolan är mötet med en skicklig lärare. För att vara
              en bra lärare måste man förstås ha en passion för yrket, men för
              att förbli en skicklig lärare är det en absolut förutsättning
              att man får möjlighet att ta till sig och använda ny kunskap i
              yrket. Kontinuerlig fortbildning och kompetensutveckling med nära
              koppling till akademin ska vara naturliga inslag i lärarrollen.
              Genom att skapa strukturer för lärande också för lärarna kan nya
              forskningsrön snabbare få genomslag i landets alla klassrum.
            </seg>
            <seg n="a2d22cfe">
              Vill vi ha högre kunskapsresultat i den svenska skolan måste
              vi också skapa förutsättningar för fler begåvade och ambitiösa
              studenter att vilja utbilda sig och arbeta som lärare. Ett sätt
              att göra läraryrket mer attraktivt är att visa att det finns utvecklingsmöjligheter
              i yrket, att man kan göra karriär som lärare. Det kan stimulera
              till utveckling, och det ger möjligheter för skolan att dra extra
              nytta av skickliga lärare som vill fördjupa sig genom till exempel
              akademiska studier.
            </seg>
            <seg n="26040ad5">
              Därför vill vi socialdemokrater se flera karriärvägar för lärare
              och förskollärare. Det förslag som regeringen nu lägger fram och
              som vi debatterar i dag har en del brister. Vi vill se en del
              förändringar i förslaget.
            </seg>
            <seg n="5fa7f4f4">
              Fru talman! Den allvarligaste kritiken mot förslaget är att det
              inte gäller lärare som forskar på områden som rör skolans absoluta
              kärna, det vill säga lärande om lärandet. Lärare som har en licentiatexamen
              eller har disputerat inom utbildningsvetenskap, pedagogik, pedagogiskt
              arbete eller allmändidaktik kommer inte i fråga för en lektorstjänst
              enligt det förslag regeringen nu har lagt fram.
            </seg>
            <seg n="7f0a7bbe">
              Det betyder att de lärare som skaffat sig akademiska kunskaper
              på ett område som är mycket nära skolans absoluta kärnområde ställs
              åt sidan när det gäller karriärvägarna. Det betyder att hundratals
              lärare som i dag är antagna och redan går på forskarskolor eller
              de så kallade kommundoktoranderna inte har möjlighet att söka
              en lektorstjänst efter disputationen. Särskilt gäller det lärare
              för de yngre åldrarna. Där är det vanligt att man har tagit licentiatexamen
              eller avlagt doktorsexamen med en sådan inriktning.
            </seg>
            <seg n="9c3d2f8f">
              Lärarna själva har alltså identifierat ett behov av att forska
              inom pedagogik, didaktik och utbildningsvetenskap, de forskningsfält
              som inrymmer frågor om lärande, om kunskapsbildning och kunskapsprocesser.
              De har identifierat det som ett område med särskilt stort behov
              av att utvecklas i skolan. Därför är det inte rimligt att just
              det utvecklingsbehovet inte erkänns av regeringen i samband med
              karriärtjänsterna.
            </seg>
            <seg n="61d35448">
              Fru talman! Vid Göteborgs universitet bedrivs forskning av lärare
              inom Centrum för utbildningsvetenskap och lärarforskning. Där
              är man mycket förvånad över att karriärtjänsterna inte omfattar
              de forskare som ägnar sig åt skolans vetenskapliga kärna. Det
              betyder att en lärare som har forskat och tillägnat sig särskilda
              kunskaper inte kan komma tillbaka till skolan på en karriärtjänst
              för att arbeta med skolutveckling inom lärande om lärandet.
            </seg>
            <seg n="f67f4aba">
              En risk med regeringens snäva ämnesfokusering är att de lärare
              som forskat just inom det här området går vidare och inte kommer
              tillbaka till skolan. Att utesluta ämnen som har sitt vetenskapliga
              forskningsfokus här undergräver skolforskningens ställning såväl
              i akademin som i praktiken i skolan. Den svenska skolan behöver
              alla lärare som beforskar sitt arbetsfält, och karriärtjänsterna
              borde vara självklara möjligheter för att få tillbaka också de
              lärarna till aktiv tjänst som skolutvecklare.
            </seg>
            <seg n="838b78c5">
              Fru talman! Karriärtjänsterna skulle kunna vara viktiga resurser
              också inom ämnen där det i dag finns stora utvecklingsbehov men
              som inte är adresserade av regeringens förslag. Ett sådant exempel
              är lärares ledarskap. Det har visat sig att utbildning och handledningsinsatser
              i ledarskap, framför allt på gymnasieskolan, har varit mycket
              eftersökta. Det finns ett stort behov av långsiktig utveckling
              på området. Detta är ett av de områden där karriärtjänsterna skulle
              kunna vara ett sätt att få disputerade lärare att vara en drivkraft.
              Detta säger skolhuvudmän som har identifierat ledarskapsrollen
              som en viktig utvecklingsfaktor, men regeringens förslag till
              karriärtjänster täcker inte heller det här området.
            </seg>
            <seg n="940bff08">
              Fru talman! En del av oss läser Göteborgs-Posten. Jag gör det.
              I dag finns det en artikel om Mats Widigson som nu på fredag ska
              försvara sin avhandling Från miljonprogram till högskoleprogram
              . Det är en fyndig titel på en avhandling. Han har forskat om
              lärandeprocesser och vad som ligger till grund när elever bestämmer
              sig för om de ska gå vidare i sina studier eller inte. Mats vet
              vad olika skolor skulle behöva göra för att fler elever ska vilja
              ta vara på sina begåvningar och gå vidare till högre studier.
              Hans kompetens skulle vara utmärkt att använda för skolor i de
              områden där den här situationen är aktuell. Men Mats kan inte
              komma ifråga för karriärtjänster inom skolväsendet så som regeringen
              har definierat dem. Det är förvånande, särskilt mot bakgrund av
              att den bristande likvärdigheten är ett av den svenska skolans
              största problem och att regeringen hittills inte har vidtagit
              åtgärder som har minskat de ökande kunskapsklyftorna.
            </seg>
            <seg n="96d44598">
              Fru talman! I dag råder det en viss förvirring om vad de föreslagna
              tjänsterna ska innebära. Bland lärare och skolutvecklare diskuteras
              många varianter, och en del uttrycker oro för att detta inte blir
              forskningsförankrat och utvecklingsinriktat utan enbart en variant
              på individuell lönesättning. Det är absolut inget fel att premiera
              särskilt skickliga lärare, men syftet måste vara att använda deras
              kompetens till att utveckla också andra lärares kompetens. Det
              finns helt enkelt en oro för godtycke och stagnation.
            </seg>
            <seg n="0e06a8af">
              För att säkra att karriärtjänsterna blir den utvecklande resurs
              som är avsikten menar vi socialdemokrater att de måste vara knutna
              till lärosätena för att utvecklas vidare. I regeringens förslag
              finns det inget som reglerar hur en sådan anknytning till forskning
              vid lärosätena ska se ut eller att det ens ska finnas. Det behövs
              en tydligare, tätare koppling mellan lärosätena och skolutvecklarna.
              Regeringen bör lämna förslag till hur samverkan ska se ut mellan
              skolan, lärosätena och de lärare som har fått karriärtjänsterna.
              Det gäller såväl från akademins som från skolans och lärarens
              utgångspunkt.
            </seg>
            <seg n="e2aea391">
              Fru talman! I dag vet vi att det bästa för en elev som vill ha
              bra betyg i högre utbildningar är att börja tidigt i förskolan.
              Det är här lusten att lära grundläggs. De tidiga förskolebarnen
              drar nytta av sin förskoleutbildning genom goda resultat i skolan
              ända upp i den högre utbildningen. På detta område är den internationella
              forskningen rent öronbedövande tydlig.
            </seg>
            <seg n="45611011">
              Det finns många disputerade förskollärare inom utbildningsvetenskapen,
              och den svenska förskolans utveckling skulle stärkas ytterligare
              med inrättandet av forskningsanknutna karriärtjänster i förskolan.
            </seg>
            <seg n="c360be68">
              Vi socialdemokrater ser förskolan som den naturliga startpunkten
              för dagens och framtidens elever, och vi menar att reformen med
              karriärtjänster för lärare också ska omfatta förskolan. Jag har
              talat med lärarutbildare, och de är bekymrade över att regeringens
              förslag stänger ute förskollärarna från karriärtjänsterna. Det
              finns gott om förskollärare som har disputerat, främst inom utbildningsvetenskapen.
              Regeringen har inte angivit några motiv till varför just förskolan
              inte ska finnas med och ha samma regler som de andra när det gäller
              just karriärtjänsterna. Det lämnar en otrevlig känsla av att förskolan
              nedklassas och förnekas den inre drivkraft för pedagogisk utveckling
              som till exempel förskollärare i karriärtjänster skulle kunna
              utgöra.
            </seg>
            <seg n="f59f5a19">
              Fru talman! Socialdemokraterna anser att karriärtjänster inom
              skolväsendet kan vara ett bra sätt att stimulera skolutveckling
              och höja läraryrkets status. Men det krävs en del förbättringar
              av det förslag som regeringen har lagt fram, framför allt när
              det gäller den snäva ämnesinriktningen, den bristande anknytningen
              till lärosätena och att förskolan inte räknas in.
            </seg>
          </u>
          <note n="f8246382">
            Med detta yrkar jag bifall till Socialdemokraternas reservation
            nr 6.
          </note>
          <note type="speaker" n="19af6d98">
            Anf. 70 AGNETA LUTTROPP (MP):
          </note>
          <u who="agneta_luttropp_7d2a21" xml:id="i-64189eae54f3ad91-0" n="462f5a5b">
            <seg n="95b498bf">
              Fru talman! Jag står naturligtvis bakom alla Miljöpartiets reservationer,
              men för tids vinnande yrkar jag bifall till reservationerna 2
              och 6.
            </seg>
            <seg n="77074563">
              Det är mycket bra att lärare som vill utveckla undervisning,
              följa med i forskning och delge och använda forskning i klassrummet
              får möjlighet att göra det i sin tjänst och få betalt för det.
              93 procent av kommunerna har ansökt om att få statliga bidrag
              för att inrätta de här karriärtjänsterna. Det kommer att innebära
              bortåt 4 000 tjänster. Det låter kanske mycket, men det är enligt
              Miljöpartiets mening för få lärare som har möjlighet att söka
              karriärtjänster. Därför har Miljöpartiet dubblat resurserna för
              karriärtjänster i sin budget.
            </seg>
            <seg n="c95494ef">
              Möjligheten till utveckling och till att följa ny forskning inom
              ramen för karriärtjänster för olika verksamheter inom det livslånga
              lärandet varierar beroende på barnets ålder. Förskollärare är
              en grupp som inte får förtroende av regeringen att söka karriärtjänster.
              Betraktas inte förskollärare som lärare? Är barnen för unga för
              att det ska vara viktigt med utvecklande och forskande pedagogik?
              Är barnläkare inte riktiga läkare? Jag undrar om de ser det på
              det viset. Varför ges inte samma möjlighet till en verksamhet
              som riktar sig till de tidigaste och viktigaste åldrarna? Det
              är inte så sällan som det uttrycks hur viktiga de tidiga åldrarna
              är, men när det kommer till handling och är upp till bevis innebär
              övertygelsen uppenbarligen inte handling.
            </seg>
            <seg n="92c3641e">
              Och så till styvbarnet fritidspedagoger, som inte ens har rätt
              att söka lärarlegitimation. Varför? Eleverna i de tidiga åldrarna
              är lika länge eller ofta ännu längre på fritis än i klassrummet.
              Fritidshemmet är också sedan många år inlemmat i grundskolans
              verksamhet. Det är den del av skolan som är minst beforskad och
              dokumenterad. Det är också en verksamhet som gör skillnad för
              eleverna som vistas där. Ett bra och utvecklande fritidshem har
              stor betydelse för den enskilda eleven.
            </seg>
            <seg n="cf3b119c">
              Miljöpartiet anser att både förskollärare och fritidspedagoger
              ska ha möjlighet till karriärtjänster, fritidspedagogerna för
              att utveckla sitt huvudämne fritidspedagogik och förskollärarna
              för att bland annat utveckla området lek och lär.
            </seg>
            <seg n="38dd2ee2">
              Fru talman! Så till namnet förstelärare. Det är en titel som
              inte ger någon direkt vägledning om vad uppdraget egentligen innebär.
              Är det en lärare som står först, över alla andra lärare? Miljöpartiet
              har föreslagit titeln utvecklingslärare, och både SKL och Lärarförbundet
              föredrar den benämningen.
            </seg>
            <seg n="b47f983c">
              Redan nu finns farhågor att kommunerna kommer att använda utvecklingslärare
              på ett sätt som det inte var tänkt. Ett exempel är att vissa kommuner
              anser att dessa lärare inte ska vara i klassrummet, vilket naturligtvis
              är helt befängt. Utbildningsutskottets ordförande kommenterade
              detta vid ett möte med Lärarnas Riksförbund den 14 maj i år. Han
              uttryckte sin oro och sade att det kanske är dags att signalera
              något om intentionerna för reformen.
            </seg>
            <seg n="8dd34b8b">
              Min farhåga är att vi kommer att se en uppsjö av tolkningar som
              inte från början var avsedda med karriärtjänsterna. Frågan är
              när i processen de ska rättas till nu innan tjänsterna tillsätts
              eller efteråt när det blivit fel? Det är nämligen upp till huvudmannen
              att bestämma tjänstens utformning, och där kan det som sagt bli
              många olika tolkningar.
            </seg>
            <seg n="6f1f2500">
              Det skulle behövas någon form av arbetsbeskrivning så att huvudmännen
              och inte minst de som söker tjänsterna har ramar för vad som förväntas
              ingå i uppdraget. Miljöpartiet anser också att för att stärka
              lektorers forskningsanknytning bör en fjärdedel av tjänsten ägnas
              åt forskning. Forskningsarbetet kommer då de andra lärarna till
              del, eftersom lektorsuppdraget innebär att handleda andra lärare
              inom ämnesområdet. Lektorerna kan på så sätt bli en naturlig brygga
              mellan lärosäte och skola. Det är något som kostar pengar, och
              Miljöpartiet har därför avsatt 125 miljoner kronor varje år från
              och med det andra året. Det är nog på sin plats att nämna att
              Miljöpartiet verkligen vill att både utvecklingslärare och lektor
              ska behålla sin huvudsakliga arbetsuppgift, nämligen att undervisa
              i klassrummet.
            </seg>
            <seg n="ed67029e">
              Fru talman! Det är beklagligt att regeringen ser så snävt på
              ämnesdidaktiken. Att behärska sitt ämne är naturligtvis synnerligen
              viktigt, men konsten att lära ut är om möjligt ännu viktigare.
              Att vara lärare innebär så mycket mer. Vad som händer i skolan
              kan inte alltid relateras till ett visst ämne. Vilka faktorer
              påverkar undervisningen och barns och ungas lärande? Didaktik
              handlar om analysen och förståelsen av de faktorerna. Man brukar
              prata om den didaktiska triangeln med innehåll, syfte och metod.
            </seg>
            <seg n="b548b5d1">
              En känd didaktiker var Comenius, och trots att han verkade under
              den första delen av 1600-talet är många av hans tankar högst aktuella
              i dag. Det var han som skrev Didactica magna som handlar om konsten
              att undervisa. Han uttalar i sin skrift kravet på en skola för
              alla där innehållet i undervisningen är anpassat till elevens
              behov och intresse, och han talar om vikten av elevens motivation.
              Det håller fortfarande, flera hundra år senare.
            </seg>
            <seg n="dba80a6a">
              Miljöpartiet anser i likhet med Socialdemokraterna att allmändidaktik,
              pedagogik, utbildningsvetenskap eller andra angränsande områden,
              till exempel specialpedagogik, bör vara behörighetsgivande för
              att söka en lektorstjänst. Det är synd att inte ta vara på den
              kompetens som faktiskt redan finns inom akademier och på skolor.
            </seg>
            <seg n="cec85ce1">
              Det finns också många lärare som inte har möjlighet att få karriärtjänsterna.
              Allmänna kompetensinsatser behövs för att lyfta samtliga lärare.
              Till detta har Miljöpartiet avsatt 500 miljoner kronor under de
              kommande tre åren.
            </seg>
            <seg n="7c521130">
              Både Lärarnas Riksförbund och Lärarförbundet har i sina remissvar
              kritiserat otydligheterna när det gäller vilka som får karriärtjänsterna,
              hur de ska utses och hur de ska rekryteras. Miljöpartiet anser
              att detta behöver tydliggöras. Regeringen och SKL bör ta initiativ
              till kollektivavtal för att reglera formerna.
            </seg>
            <seg n="118a44ab">
              Till slut vill jag återge några kloka ord från en annan pedagog,
              något senare men lika känd, nämligen Piaget: Att förstå är att
              upptäcka eller att återuppbygga genom återupptäckt.
            </seg>
          </u>
          <note type="speaker" n="3f2a251c">
            Anf. 71 CARINA HERRSTEDT (SD):
          </note>
          <u who="carina_herrstedt_8950a1" xml:id="i-0511d517f70e6bd5-0" n="5452a7ca">
            <seg n="e2df9b43">
              Fru talman! Jag ska hålla mig ganska kort och huvudsakligen koncentrera
              mig på den reservation som vi har i betänkandet.
            </seg>
            <seg n="142753da">
              Sverigedemokraterna välkomnar förslaget om karriärvägar för lärare
              inom skolväsendet och tycker att det i grunden är ett mycket bra
              förslag. Lärarkårens löneutveckling har sedan skolan kommunaliserades
              släpat efter, och det är inte någon hemlighet att lärarkårens
              status har sänkts. Det är ett allvarligt problem som återspeglar
              sig i kvaliteten inom hela vårt utbildningsväsen.
            </seg>
            <seg n="58b79f97">
              Att införa framkomliga karriärvägar som ger lärare möjligheter
              till högre löner är ett steg i rätt riktning för att åtgärda en
              del av problemen. Det löser inte alla problem men är åtminstone
              ett steg på vägen. Sverigedemokraterna anser till skillnad från
              regeringen att utnämnandet av lektorer även fortsättningsvis ska
              ligga på Skolverket. Därför yrkar jag bifall till reservation
              5 som tar upp detta.
            </seg>
            <seg n="56aebfe8">
              Regeringen säger i sin proposition att hela reformen är till
              för att höja lärarkårens status. Det är naturligtvis en bra intention,
              men det är just för att bevara värdet av lektorstiteln som vi
              anser att utnämningsrätten ska ligga kvar hos Skolverket. Jag
              menar att det annars finns en risk att titlarna och karriärvägarna
              eroderas, precis som vi sett hända med hela lärarkårens status
              i och med skolans kommunalisering.
            </seg>
            <seg n="a5daa557">
              Fru talman! Ett av argumenten för att det är huvudmännen som
              ska äga utnämningsrätten är att det är huvudmännen som betalar
              ut lönerna till lärarna och att lönehöjningarna är förknippade
              med huvudmännens budget. Utnämningarna till lektorer blir därmed
              en belastning för huvudmännens budget, och därför ska de äga utnämningsrätten.
            </seg>
            <seg n="2751dab7">
              Samtidigt säger regeringen i sin proposition att utnämningarna
              ska bygga på kompetens och pedagogisk skicklighet. Jag håller
              naturligtvis med om båda argumenten, men det blir lite motsägelsefullt
              att å ena sidan ha ekonomin som argument och å andra sidan hävda
              att det är kompetens och skicklighet som ska vara avgörande.
            </seg>
            <seg n="22e86dcc">
              Det kan inte vara ekonomiska begränsningar som ska sätta gränserna
              för utnämningarna. I så fall lär inte lärarkåren bli nöjd, och
              vi får heller inte någon större nytta av reformen. Jag skulle
              vilja påstå att det finns en stor risk att det blir ekonomin som
              styr antalet utnämningar om huvudmännen själva ska äga utnämningsrätten.
              Jag är fullt medveten om att det har tillskjutits medel, men jag
              skulle vilja hävda att det ändå blir så.
            </seg>
            <seg n="eba95578">
              Fru talman! För att uppnå intentionerna med regeringens förslag
              att kompetens och skicklighet ska styra vill vi att utnämningsrätten
              fortsätter att ligga på Skolverket, detta för att försäkra oss
              om att de nya karriärvägarna verkligen fyller sin funktion om
              höjd status och höjda löner för lärarkåren. Vi har i dag ett utbildningssystem
              som till stora delar vilar på enskilda huvudmän, och vi har sett
              en rad nackdelar med det. En sådan nackdel är likvärdigheten i
              vår skola över hela landet. Jag menar att likvärdigheten över
              hela landet vad gäller olika titlar och tjänster måste säkerställas
              för de föreslagna karriärvägarna. Därför yrkar jag åter bifall
              till reservation 5.
            </seg>
          </u>
          <note type="speaker" n="1afb252e">
            Anf. 72 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-cf19a674d7f86d3b-0" n="5f76f781">
            <seg n="6856b796">
              Fru talman! Vi är över lag positiva till regeringens proposition
              om karriärvägar för lärare i skolväsendet. De föreslagna karriärstegen
              skapar möjligheter för lärare att utveckla sin professionalism
              och gå vidare i karriären utan att lämna läraryrket. Det kan bidra
              till att göra läraryrket mer attraktivt, vilket några redan har
              nämnt.
            </seg>
            <seg n="64099cd1">
              Det finns dock en del förändringar som vi vill se. Vi anser att
              reformen även bör omfatta förskolan, vilket också Lärarförbundet
              uttryckt i sitt remissvar, samt fritidshemmen. Det finns ingenting
              som motiverar att legitimerade förskollärare inte skulle ha samma
              slags möjligheter till karriärutveckling som grund- och gymnasieskolans
              lärare nu föreslås få. Vi vill gärna se att även fritidspedagogerna
              får legitimation och förlängd utbildning. Alla utbildningar till
              lärare inom skolans olika inriktningar ska ske på avancerad nivå.
              Därför tycker vi att förslaget också ska omfatta fritidspedagogerna.
            </seg>
            <seg n="fb25f655">
              Vi menar att det fordras en betydligt starkare statlig styrning
              för att nå de eftersträvade effekterna. Det finns stor risk att
              många huvudmän inte tar tillräckligt ansvar för att uppfylla intentionerna
              i lagstiftningen mot bakgrund av en strävansformulering. Det kan
              göra det svårt för Skolinspektionen att utkräva ett sådant ansvar
              i samband med inspektion. För att säkerställa att skolhuvudmännen
              inrättar karriärsteg för särskilt yrkesskickliga lärare bör detta
              förtydligas i skollagen. Det krävs en starkare statlig styrning
              samt en tydligare och mer förpliktande reglering för att reformen
              ska ge effekt.
            </seg>
            <seg n="0ea22f22">
              Vad gäller förslaget att skollagens nuvarande bestämmelser om
              lektorer ska upphävas delar Vänsterpartiet den kritik som framförts
              av flera remissinstanser, däribland Skolverket. För närvarande
              utser Skolverket lektorer. Regeringen föreslår att det i stället
              ska vara skolhuvudmännen som avgör vilka lärare som uppfyller
              kvalifikationerna i karriärstegen för lärare. Den ändringen kommer
              att riskera likvärdigheten i bedömningen av vilka som utses till
              lektorer. Bedömning av ansökan om lektorskap är dessutom en ganska
              omfattande uppgift som skolhuvudmännen inte bör belastas med.
              Vi anser därför att Skolverket även i fortsättningen ska ha till
              uppgift att utnämna lektorer.
            </seg>
          </u>
          <note n="e7885ba3">
            Därmed vill jag yrka bifall till reservation nr 10.
          </note>
          <note type="speaker" n="aa0471fd">
            Anf. 73 MICHAEL SVENSSON (M):
          </note>
          <u who="michael_svensson_a6774e" xml:id="i-99d42209542c8b0a-0" n="10f08840">
            <seg n="e14db964">
              Fru talman! Jag är mycket glad över att vi verkar vara hyggligt
              överens om detta steg i skolans värld. Låt mig därför ägna några
              minuter åt att tala om världens viktigaste jobb jag hoppas att
              talmannen ursäktar.
            </seg>
            <seg n="75263357">
              Ja, det är världens viktigaste jobb, men enligt många inte världens
              bästa jobb. Många jobb i vårt samhälle är viktiga, men jag tror
              nog att både nationalekonomer, framtidsforskare och inte minst
              föräldrar tycker att lärarjobbet är bland de viktigaste. Undersökningar
              från olika länder, liksom OECD och McKinsey, vittnar om att den
              enskilt viktigaste faktorn för en framgångsrik skola är bra lärare.
            </seg>
            <seg n="a7a0692a">
              I en tidigare gymnasiedebatt i kammaren försökte jag visa på
              att de stora omvälvningarna i början av 90-talet var början på
              en lång utförsbacke för svensk skola. Om vi till detta lägger
              nya lärarutbildningar och minskad tillit till lärarkåren kan vi
              finna en del av förklaringarna till dagens situation. Skollagen
              fungerar inte som andra lagar, till exempel lagar om nya hastighetsgränser
              och strängare straff, vilka gäller momentant, det vill säga från
              det att lagen träder i kraft. Gamla försyndelser från 90-talets
              klåfingrighet får vi tyvärr dras med länge.
            </seg>
            <seg n="17243bee">
              Till detta ska vi naturligtvis foga bilden av dagens samhälle
              som ser helt annorlunda ut. Lärarrollen är en annan och mer krävande.
              Förr i tiden fanns, på gott och ont, en naturlig auktoritet hos
              den som stod i katedern. Så är det inte i dag. I dag måste läraren
              vara en tydligare ledare och förtjäna respekt på ett helt annat
              sätt. Samtidigt har många föräldrar av olika omständigheter tvingats
              ta ett kliv tillbaka.
            </seg>
            <seg n="a1c1621d">
              Fru talman! Några saker förtjänar att slås fast. Svensk skola
              är inte så dålig som debatten ibland ger sken av, och lärarkåren
              är bättre än sitt rykte. Men tilliten till och autonomin inom
              professionen är låg. Vi måste få fler duktiga studenter att vilja
              bli lärare. Finland visar att de fortfarande har tio sökande per
              plats trots att lönen är nästan densamma som i Sverige. Därför
              måste vi söka andra förklaringar.
            </seg>
            <seg n="b182caff">
              Tilliten har jag berört.
            </seg>
            <seg n="828192bf">
              Den administrativa bördan är ytterligare en sak som tas upp.
              Nu läggs förslag efter förslag fram för att lyfta bort en del
              uppgifter.
            </seg>
            <seg n="83dc5489">
              Ny lärarutbildning är införd, den är mycket positivt mottagen.
              Vi börjar se ett något högre söktryck på vissa utbildningar, även
              om det är alarmerande lågt på andra.
            </seg>
            <seg n="cc2ff216">
              Statusen på läraryrket ska höjas. Lärarlegitimationen kommer
              att på sikt bidra till det liksom de karriärtjänster som håller
              på att inrättas. Nu införs tjänsterna samt titlarna förstelärare
              och lektor.
            </seg>
            <seg n="50ccdf98">
              Flera mål nås samtidigt med denna reform:
            </seg>
            <seg n="c66e590e">
              Det sista är inte oväsentligt. Det är också unikt att staten
              lägger sig i lönebildningen på detta sätt, även om det nu är kopplat
              till speciella tjänster. Förhoppningen är att lönerna på sikt
              stiger mer än vad de annars skulle ha gjort.
            </seg>
            <seg n="be200372">
              Det är också viktigt att påpeka att mönsterlandet Finland enligt
              många i dag ligger på nästan samma lönenivåer som de svenska.
              Det finns alltså även annat som påverkar statusen, som jag har
              nämnt.
            </seg>
            <seg n="3c0c8764">
              Vi måste också konstatera att många alliansstyrda kommuner toppar
              statistiken vad gäller högre lärarlöner. Där kommer man i vissa
              kommuner som redan har genomfört lönejusteringar att se till att
              en förstelärares lön kommer att ligga på ca 40 000 kr i månaden.
              Det är med ganska ord ganska hyggligt.
            </seg>
            <seg n="a53b4c75">
              Enligt Skolverket har det nu sökts bidrag för ca 3 790 förstelärare
              men enbart för 100 lektorer. Dock tror jag att detta kommer öka
              när reformen satt sig och höstens ansökningar kommer in.
            </seg>
            <seg n="73142121">
              Det jag har svårt att förstå är de kommuner som inte sökt bidrag
              för inrättande av dessa tjänster. Jag har talat med några av dem.
              De har varit lite villrådiga. De har sagt till mig att de avser
              att söka till hösten.
            </seg>
            <seg n="37155743">
              Sammantaget anser jag nu att regering och riksdag levererat ett
              antal reformer som ger nya ramar och regler för skolorna att arbeta
              inom. Självklart kommer detta inte att räcka. Det är i klassrummen
              det händer. Inte minst därför är det så viktigt med bra lärare.
            </seg>
            <seg n="dfc28f35">
              Det är nu av yttersta vikt att kommuner och skolförvaltningar
              väl implementerar alla reformer och följer upp dem. Det handlar
              om att precis som Nossebroskolan i Essunga kommun göra en så kallad
              synvända och få med alla på båten.
            </seg>
            <seg n="da6a07e0">
              Nossebro visade att man kunde ta sig upp från cirka plats 209,
              210 på listan till plats 9 med samma personal och samma budget.
              Med ett nytt synsätt och genom att följa den skolnära forskningen
              som verkligen handlar om lärandet och vad som sker i klassrummet
              lyckades man. Kunde Nossebro borde även alla andra kunna.
            </seg>
            <seg n="81c7bb9d">
              Herr talman! Jag hoppas nu att kommuner och skolförvaltningar
              tar denna uppgift på allvar och att de kommuner som ännu inte
              sökt kommer att göra det till hösten. Jag vill också betona att
              vi anser att förstelärarna i första hand ska finnas i klassrummen.
            </seg>
            <seg n="bb9efa43">
              Jag vill också gärna komplettera bilden med att vi moderater
              är positiva till att införa ytterligare karriärsteg, såsom lärarhandledare.
            </seg>
            <seg n="0cbb3a21">
              Nu börjar vi här inne i kammaren med den så kallade synvändan.
              Vi ska hjälpas åt att sprida bilden av en i många stycken bra
              svensk skola och många duktiga lärare som kämpar hårt. Det pågår
              också mycket arbete ute i kommunerna, vars resultat jag hoppas
              att vi kommer att se mycket snart.
            </seg>
            <seg n="9c1261da">
              Herr talman! Jag avslutar mitt inlägg med tre saker. Jag yrkar
              avslag på samtliga reservationer och bifall till utskottets förslag
              i betänkandet och framför en önskan om en trevlig sommar!
            </seg>
          </u>
          <note n="e4329c77">
            I detta anförande instämde Björn Samuelson och Camilla Waltersson
            Grönvall (båda M).
          </note>
          <note type="speaker" n="c9031c78">
            Anf. 74 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-64189eae54f3ad91-1" n="462f5a5b">
            <seg n="d0091a5c">
              Herr talman! Jag har egentligen bara en fråga att ställa. Du
              talade om världens viktigaste jobb. Jag kan inte annat än hålla
              med. Men ibland undrar jag om barnen i allianspartierna föds någon
              gång vid sex sju års ålder. Det är först då det börjar bli viktigt.
            </seg>
            <seg n="f0a0d40e">
              Jag tänker på det livslånga lärandet. Är det inte viktigt? Det
              är i varje fall inte tillräckligt viktigt innan barnen är sex
              sju år och börjar den riktiga skolan. Varför det?
            </seg>
          </u>
          <note type="speaker" n="d71819c7">
            Anf. 75 MICHAEL SVENSSON (M) replik:
          </note>
          <u who="michael_svensson_a6774e" xml:id="i-99d42209542c8b0a-1" n="10f08840">
            <seg n="b1a9dff5">
              Herr talman! Som jag sade tidigare är jag väldigt glad för att
              vi är överens om väldigt mycket.
            </seg>
            <seg n="e46e9f6e">
              Jag anser att om vi på lång sikt ska få en riktigt bra skola
              är det väldigt enkelt. Det gäller att satsa på bra lärare och
              en bra förskola. Sedan löser sig många andra problem av sig själva.
            </seg>
            <seg n="3cbecb3d">
              Sedan mina barn kom till världen vet jag hur viktigt det är att
              redan från starten ge barn en bra pedagogisk lek och så småningom
              lärande och att stimulera dem till kunskapsinhämtning. Det är
              oerhört viktigt.
            </seg>
          </u>
          <note type="speaker" n="8b805b15">
            Anf. 76 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-64189eae54f3ad91-2" n="462f5a5b">
            <seg n="51588027">
              Herr talman! Uppenbarligen tycker inte Alliansen att det är tillräckligt
              viktigt. Det är bra att Michael tycker att det är viktigt. Men
              det behövs fler i Alliansen som gör det.
            </seg>
            <seg n="6994046b">
              Detta är någonting som Moderaterna inte har kunnat försvara eftersom
              man inte vill ge förskollärare möjligheten att söka karriärtjänster.
              Det är väldigt svårt att tolka det på något annat sätt än att
              den åldern och verksamheten inte är lika viktig.
            </seg>
            <seg n="075009c5">
              Kan man se det på något annat sätt?
            </seg>
          </u>
          <note type="speaker" n="7dccc998">
            Anf. 77 MICHAEL SVENSSON (M) replik:
          </note>
          <u who="michael_svensson_a6774e" xml:id="i-99d42209542c8b0a-2" n="10f08840">
            <seg n="2a7a6d11">
              Herr talman! Ja, det kan man. Man kan inte dra den slutsatsen
              att vi bara därför att vi just nu inte har infört karriärtjänster
              i förskolan tycker att det är oviktigt på något sätt. Jag ska
              gärna be att få återkomma lite senare till denna fråga.
            </seg>
          </u>
          <note type="speaker" n="e5a5daa9">
            Anf. 78 CECILIA DALMAN EEK (S) replik:
          </note>
          <u who="cecilia_dalman_eek_0e9246" xml:id="i-07cf2b9bab8cbdb0-1" n="3755ff27">
            <seg n="3b62dd1b">
              Herr talman! Förskolan är till för att ta vara på de små barnens
              lust att lära. Det talade Agneta Luttropp om här alldeles nyss.
              Jag skulle ändå vilja förtydliga den frågan lite. Jag tyckte inte
              att svaret var riktigt tillfredsställande.
            </seg>
            <seg n="9e7d1602">
              Att ignorera förskolans behov av forskningsanknuten utveckling
              på det här sättet ger en bild av att man inte tar förskolan på
              riktigt allvar och att man inte tycker att den behöver en akademiskt
              förankrad utveckling.
            </seg>
            <seg n="e714c702">
              Jag skulle vilja höra skälen till varför Moderaterna tycker att
              förskolan och förskollärarna inte ska komma i fråga för karriärtjänsterna.
            </seg>
          </u>
          <note type="speaker" n="25d54429">
            Anf. 79 MICHAEL SVENSSON (M) replik:
          </note>
          <u who="michael_svensson_a6774e" xml:id="i-99d42209542c8b0a-3" n="10f08840">
            <seg n="b50e1fe8">
              Herr talman! Det finns lite olika skäl. Nu har vi börjat reformen
              på detta område med grundskollärare och gymnasielärare. Vi får
              fundera på vad vi kan komma fram till så småningom.
            </seg>
            <seg n="602949e5">
              Det innebär inte att vi på något sätt tycker att förskolan är
              oviktig. Vi har genomfört förskolelyft, mattelyft och en massa
              andra lyft i skolan. Vi satsar ordentligt med resurser. Vi tycker
              att det är precis lika viktigt som Cecilia Dalman Eek. Det kan
              jag garantera.
            </seg>
          </u>
          <note type="speaker" n="0f8ec09c">
            Anf. 80 CECILIA DALMAN EEK (S) replik:
          </note>
          <u who="cecilia_dalman_eek_0e9246" xml:id="i-07cf2b9bab8cbdb0-2" n="3755ff27">
            <seg n="8602022a">
              Herr talman! Jag är övertygad om att ni tycker att det är viktigt
              med förskolan. Men det är uppenbart inte viktigt med utveckling
              och akademisk utveckling för förskolan eller utveckling för förskollärarna
              på det sätt som det är för lärarna i övriga skolväsendet.
            </seg>
            <seg n="e4857f51">
              Hur ska vi annars tolka det när ett system för karriärtjänster
              med akademisk förankring och en intern inre drivkraft inom skolenheterna
              förnekas förskolan? Vi har OECD:s stora studier, och det finns
              i USA en oerhört stor studie på detta. Vi vet att förskolan är
              första stadiet till bättre resultat rakt igenom hela skolan.
            </seg>
            <seg n="a7152e21">
              Det är lite klent som argument att säga: Vi tycker att det är
              viktigt, men vi gör det sedan. Tycker du inte det?
            </seg>
          </u>
          <note type="speaker" n="5c7d370b">
            Anf. 81 MICHAEL SVENSSON (M) replik:
          </note>
          <u who="michael_svensson_a6774e" xml:id="i-99d42209542c8b0a-4" n="10f08840">
            <seg n="24181762">
              Herr talman! Nej, jag tycker inte alls det är oväsentligt eller
              klent. Bara för att vi nu inte inför förstelärare eller lektor
              är det inte så att det inte pågår någon utveckling i förskolan.
              Jag säger som jag gör till Agneta Luttropp: Vi funderar vidare.
            </seg>
          </u>
          <note type="speaker" n="0b998d05">
            Anf. 82 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-ab2c95c7f513c08f-0" n="ff789d82">
            <seg n="ba8c4645">
              Herr talman! Nu tar vi nästa steg. Reformtempot i den svenska
              skolan har varit högt sedan maktskiftet 2006. Både förra mandatperioden
              och denna mandatperiod sker det en hel del för att förbättra den
              svenska skolan. Den är bra, men den behöver bli bättre.
            </seg>
            <seg n="bbe851e4">
              Ska sanningen fram ter sig många av de reformer som nu har genomförts
              vare sig det handlat om nytt betygssystem, fler nationella prov,
              ny skollag, ny gymnasieskola, mattelyft eller andra lyft inte
              oviktiga men kanske inte lika viktiga som en lärarkår som är duktig,
              kompetent och trivs så bra som det bara går.
            </seg>
            <seg n="f7d60572">
              Det vi talar om i dag har bäring på skolans viktigaste komponent:
              lärarna. Det är en rejäl satsning. Det är rejält mycket pengar
              som satsas på området för att tillskapa dessa karriärtjänster.
              För i år, 2013, handlar det om 187 miljoner. Nästa år växlas det
              upp till 468 miljoner. Slutligen handlar det efter 2016 och framåt
              om 880 miljoner årligen som kommer att gå till rejäla lönelyft
              för dem som får titlarna förstelärare och lektor.
            </seg>
            <seg n="77d36488">
              Det handlar om lärare som jobbar i privata skolor och lärare
              som jobbar i kommunala skolor. För de lärare som jobbar i de riktigt
              små skolorna, med ett elevantal under 75 elever, finns det en
              speciell pott att söka. Detta är någonting som kommer alla till
              godo.
            </seg>
            <seg n="fba307ce">
              Nu är det viktigt att dels vi från regering och riksdag, dels
              kanske framför allt de som har huvudansvaret för den svenska skolan,
              kommunerna, förvaltar reformen på bästa sätt. Det är viktigt att
              vi ger reformen tid att sätta sig och ger den arbetsro. Ibland
              får jag en känsla av att vi knappt hinner genomföra någonting
              innan politiker från en massa olika partier som varit för ett
              förslag är ute och kommer med förslag på hur man ska förändra
              och göra ändringar fram och tillbaka. Detta är en i grunden väldigt
              bra reform som nu måste få arbetsro ute på skolorna. Den måste
              få tid att verka och tid att ge resultat.
            </seg>
            <seg n="59ac334f">
              Det är också viktigt att nämna att det är en reform som handlar
              om en del lärare, ungefär 10 procent av lärarkåren, men att jobbet
              inte slutar där. Det är viktigt att alla Sveriges lärare får en
              bättre arbetssituation. Det är viktigt att alla Sveriges lärare
              får en högre lönenivå. Även om det finns andra länder, till exempel
              Finland, som ligger på ungefär samma lönenivåer för lärare ska
              de svenska lärarlönerna upp, eftersom vi ligger dåligt till sett
              ur ett OECD-perspektiv, alltså jämfört med andra länder i västvärlden.
            </seg>
            <seg n="1525e87a">
              För att förbättra för alla lärare, inte bara för dem som omfattas
              av denna reform, måste fler saker till. Tidigare i veckan skrev
              utbildningsministern tillsammans med aktörer runt om i skolvärlden
              en artikel på DN Debatt med tio punkter för hur vi ska göra det
              ännu bättre för svenska lärare.
            </seg>
            <seg n="b0866703">
              Det handlar om minskad administration. Här kan man utnyttja inte
              minst it som ett verktyg för att slippa fylla i blanketter gång
              på gång.
            </seg>
            <seg n="68a46146">
              Här är vi i Centerpartiet också öppna för att ta nya steg. Det
              är en i grunden sund och bra reform, med fler nationella prov.
              Det har lagts en ganska stor press på lärare att de ska sitta
              och rätta, och det tar mycket tid från klassrummet. Där är vi
              öppna för att se över en central rättning, som skulle lyfta bort
              ett väldigt arbetskrävande moment från lärarna och ge dem mer
              tid till elever.
            </seg>
            <seg n="8a8aec38">
              Detta är ett sätt att göra läraryrket mer attraktivt. Man ska
              som lärare kunna göra karriär både i uppdrag och i lön.
            </seg>
            <seg n="0b711eb5">
              Det finns också fler saker som kan göra läraryrket till ett alternativ
              för fler duktiga studenter.
            </seg>
            <seg n="2d13c3fb">
              Vi har gjort om lärarutbildningen. Även om det har varit jobbiga
              rubriker i tidningarna på senaste tiden, om hur få som söker och
              att några som kanske inte borde bli lärare kommer in på lärarutbildningen,
              går utvecklingen åt rätt håll. Med den omgjorda lärarutbildningen
              ökar söktrycket, om än från låga nivåer. Det är bara att hoppas
              att den utvecklingen håller i sig.
            </seg>
            <seg n="cfd1a24d">
              Jag tror också att det är viktigt med fler vägar in i läraryrket.
              Ett exempel är den grupp aktörer som nu jobbar med initiativ för
              att starta en helt ny lärarutbildning i Sverige för att locka
              riktigt duktiga studenter. Det är i själva verket två initiativ,
              ett som heter Teach for Sweden och ett som heter Johan Skyttes
              högskola. Det är bra att fler aktörer kliver in och tar ansvar
              för att förbättra den svenska lärarutbildningen.
            </seg>
            <seg n="ba8bbfeb">
              Slutligen skulle jag vilja säga att detta är en glädjens dag
              för alla oss som vill stärka den svenska skolan och vill stärka
              den svenska lärarkåren. Nu är det ganska många lärare som kommer
              att få helt nya karriärvägar. Det kommer att vara finansierat
              från statligt håll, men det är också viktigt att kommunerna tar
              sitt ansvar och inte nöjer sig med att höja lönerna med det som
              staten går in med utan år efter år runt om i alla kommuner prioriterar
              detta för alla lärare, inte bara dem som omfattas av denna mycket
              viktiga reform.
            </seg>
          </u>
          <note type="speaker" n="787699f2">
            Anf. 83 YVONNE ANDERSSON (KD):
          </note>
          <u who="yvonne_andersson_3449f2" xml:id="i-8b91453da92e6101-0" n="3dfbc856">
            <seg n="e3b16c0f">
              Herr talman! Ja, det är en glädjens dag när vi kommer fram med
              den här typen av förslag till kammaren efter att regeringen har
              kommit överens om att höja lärarnas status. Det har vi ju talat
              om, och detta är ett led i det. Jag vill säga redan inledningsvis
              att detta att arbeta för en karriärstege för lärarna är bara en
              liten del men en nog så viktig del.
            </seg>
            <seg n="674f58f5">
              Vad har regeringen egentligen kommit överens om med lärarfacken?
              Jo, det är de tio punkter som Emil berörde här, och jag vill läsa
              upp dem.
            </seg>
            <seg n="3a0f0390">
              Det är alltså tio väldigt tydliga punkter: Vi vill höja lärarnas
              status.
            </seg>
            <seg n="58f41315">
              Propositionen om karriärvägar innebär att det inrättas en tjänst
              som förstelärare och en tjänst som lektor. För detta får huvudmännen
              statsbidrag. Jag vill då trycka på att det blir frivilligt för
              huvudmännen att inrätta detta. Vi låter ansvaret ligga kvar. Det
              har inte varit något som helst förbud mot att redan i dag göra
              särskiljande insatser för de lärare som har visat prov på extra
              god yrkesskicklighet, men här sätter vi nu också en ribba och
              anger medel.
            </seg>
            <seg n="1970a9b1">
              När man ska höja statusen på en profession är det viktigt med
              olika karriärvägar. Det räcker med att titta på en rad yrken ute
              i samhället för att se att där det blir attraktivt att gå vidare
              vill man kunna ha yrkesvägar framåt.
            </seg>
            <seg n="4d75480a">
              Ändå är det så att man har den högsta statusen när eleverna upplever
              att de trivs med läraren, när föräldrar upplever att deras barn
              lär sig och så vidare. Här får vi dessutom in momenten av yrkesskicklighet
              beträffande utvecklingen på olika sätt men också beträffande att
              föra in forskningen i den praktiska verkligheten i skolan.
            </seg>
            <seg n="26929bc8">
              Vi har ett departement som gör allt vad det kan, skulle jag vilja
              säga, när det gäller att komma till oss med förslag om hur vi
              ska få en bättre syn på, en bättre värdering av och en bättre
              attityd till skolan och skolverksamheten. Detta är ett led, som
              sagt, och vi kommer att få många fler saker.
            </seg>
            <seg n="bf680b03">
              Under tiden kan det finnas anledning att lyfta upp några saker,
              som jag själv satt och funderade på precis innan jag skulle gå
              upp här.
            </seg>
            <seg n="4f7ecd09">
              En sak är: Hur talar vi själva om svensk skola, herr talman?
              Hur ofta går vi ut i svensk skola och ser vilket enormt stort
              arbete som görs i klassrummet av lärarna och hur många elever
              som är jättenöjda med sin lärare när vi talar med barn och elever
              ute i samhället? Låt oss lyfta upp och tala om det som fungerar!
              Vi måste lyfta upp problemen och finna förslag till åtgärder,
              och vi måste debattera det, men vi måste också se det som faktiskt
              fungerar, tala om det och låta det bli förebilder för alla som
              tycker att det ibland känns hopplöst.
            </seg>
            <seg n="93910805">
              Jag tycker att det är ett bra förslag vi kommer fram till här,
              och det är spännande att följa skolans utveckling framöver. Med
              det, herr talman, yrkar jag bifall till förslaget i betänkandet
              och avslag på samtliga reservationer.
            </seg>
            <seg n="f03873b9">
              Såvida jag inte finner anledning att tala i detta sammanhang
              någon mer gång före sommaren önskar jag talmannen och alla andra
              här en god sommar.
            </seg>
          </u>
          <note type="speaker" n="839dc4b8">
            Anf. 84 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-64189eae54f3ad91-3" n="462f5a5b">
            <seg n="b4aabbb3">
              Herr talman! Jag vill ställa samma fråga igen. Yvonne Andersson
              uttryckte det så fint att forskningen ska komma ända in i verkligheten
              i skolan. Jag tycker att det låter precis lika bra om man säger
              att forskningen ska komma ända in i verkligheten i förskolan.
              Varför är detta något som ni som allianspartier har nekat? Ni
              ger inte förskollärare den möjligheten. Det måste ändå finnas
              något skäl till det.
            </seg>
          </u>
          <note type="speaker" n="7f7b18d3">
            Anf. 85 YVONNE ANDERSSON (KD) replik:
          </note>
          <u who="yvonne_andersson_3449f2" xml:id="i-8b91453da92e6101-1" n="3dfbc856">
            <seg n="0cbac5ae">
              Herr talman! Nu nekas detta inte rakt av. Det står tydligt och
              klart att det inte finns något som hindrar skolhuvudmännen från
              att anställa lektorer också i förskolan framöver. Vi vet dock
              att när detta infördes var det väldigt få förskollärare jag har
              i dag inget tydligt exempel som man kunde lyfta in som lektorer.
              Det har varit få som har sökt.
            </seg>
            <seg n="e1e6b79f">
              Varje sådan här del kommer att följas. Bara för att det inte
              finns med här är det inget som säger att det inte kommer att finnas
              med framöver. Det är dock intressant att se vad det kommer att
              finnas för intresse. Skolhuvudmännen kan fortfarande mycket väl
              anställa lektorer i förskolan, och det torde då vara de som har
              nischen förskola och har tagit sin fil. lic.
            </seg>
          </u>
          <note type="speaker" n="29a7c09a">
            Anf. 86 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-64189eae54f3ad91-4" n="462f5a5b">
            <seg n="627ddb3f">
              Herr talman! Den möjligheten finns och har alltid funnits. Det
              har inget med karriärvägar att göra. På min gamla arbetsplats
              var det en av förskollärarna som var professor. I Göteborg finns
              det gott om överutbildade förskollärare som har forskat inom det
              här området, och det är likadant på Mälardalens högskola. Var
              man än ser i landet finns det många med förskollärarbakgrund som
              har kompetens som licentiat, lektor, docent eller professor. Det
              tror jag inte är något problem, utan problemet är snarare Alliansens
              syn på åldrar. Man tycker inte att det är lika viktigt med förskolan.
            </seg>
          </u>
          <note type="speaker" n="4d45eb6b">
            Anf. 87 YVONNE ANDERSSON (KD) replik:
          </note>
          <u who="yvonne_andersson_3449f2" xml:id="i-8b91453da92e6101-2" n="3dfbc856">
            <seg n="b25201c4">
              Herr talman! Jag uttryckte mig otydligt i så fall. Jag är fullt
              medveten om att det finns många förskollärare som är forskarutbildade
              och som har goda meriter. De kan också anställas. Skolhuvudmännen
              äger sin fulla rätt att anställa dem som lektorer på förskolan.
              Därför ser jag inte det problemet.
            </seg>
            <seg n="b383d337">
              Här handlar det om att reformen med karriärstegar just nu inte
              kommer att vara en del av förskolan. Vi har sett betydelsen av
              att kunna genomföra den i den övriga skolan. Det innebär dock
              inte att det aldrig kommer att kunna genomföras. Det får vi naturligtvis
              återkomma till. I det här skedet är det detta steg vi tar, och
              det steget är jag väldigt nöjd med. Fortfarande har vi en förskola
              med en målsättning, och vi har en obligatorisk skola med tydliga
              mål. Så länge det är så kan det också finnas skillnader för dem
              som arbetar där. Det är egentligen inget märkvärdigt alls.
            </seg>
          </u>
          <note type="speaker" n="3089eaa5">
            Anf. 88 ROGER HADDAD (FP):
          </note>
          <u who="roger_haddad_f79cd9" xml:id="i-7d5abd5a2ef2d4e4-0" n="486597b1">
            <seg n="8ffe6de1">
              Herr talman! Jag vill börja med att yrka bifall till utskottets
              förslag och avslag på samtliga reservationer.
            </seg>
            <seg n="5b543041">
              Vi har precis varit i Finland med utbildningsutskottet. Där är
              det bara 1015 procent som antas till lärarutbildningen, och det
              är elva sökande per plats. I Sverige är det 1,2 sökande per plats.
              Det är klart att det finns skolpolitiska motivargument för att
              vi har haft den här utvecklingen i svensk skolpolitik de senaste
              101520 åren. För 10 år sedan fanns det riksdagskolleger som tyckte
              att vi skulle ta bort ordet lärare och ville att det skulle heta
              mentor. Det har varit kraftig argumentation mot statlig reglering
              av behörighetskrav för läraryrket som nu sker genom lärarlegitimationen
              med mera.
            </seg>
            <seg n="fc9a3369">
              Fram till nu har det varit tillåtet för arbetsgivare och kommuner
              att anställa en obehörig lärare. Exempelvis kan en idrottslärare
              gå in i en matematiklektion på högstadiet det är väldigt vanligt
              och undervisa eleverna i ämnet matematik. Det är inte en skolpolitik
              som på något sätt lyfter läraryrkets status, tvärtom.
            </seg>
            <seg n="ad1265d8">
              Den här utredningen tillsattes 2011. Nu har vi från regeringen
              gått fram med ett förslag som är jättebra. Flera kolleger har
              varit inne på vikten av att locka fler till läraryrket och behovet
              av fler karriärvägar. Tyvärr har vi i många kommuner sett en tendens
              att om man har velat göra karriär har fokus inte legat på klassrummet
              och det elevnära arbetet, utan det har handlat om att delta i
              så många konferenser som möjligt, att vara studierektor med ansvar
              för schemaläggning och utveckling eller att vara projektledare
              av olika slag. Det har inte varit fokus på klassrumsundervisningen.
            </seg>
            <seg n="19459f58">
              Hela statsbidragsförordningen som blir resultatet av den lagstiftning
              vi nu i eftermiddag beslutar om leder till att man fokuserar på
              klassrumsundervisningen, vilket vi tycker är jätteviktigt. Vi
              lägger om hela skolpolitiken just nu. Det har nämnts en ny lärarutbildning,
              en ny skollag med skärpta behörighetskrav, och vi inför nu det
              så kallade målsättningsstadgandet i skollagen för att stimulera
              kommunerna att faktiskt inrätta tjänster som förstelärare och
              tjänster för yrkesskickliga.
            </seg>
            <seg n="60bfaeb9">
              När man lyssnar på debatten kan man tänka: Vad snåla ni är! Varför
              avgränsar ni här, och varför anslår ni inte ännu mer pengar? Precis
              så låter det i varje skolpolitisk debatt som om vi, alltså staten,
              representerad av regering och riksdag, har det fulla ansvaret
              för svensk skola!
            </seg>
            <seg n="aba19515">
              På den nationella nivån kan vi göra mycket, men vi får inte glömma
              bort att vi fortfarande har en kommunaliserad skola. De kommunala
              arbetsgivarna kommunerna, kommunalråden, skolnämndens ordförande
              och de fristående aktörerna är de som anställer lärarna. Det är
              de som direkt och lokalt påverkar villkoren och löneutvecklingen
              för svenska lärare. Det har de misskött. Det är det som är bakgrunden
              till att Folkpartiet och alliansregeringen lägger fram detta förslag,
              som jag uppfattar i huvudsak har ett starkt stöd i Sveriges riksdag.
              Det kan man inte tro när man lyssnar på de andra inläggen i debatten,
              men detta är ett positivt förslag. Det är inga tillfälliga satsningar
              utan ett permanent anslag om 165 miljoner som når 4 400 lärare
              i år. Totalt, när det är fullt utbyggt, når det 10 000 lärare.
              Som det ser ut nu är taket 880 miljoner kronor i permanent satsning.
            </seg>
            <seg n="18c1dbdb">
              Vi kan diskutera mycket om läraryrkets status, att vi behöver
              återprofessionalisera det och så vidare, men vi pratar inte bara
              utan gör verkstad. Det är ett viktigt beslut som vi fattar i dag.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="e3c9cf19">
            13 § Ägarstyrningen av SBAB
          </note>
          <note n="b7d228c3">
            Föredrogs
          </note>
          <note type="speaker" n="6a305997">
            Anf. 89 JÖRGEN HELLMAN (S):
          </note>
          <u who="jorgen_hellman_3bb1f7" xml:id="i-d82b1507cfa61c1e-0" n="01c427d3">
            <seg n="1a726a62">
              Herr talman! Alla nyfikna åhörare! Vi ska nu behandla SBAB:s
              revisionsrapport. Jag tänkte inte kommentera det som vi i utskottet
              har en samsyn om, utan jag kommer att fokusera på SBAB:s samhällsuppdrag.
            </seg>
            <seg n="6a5b486e">
              För oss socialdemokrater är SBAB ett viktigt bolag som vi anser
              ska vara kvar i statens ägo. Bolaget har haft stor betydelse,
              bland annat som prispressare på bolånemarknaden. Vid en avyttring
              finns det en stor risk för att konkurrensen på bolånemarknaden
              minskar ännu mer, till stor nackdel för alla som har bolån. Det
              finns en tydlig samhällsnytta med att ha ett statligt ägt SBAB.
            </seg>
            <seg n="e533e3dc">
              Regeringen anser att SBAB inte har ett samhällsuppdrag. Socialdemokraterna
              delar inte regeringens syn på SBAB:s uppdrag. SBAB har sedan bolaget
              bildades starkt bidragit till ökad konkurrens på framför allt
              bolånemarknaden. Bidraget till konkurrens och mångfald var ett
              av huvudskälen till att bolaget bildades.
            </seg>
            <seg n="17559f00">
              Finansutskottet har också tidigare uttalat att SBAB har ett uppdrag
              att bidra till mångfald och konkurrens, vilket bekräftas av riksdagen.
              I finansutskottets betänkande 2008/09:FiU39 står: SBAB har bl.a.
              ett uppdrag från staten att med utgångspunkt i sedvanlig företagsekonomisk
              målsättning och en effektiv organisation bidra till mångfald och
              konkurrens.
            </seg>
            <seg n="6c0d80bf">
              Sedan gäller det Riksrevisionens åsikt om mål för att SBAB ska
              bidra till mångfalden och konkurrensen på bolånemarknaden. Målet
              är inte närmare preciserat och heller inte utvärderat av ägaren.
              Ser man till utvecklingen på denna del av kreditmarknaden över
              det senaste decenniet verkar SBAB ha bidragit till vissa förändringar.
            </seg>
            <seg n="571cb5cf">
              Under åren efter millennieskiftet bedrev SBAB en prispressarstrategi,
              vilket bidrog till att minska bankernas marginaler på bolån. SBAB
              var också först med att ta bort ränteskillnader i lån mellan bostadsrätter
              och villor. På senare år är det svårare att utröna SBAB:s betydelse
              för bolånemarknadens funktionssätt, utöver att bolaget faktiskt
              är en aktör bland ett begränsat antal aktörer som finns på bolånemarknaden.
            </seg>
            <seg n="eccd38f0">
              Herr talman! Utskottets tidigare uttalande samt skälen för bolagets
              bildande är svåra att tolka på annat sätt än att SBAB har ett
              samhällsuppdrag, även om detta inte framgår av bolagets styrdokument.
            </seg>
          </u>
          <note type="speaker" n="341ecb45">
            Anf. 90 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-675136f7b1651d0c-0" n="70fd94c2">
            <seg n="8dc02119">
              Herr talman! Staten är en av Sveriges största företagsägare med
              58 bolag. 43 är helägda. Och staten är delägare i ytterligare
              15. Tre av de här bolagen är börsnoterade.
            </seg>
            <seg n="239cb57b">
              Företagsportföljen värderades 2011 till över 580 miljarder kronor,
              och de helägda bolagen hade nästan 100 000 anställda. Det säger
              kanske sig självt att det här ägandet medför ett stort och viktigt
              ansvar. Det är regeringen som förvaltar de här företagen på riksdagens
              uppdrag, men företagen ägs gemensamt av hela svenska folket. Därför
              är det viktigt att staten är en aktiv och professionell ägare.
            </seg>
            <seg n="297eb357">
              Vår syn på ägandet är pragmatisk. Vi prövar detta i varje enskilt
              fall. Det går inte att säga att det alltid är bra att staten äger
              företag. Det går inte heller att säga att det alltid är dåligt.
              Frågan om ägandet måste prövas löpande i varje enskilt fall.
            </seg>
            <seg n="d3dbafe6">
              Det argumenteras ibland från oppositionshåll som om det automatiskt
              alltid skulle vara en god affär att äga företag. I många fall
              kan ägandet vara väl motiverat. Men det är viktigt att komma ihåg
              att ägandet, särskilt av finansiella tillgångar, är förknippat
              med stora risker. Värdet kan förändras mycket snabbt. Det kan
              till exempel variera kraftigt beroende på konjunkturen. Det såg
              vi inte minst under finanskrisen då statens Nordeaaktier på kort
              tid sjönk med ca 30 miljarder kronor i värde.
            </seg>
            <seg n="80672f45">
              Herr talman! Vi menar att det är centralt att de bolag som staten
              äger bedriver sin verksamhet på ett sådant sätt att ett långsiktigt
              värdeskapande uppnås. Förvaltningen ska vara effektiv, professionell
              och transparent. I statens ägarpolicy slås det dessutom fast att
              statligt ägda bolag ska vara föredömen inom området hållbart företagande.
            </seg>
            <seg n="835427be">
              Herr talman! I dag behandlar vi den skrivelse som regeringen
              har lämnat till riksdagen med anledning av Riksrevisionens granskning
              av statens ägarstyrning av det helstatliga bolaget SBAB, som har
              en inriktning särskilt mot bolånemarknaden.
            </seg>
            <seg n="30fd7c1d">
              Riksrevisionen gör en rad iakttagelser och landar därefter i
              fyra rekommendationer. Från regeringens och Alliansens sida instämmer
              vi i många av de iakttagelser som Riksrevisionen har gjort men
              inte i alla.
            </seg>
            <seg n="c0630ae1">
              Riksrevisionen konstaterar att i delar av SBAB:s obligationsprogram
              finns en ägarklausul som har utgjort en försvårande faktor vid
              de tillfällen när staten har försökt att sälja bolaget, det vill
              säga 2001 och 20072008. Vi instämmer i detta konstaterande. Vi
              håller också med om Riksrevisionens rekommendation att regeringen
              bör utvärdera de risker som ägarklausulen medför och se hur de
              kan minimeras inför en eventuell försäljning, även om något försäljningsbemyndigande
              från riksdagen inte föreligger för närvarande. Den här utvärderingen
              ska slutföras under 2013.
            </seg>
            <seg n="1719af9c">
              När det gäller avkastningskravet och utdelningsprinciperna menar
              Riksrevisionen att det vid tidpunkten för deras granskning fanns
              behov av att göra en översyn. Den bedömningen delas till fullo
              av regeringen. En översyn har nu också gjorts.
            </seg>
            <seg n="6379ead4">
              Efter dialog med företrädare för ägaren beslutade SBAB:s styrelse
              den 18 december i fjol att ge bolagets vd i uppdrag att i samverkan
              med Finansdepartementet bereda ett förslag till nya ekonomiska
              mål för bolaget. Som resultat av detta arbete beslutade SBAB:s
              styrelse den 14 mars att föreslå bolagsstämman att besluta om
              nya ekonomiska mål för bolaget. De här målen fastställdes av bolagsstämman
              den 18 april i år. Målen omfattar lönsamhet, kapitalstruktur och
              utdelning.
            </seg>
            <seg n="9be6d365">
              Från Alliansens sida delar vi regeringens bedömning att SBAB
              inte har ett specifikt samhällsuppdrag. Finansutskottet har tidigare
              uttalat att SBAB har ett uppdrag från staten att med utgångspunkt
              i sedvanlig företagsekonomisk målsättning och en effektiv organisation
              bidra till mångfald och konkurrens. Vi menar att det ställningstagandet
              inte ska tolkas som att SBAB har ett specifikt samhällsuppdrag.
              Regeringen har inte heller tolkat uttalandet så utan anser att
              SBAB genom sin verksamhet, precis som andra aktörer, bidrar till
              ökad valfrihet och därmed också ökad konkurrens.
            </seg>
            <seg n="8e7cf491">
              Därmed anser regeringen att det inte finns något behov av en
              särskild återrapportering om hur SBAB bidrar till mångfald och
              konkurrens på bolånemarknaden, vilket Riksrevisionen rekommenderade
              i granskningsrapporten.
            </seg>
            <seg n="338d4f45">
              Vi delar regeringens bedömning. Vi föreslår att riksdagen lägger
              skrivelsen till handlingarna. Med detta vill jag yrka bifall till
              utskottets förslag.
            </seg>
          </u>
          <note type="speaker" n="b601ca2e">
            Anf. 91 JÖRGEN HELLMAN (S) replik:
          </note>
          <u who="jorgen_hellman_3bb1f7" xml:id="i-d82b1507cfa61c1e-1" n="01c427d3">
            <seg n="947c2c84">
              Herr talman! Socialdemokraterna och Miljöpartiet har lämnat in
              ett särskilt yttrande när det gäller SBAB:s samhällsansvar.
            </seg>
            <seg n="dc3e00cd">
              Vi ser det ungefär så här: Svenska bankers lönsamhet är ur ett
              internationellt perspektiv väldigt hög. De fyra svenska storbankerna
              hade år 2011 en sammanlagd vinst på 79,1 miljarder. Året efter,
              2012, hade storbankerna 86 miljarder i vinst. Det är en ökning
              med 9 procent jämfört med 2011.
            </seg>
            <seg n="508e6173">
              Det är en marknad med få aktörer där staten står mycket för risken,
              och vinsterna kammas hem på den privata marknaden.
            </seg>
            <seg n="1f97a070">
              Min fråga är: Ser inte Moderaterna att det finns ett utrymme
              för att SBAB ska ha ett samhällsuppdrag?
            </seg>
          </u>
          <note type="speaker" n="e0537c69">
            Anf. 92 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-675136f7b1651d0c-1" n="70fd94c2">
            <seg n="45426645">
              Herr talman! Det är bara att konstatera att vi har lite olika
              syn på åtminstone delar av de statliga bolagen, specifikt i detta
              fall. Vår uppfattning är att staten inte behöver eller bör äga
              SBAB. Vi hade gärna sett att staten hade kunnat sälja SBAB. Men
              den uppfattningen delas inte, som bekant, av oppositionen.
            </seg>
            <seg n="969d9b45">
              När det gäller bankernas lönsamhet är vi nog överens om att det
              behövs en förbättrad konkurrens på bankmarknaden. Vi tycker också
              att man kan och bör skruva upp kraven på bankerna, till exempel
              vad gäller kapitaltäckningskraven. Det menar vi inte är ett argument
              för att staten ska äga en bank.
            </seg>
            <seg n="4ac99fc6">
              Som jag sade tidigare finns det stora risker med att vara ägare
              av bolag. Det är inte bara så att pengarna tickar in. Det är också
              risker med detta.
            </seg>
            <seg n="60d21b3a">
              Man kan väl säga att även Socialdemokraterna tenderar att ha
              lite olika uppfattningar i de här frågorna. Vissa bolag tycker
              ni att man ska sälja, andra inte. Ni har också en tendens att
              ändra uppfattning över tiden. Ni har ju själva varit för att man
              ska sälja SBAB en gång i tiden.
            </seg>
            <seg n="49f87e64">
              Vi kan titta på ett annat bolag, nämligen Nordea. Det är slående
              att ni för ganska exakt två år sedan var emot att staten skulle
              sälja det man ägde i Nordea. Förra hösten var ni fortfarande emot,
              men ni räknade ändå med intäkterna i er budget. När det gäller
              den nu gällande budgeten har ni bytt riktning helt och är inte
              längre emot att staten ska sälja det man äger i Nordea.
            </seg>
            <seg n="e0520c64">
              Man kan konstatera att synen på ägandet kan utvecklas över tid.
              Vår uppfattning är att SBAB inte behöver ägas av staten.
            </seg>
          </u>
          <note type="speaker" n="940659f6">
            Anf. 93 JÖRGEN HELLMAN (S) replik:
          </note>
          <u who="jorgen_hellman_3bb1f7" xml:id="i-d82b1507cfa61c1e-2" n="01c427d3">
            <seg n="d6c51e1d">
              Herr talman! Finansmarknadsminister Peter Norman sade till TT
              att bankernas vinstnivåer bör komma konsumenterna till del. De
              förslagen har vi inte sett i riksdagen än. Vi har avvaktat ganska
              länge för att se de förslagen.
            </seg>
            <seg n="7657bf43">
              Vi kan se på SBAB:s avkastning. De ligger i linje med de internationella
              bolåneinstituten. Vi socialdemokrater ser att SBAB har ett samhällsuppdrag.
            </seg>
            <seg n="c71eed50">
              Bankmarknaden har utvecklats så här i Sverige: Det är det offentliga
              som står för risken, och vinsterna kammas hem på den privata marknaden.
            </seg>
            <seg n="b60c713b">
              När kommer vi att få se förslagen om att vinstnivåerna ska komma
              konsumenterna till del? Finns det inte utrymme för att Moderaterna
              ska ändra sin politik och kunna se SBAB som en viktig aktör på
              bolånemarknaden?
            </seg>
          </u>
          <note type="speaker" n="5a78fed4">
            Anf. 94 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-02208086c9957115-0" n="70fd94c2" next="i-a92b80e757a986d8-0">
            <seg n="c8f4866f">
              Herr talman! Jag konstaterar än en gång att vi har olika syn
              på ägandet just när det gäller SBAB. Vår uppfattning är att man
              ska pröva förutsättningarna för det här ägandet löpande och se
              om det finns ett behov av att äga det här bolaget och om det finns
              eller bör finnas ett särskilt samhällsuppdrag.
            </seg>
            <seg n="ed6db6fd">
              Vår mening är att det inte är så i det här fallet, utan det är
              trots allt en marknad med internationella aktörer där det finns
              konkurrens.
            </seg>
            <seg n="67935071">
              Sedan delar vi bedömningen att konkurrensen borde bli bättre.
              Det har gjorts en del förändringar redan och mer är på gång, men
              jag menar nog att det är två olika frågor. Att man behöver göra
              en översyn av regelverken, ställa tuffare krav och förbättra konkurrensen
              är inte ett argument för att staten ska äga en bank. Det kan tvärtom
              vara så att ett sådant ägande ökar risken, och det kan bli dyrt
              för staten om det inte skulle gå bra.
            </seg>
          </u>
          <note n="ee8f8eac">
            Överläggningen var härmed avslutad.
          </note>
          <note n="06c90414">
            Ajournering
          </note>
          <note n="dbacd80d">
            Kammaren beslutade kl. 15.41 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jonas_jacobsson_gjortler_7c45de" xml:id="i-a92b80e757a986d8-0" n="70fd94c2" prev="i-02208086c9957115-0">
            <seg n="37507afc">
              Återupptagna förhandlingar
            </seg>
          </u>
          <note n="71cd07a5">
            Förhandlingarna återupptogs kl. 16.00.
          </note>
          <note n="cb8a1176">
            14 § Beslut om ärenden som slutdebatterats den 30 maj
          </note>
          <note n="f3a523b0">
            Punkt 1
          </note>
          <note n="949fc46f">
            Punkt 2
          </note>
          <note n="b22fcd78">
            Punkt 5
          </note>
          <note n="086e1844">
            Punkt 6
          </note>
          <note n="9acc547c">
            Övriga punkter
          </note>
          <note n="f3a523b0">
            Punkt 1
          </note>
          <note n="a04170bb">
            Punkt 3
          </note>
          <note n="b22fcd78">
            Punkt 5
          </note>
          <note n="086e1844">
            Punkt 6
          </note>
          <note n="63cb8e6a">
            Punkt 7
          </note>
          <note n="9acc547c">
            Övriga punkter
          </note>
          <note n="949fc46f">
            Punkt 2
          </note>
          <note n="68855b47">
            Punkt 4
          </note>
          <note n="b22fcd78">
            Punkt 5
          </note>
          <note n="9acc547c">
            Övriga punkter
          </note>
          <note n="4abd1abd">
            15 § Beslut om ärenden som slutdebatterats vid dagens sammanträde
          </note>
          <note n="949fc46f">
            Punkt 2
          </note>
          <note n="68855b47">
            Punkt 4
          </note>
          <note n="63cb8e6a">
            Punkt 7
          </note>
          <note n="9acc547c">
            Övriga punkter
          </note>
          <note n="f3a523b0">
            Punkt 1
          </note>
          <note n="68855b47">
            Punkt 4
          </note>
          <note n="b22fcd78">
            Punkt 5
          </note>
          <note n="086e1844">
            Punkt 6
          </note>
          <note n="9acc547c">
            Övriga punkter
          </note>
          <note n="f3a523b0">
            Punkt 1
          </note>
          <note n="949fc46f">
            Punkt 2
          </note>
          <note n="a04170bb">
            Punkt 3
          </note>
          <note n="a04170bb">
            Punkt 3
          </note>
          <note n="086e1844">
            Punkt 6
          </note>
          <note n="63cb8e6a">
            Punkt 7
          </note>
          <note n="73405e21">
            Punkt 10
          </note>
          <note n="9acc547c">
            Övriga punkter
          </note>
          <note n="a91a068d">
            16 § Bordläggning
          </note>
          <note n="69234fb1">
            Anmäldes och bordlades
          </note>
          <note n="abe0821a">
            17 § Anmälan om frågor för skriftliga svar
          </note>
          <note n="5ba7f615">
            Anmäldes att följande frågor för skriftliga svar framställts
          </note>
          <note n="b268accd">
            den 5 juni
          </note>
          <note n="a322f549">
            Catharina Bråkenhielm
          </note>
          <note n="2f54a25c">
            Hans Linde
          </note>
          <note n="e30c824a">
            Frågorna redovisas i bilaga som fogats till riksdagens snabbprotokoll
            tisdagen den 11 juni.
          </note>
          <note n="ef1bd4b1">
            18 § Anmälan om skriftliga svar på frågor
          </note>
          <note n="0f277b5e">
            Anmäldes att skriftliga svar på följande frågor inkommit
          </note>
          <note n="b268accd">
            den 5 juni
          </note>
          <note n="04866c98">
            Jan-Olof Larsson
          </note>
          <note n="04866c98">
            Jan-Olof Larsson
          </note>
          <note n="9228061e">
            Lars Johansson
          </note>
          <note n="2e3ee79f">
            Anna-Lena Sörenson
          </note>
          <note n="a139862c">
            Maria Stenberg
          </note>
          <note n="4826ffa6">
            Krister Örnfjäder
          </note>
          <note n="a667386e">
            Stina Bergström
          </note>
          <note n="a667386e">
            Stina Bergström
          </note>
          <note n="17932bea">
            Carina Adolfsson Elgestam
          </note>
          <note n="fe944b86">
            Cecilia Dalman Eek
          </note>
          <note n="1bb49d08">
            Mats Pertoft
          </note>
          <note n="d48503c5">
            Svaren redovisas i bilaga som fogats till riksdagens snabbprotokoll
            tisdagen den 11 juni.
          </note>
          <note n="a633fe77">
            19 § Kammaren åtskildes kl. 16.30.
          </note>
          <note n="a85c7b4a">
            Förhandlingarna leddes
          </note>
          <note n="1b98aa4f">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
