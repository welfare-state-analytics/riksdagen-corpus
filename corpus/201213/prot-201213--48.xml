<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--48</head>
          <docDate when="2012-12-19">2012-12-19</docDate>
        </div>
      </front>
      <body>
        <div>
          <note n="eed99cff">
            ﻿
          </note>
          <note n="8bdec8ea">
            Riksdagens protokoll
          </note>
          <note n="d67a1158">
            2012/13:48
          </note>
          <note type="date" n="5abb6882">
            Onsdagen den 19 december
          </note>
          <note n="61670d1d">
            Kl. 14:10 - 18:12
          </note>
          <note n="cfd9b2f0">
            1 § Statsbudget för 2013
          </note>
          <note n="bc7473a4">
            Föredrogs
          </note>
          <note n="6abbb21d">
            Kammaren biföll talmannens förslag att ärendet fick avgöras efter
            endast en bordläggning.
          </note>
          <note n="2ef30416">
            Talmannen konstaterade att ingen talare var anmäld.
          </note>
          <note n="04d0ef3f">
            Beslut
          </note>
          <note n="66b8ee65">
            2 § Avslutning
          </note>
          <note n="b78035fb">
            Anf. 1 TALMANNEN:
          </note>
          <note n="bf3be19d">
            Ärade ledamöter! Det är i dag dags att uppmärksamma att halva
            riksmötet 2012/13 är till ända. Hösten har svept förbi i en rasande
            takt, och här i kammaren har vi sett både debattglädje, debattlystenhet
            och mycket stort engagemang.
          </note>
          <note n="cef9a25f">
            Det har utan tvekan varit en utomordentligt intensiv höst både
            inrikes- och utrikespolitiskt. Det är framför allt situationen
            i Syrien och den politiska och ekonomiska utvecklingen i Egypten,
            Libyen och Tunisien som har dominerat den internationella nyhetsrapporteringen.
            Utvecklingen i dessa länder har också gjort ett avtryck i riksdagen
            då frågor om Mellanöstern och Nordafrika har behandlats i ett
            samlat betänkande under hösten.
          </note>
          <note n="4cb65be2">
            Finanskrisen fortsätter att i högsta grad vara påtaglig i Europa,
            och krisens effekter påverkar såklart även arbetet här i kammaren.
          </note>
          <note n="78671544">
            Hösten har som sig bör ägnats åt ett intensivt budgetarbete.
            Budgeten har stötts och blötts, precis som det ska vara. Partigrupper,
            partikanslier och utskotten har präglats av detta arbete, som
            i december inneburit ett antal mycket sena kvällar i kammaren
            och otaliga kaffekoppar, i varje fall för egen del under kvällarna.
          </note>
          <note n="821ec7a9">
            Ni kanske har noterat en liten förändring i kammarfoajén. Ljusslingor
            i golvet fick under hösten en del ögonbryn att höjas. En del funderade
            om det var en hemlig fallucka ner till Riddarfjärden, tidigt julpynt
            eller någon form av nyinstallerad discobelysning. Det var några
            av de kommentarer vi har hört från både politiker och journalister.
            Men, ärade ledamöter, det är endast en markering av ett litet
            område vid dörrarna som är avsett att inte blockeras för att det
            ska vara lätt att ta sig in i och även ut ur kammaren.
          </note>
          <note n="d29b8fa4">
            Avslutningen innebär också att det är dags att tacka av de ledamöter
            som lämnar riksdagen under hösten. Får jag be Leif Pagrotsky och
            Mats Gerdau att komma fram.
          </note>
          <note n="178a1a1a">
            Leif Pagrotsky kom in i riksdagen år 2002 och har bland annat
            varit aktiv i kulturutskottet. Leif har en mycket gedigen och
            bred politisk bakgrund, såväl nationellt som internationellt.
            Han har varit statsråd i Statsrådsberedningen, handelsminister,
            näringsminister samt kultur- och utbildningsminister. Enligt många
            partikamrater var Leif kanske en av socialdemokratins mest populära
            statsråd.
          </note>
          <note n="b1b5c77c">
            Leif, som är ekonom i grunden, har ofta fått beröm för att han
            har en sällsynt god förmåga att förklara komplexa ekonomiska frågor
            på ett begripligt sätt. Hans breda kunskaper i kombination med
            en stor portion ödmjukhet och nyfikenhet gör att han ofta har
            varit efterfrågad, både inom sitt parti men även internationellt.
            Ett mycket gott exempel på detta är att den dåvarande grekiske
            premiärministern Giorgos Papandreou vände sig till Leif för hjälp
            när den ekonomiska krisen briserade i Grekland.
          </note>
          <note n="0d761983">
            Leif ska här få riksdagens avgångsmedalj.
          </note>
          <note n="919aad49">
            Från en kommunalrådspost i Nacka kom Mats Gerdau in i riksdagen
            2006. Med en brinnande energi och entusiasm för skolfrågor placerades
            Mats i utbildningsutskottet.
          </note>
          <note n="a830d744">
            Från år 2010 och fram till oktober i år var han gruppledare för
            den moderata gruppen i socialutskottet.
          </note>
          <note n="80eb1d76">
            Med lyhördhet och iver samt intresse av att lära sig satte Mats
            sig snabbt in i många svåra och tunga frågor som utskottet behandlar.
            Han var ofta ute på verksamhetsbesök för att skapa sig en bild
            av hur politiken aktualiserades i verkligheten. Mats ifrågasättande
            av hur och varför något är på ett visst sätt samt hans prestigelöshet
            har gjort honom till en mycket uppskattad och duktig politiker.
          </note>
          <note n="88b8fc59">
            Under sina år i riksdagen har Mats särskilt drivit frågor som
            rör valfrihet inom vård, skola och omsorg.
          </note>
          <note n="8fddb4df">
            Några av Mats stora dolda intressen är att resa till nya länder
            och fotografera. Om ni har vägarna förbi Nacka kanske en av Sveriges
            mest spännande kommuner dit han nu återvänder som kommunstyrelsens
            ordförande, visar han säkert med glädje upp ett stort antal fotoalbum
            från Fjärran östern.
          </note>
          <note n="565cf694">
            Jag ber att få lämna riksdagens medalj även till Mats.
          </note>
          <note n="5fb9b923">
            Sven-Erik Österberg har haft flera tunga uppdrag inom riksdag
            och regering. Han kom in i riksdagen 1994, och under åren här
            var han ordförande i både finans- och arbetsmarknadsutskotten
            samt aktiv i bland annat skatteutskottet och konstitutionsutskottet.
            Sven-Erik var också en mycket uppskattad gruppledare åren 20082011.
            Han har också varit kommun- och finansmarknadsminister samt ledamot
            av Socialdemokraternas verkställande utskott.
          </note>
          <note n="2f4262f4">
            Sven-Erik var mycket drivande i att utveckla socialdemokratisk
            arbetsmarknadspolitik och då med särskilt fokus på anställdas
            arbetsvillkor och arbetsmiljö.
          </note>
          <note n="ee46bf64">
            Vi känner Sven-Erik som en jordbunden och mycket trygg person
            med ett stort intresse även för jakt, skog och mark. Han delade
            generöst med sig av sina erfarenheter och har varit ett stort
            stöd för många nya riksdagsledamöter genom åren. Hans vänner vittnar
            om att han är en mycket god historieberättare som har lättat upp
            en och annan ganska spänd politisk diskussion med västmanländsk
            humor. Och vi får hoppas att Sven-Erik tar med sig sin goda humor
            till sitt nya uppdrag som landshövding i Norrbottens län.
          </note>
          <note n="40532410">
            Den sista september lämnade Liselott Hagberg riksdagen för att
            bli Södermanlands första kvinnliga landshövding. Liselott kom
            in i riksdagen år 2002 och har bland annat varit ledamot i konstitutionsutskottet
            och näringsutskottet. Som politiker engagerade hon sig särskilt
            i utbildnings- och näringslivsfrågor, frågor som Liselott säger
            att hon ska fortsätta driva i sin roll som landshövding.
          </note>
          <note n="320af015">
            År 2006 valdes Liselott till tredje vice talman, och hon har
            gjort ett föredömligt arbete i kammaren samt när det gäller att
            representera Sveriges riksdag som institution i olika sammanhang.
            Som talman uppskattade jag mycket att arbeta med Liselott, som
            var en både nitisk och ytterst samvetsgrann medarbetare.
          </note>
          <note n="1ba61c20">
            Innan riksdagen var Liselott en välkänd kommunalpolitiker i min
            hemstad Nyköping. Under 90-talet satt hon i kommunfullmäktige
            samt i kommunstyrelsen. Hon var även gruppledare för Folkpartiet
            i kommunfullmäktige. Liselott har haft en aktiv roll inom sitt
            parti och varit engagerad i valberedningen, kvinnoförbundet samt
            i förtroenderådet. Hon har också varit mycket aktiv inom Svenska
            kyrkan.
          </note>
          <note n="86b177d9">
            Vi känner Liselott som en mycket kunnig och påläst politiker
            med en ödmjuk framtoning och som en person som har nära till skratt.
          </note>
          <note n="5fa399f1">
            Magdalena Andersson har en lång och gedigen politisk bakgrund.
            Hennes politiska bana började redan på 70-talet i Moderata ungdomsförbundet,
            där jag lärde känna henne. År 1980 tog Magdalena plats i kommunfullmäktige
            i Jönköping. Hon var bland annat ledamot i kommunstyrelsen och
            i ett antal nämnder.
          </note>
          <note n="9f3bea28">
            År 2003 kom Magdalena in i riksdagen. Under åren här har hon
            varit ledamot i socialutskottet och civilutskottet samt ledamot
            i riksdagens valberedning. Magdalena har också varit ordförande
            i Moderatkvinnorna. Hon drev särskilt frågor om jämställdhet under
            sin tid som ledamot.
          </note>
          <note n="e3405e39">
            Vi känner Magdalena som en mycket aktiv och energisk politiker
            som förutom sitt riksdagsarbete engagerade sig i många sidouppdrag,
            till exempel som styrelseledamot i stiftelsen Fria Media. Partikamraterna
            vittnar om att Magdalena har ett mycket stort hjärta. Hon engagerade
            sig ofta i sin omgivning, och hennes dörr stod alltid öppen för
            den som behövde prata.
          </note>
          <note n="7beb90fd">
            I september i år utsåg regeringen Magdalena till landshövding
            i Västerbotten.
          </note>
          <note n="4859bbb0">
            Lars Isovaara har bett att få sin avtackning i samband med vårsessionens
            avslutning.
          </note>
          <note n="715bae82">
            Vi önskar våra avgående ledamöter och kolleger lycka till med
            deras nya uppdrag. De som inte har haft möjlighet att närvara
            här i kammaren kommer att få sina medaljer i annan ordning.
          </note>
          <note n="c390c30f">
            Ärade ledamöter! Tack för era energiska och entusiastiska insatser
            som det måste jag erkänna någon enstaka gång har varit lite tålamodsprövande
            för oss i talmanspresidiet!
          </note>
          <note n="e986a7b7">
            Jag vill också ta detta tillfälle i akt att tacka gruppledarna
            och övriga ledamöter i riksdagsstyrelsen.
          </note>
          <note n="3154188a">
            Jag vill även rikta ett varmt tack till förvaltningen och vår
            riksdagsdirektör för ett energiskt arbete under delvis kaotiska
            förhållanden, från tid till annan.
          </note>
          <note n="57d7c437">
            Och jag vill, såklart, önska er alla en god jul och ett gott
            nytt år.
          </note>
          <note n="fdbaae8a">
            Men, som sagt, tro nu inte att kammaren stänger igen med dessa
            ord. Om några få minuter sätter vi i gång med nya spännande interpellationsdebatter
            som fortsätter även under torsdagseftermiddagen. Varmt välkomna
            till dem!
          </note>
          <note n="72417144">
            3 § Anmälan om inkommen granskningsrapport från Riksrevisionen
          </note>
          <note n="55c4723d">
            Talmannen anmälde att följande granskningsrapport inkommit från
            Riksrevisionen:
          </note>
          <note n="bd3d040e">
            4 § Hänvisning av ärende till utskott
          </note>
          <note n="dbcb93ce">
            Föredrogs och hänvisades
          </note>
          <note n="6c329b30">
            5 § Svar på interpellationerna 2012/13:142 och 143 om nedskärningarna
            i skånsk sjukvård
          </note>
          <note type="speaker" n="1654930c">
            Anf. 2 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-dd359861f6fb1885-0" n="cc5e134a">
            <seg n="c21dba50">
              Herr talman! Morgan Johansson och Marie Granlund har frågat mig
              vilka åtgärder jag avser att vidta för att säkerställa likvärdig
              vård i hela landet och vilka åtgärder jag avser att vidta för
              att förhindra att nedskärningarna på Skånes universitetssjukhus
              får nationella konsekvenser.
            </seg>
            <seg n="bdfd5aa6">
              När det gäller frågan om likvärdig vård i hela landet är hälso-
              och sjukvårdslagen tydlig med att vård ska ges på lika villkor.
              Målet för hälso- och sjukvården är en god hälsa och en vård på
              lika villkor för hela befolkningen. Landstingen och regionerna
              har en stor frihet och det huvudsakliga ansvaret för finansiering,
              organisering och utförande av hälso- och sjukvård så att alla
              invånare har tillgång till en god vård. Denna frihet vill regeringen
              bevara.
            </seg>
            <seg n="fa0da0a1">
              Regeringen tar frågor om jämlik vård på stort allvar och gör
              flera insatser för att motverka ojämlikhet inom vård och omsorg,
              bland annat genom särskilda insatser för en mer jämlik vård, ett
              stärkt patientsäkerhetsarbete och ett arbete för att stärka patientens
              ställning. Regeringen tar skillnader och ojämlikheter i vården
              på största allvar och har under flera år drivit på när det gäller
              utvecklingen av kunskap och när det gäller att synliggöra skillnaderna
              i vården, bland annat genom bidrag till utvecklingen av öppna
              jämförelser. Regeringen har också genomfört en särskild satsning
              på jämlik vård under 2011 och 2012, och i dagarna presenterar
              regeringen sin strategi för en god och mer jämlik vård.
            </seg>
            <seg n="f5e5cade">
              Den nya patientsäkerhetslagen som trädde i kraft den 1 januari
              2011 öppnar upp för helt nya förutsättningar att bedriva en säker
              vård. Lagen innebär bland annat en förändring i hanteringen av
              klagomål mot vården. I dag har patienter möjlighet att vända sig
              till Socialstyrelsen med sina klagomål mot hälso- och sjukvården
              eller dess personal. Patienterna kan också vända sig till patientnämnderna
              och framföra sina synpunkter och klagomål.
            </seg>
            <seg n="186a648e">
              Regeringen vill också stärka patientens ställning. Regeringen
              har tillsatt en särskild utredare som ska föreslå hur patientens
              ställning inom och inflytande över hälso- och sjukvården kan stärkas
              och lämna förslag till en ny patientlagstiftning.
            </seg>
            <seg n="5addf4aa">
              En utgångspunkt för utredarens arbete är att förbättra förutsättningarna
              för en god och jämlik vård. Utredaren ska bland annat föreslå
              en modell för systematisk insamling och bearbetning av patientberättelser
              i klagomåls- och anmälningsärenden för att identifiera bristfälliga
              rutiner och effektivisera och förbättra vårdprocessen. Redovisning
              med förslag till ny patientlag ska lämnas senast den 1 juni 2013.
            </seg>
            <seg n="6cfbafa6">
              Morgan Johansson och Marie Granlund har också frågat mig vilka
              åtgärder jag avser att vidta för att förhindra att nedskärningarna
              på Skånes universitetssjukhus får nationella konsekvenser.
            </seg>
            <seg n="9735dc35">
              När det gäller rikssjukvården är det Socialstyrelsens uppgift
              att, med stöd av hälso- och sjukvårdslagen, utreda vilken sjukvård
              som ska utgöra rikssjukvård samt vid vilka landsting den ska bedrivas.
              Syftet med rikssjukvård är att koncentrera avancerad hälso- och
              sjukvård till ett eller två regionsjukhus i landet och på så sätt
              höja den medicinska kompetensen, stärka patientsäkerheten och
              öka effektiviteten.
            </seg>
            <seg n="6626a825">
              För att bedriva rikssjukvård måste landstinget ha tillstånd från
              Socialstyrelsen, vilket kan ges efter en grundlig process som
              kan ta upp till två år. Samordningen av rikssjukvården sköts av
              Rikssjukvårdsnämnden, RSN, som beslutar vilka typer av verksamheter
              som ska definieras som rikssjukvård och vilka enheter inom hälso-
              och sjukvården som får tillstånd att bedriva viss rikssjukvård.
              I nämnden sitter representanter för landstingen, Vetenskapsrådet,
              Statens beredning för medicinsk utvärdering och Kammarrätten i
              Helsingfors. Ordförande är Socialstyrelsens generaldirektör.
            </seg>
            <seg n="0f9a0ca9">
              Region Skåne har tillstånd att bedriva hjärtkirurgi och hjärttransplantationer.
              Genom tillsynen granskar Socialstyrelsen om människor får de insatser
              som de har behov av och om vården följer lagarna, till exempel
              att säkerställa en god kvalitet. Varje år ska också de landsting
              som har tillstånd att bedriva rikssjukvård rapportera in särskilda
              kvalitetsdata för uppföljning, och ett år innan tillståndsperioden
              löper ut görs en genomlysande utvärdering av verksamhetsområdet
              för att avgöra om verksamhetsområdet ska omdefinieras eller inte.
              Socialstyrelsen ser för närvarande över arbetet med rikssjukvården.
            </seg>
            <seg n="2d0c8101">
              För mig som socialminister är frågorna om jämlik vård och patientsäkerhet
              oerhört viktiga, och jag kommer att fortsätta att driva utvecklingen
              framåt på dessa områden.
            </seg>
          </u>
          <note n="36ce43e9">
            I detta anförande instämde Anders Andersson (KD).
          </note>
          <note type="speaker" n="db1865eb">
            Anf. 3 MORGAN JOHANSSON (S):
          </note>
          <u who="morgan_johansson_eeee30" xml:id="i-215bd6f63fae236e-0" n="fc480c29">
            <seg n="dbb2ddb8">
              Herr talman! Jag vill börja med att tacka socialministern för
              svaret, men jag får samtidigt säga att jag inte är särskilt nöjd
              med det. Det är klart att om man frågar socialministern vilka
              åtgärder han tänker vidta för att de här nedskärningarna inte
              ska göras och för att kvaliteten inte ska försämras och han sedan
              i praktiken, trots sitt långa, långa svar, säger att han inte
              tänker vidta några åtgärder, då blir man ju besviken.
            </seg>
            <seg n="dd7e7643">
              Situationen för sjukvården i Skåne är mycket ansträngd. Det räcker
              med att ha följt diskussionen under hösten för att se hur det
              har utvecklat sig. Socialstyrelsen har fått skärpa kontrollen
              över Skånes universitetssjukhus och ställa sjukhuset under särskild
              tillsyn, detta efter uppgifter om att fem patienter har dött till
              följd av platsbrist.
            </seg>
            <seg n="1e7a2611">
              Häromdagen såg vi att när Skånes universitetssjukhus skulle förklara
              sig för Socialstyrelsen och göra en riskanalys så skickade man
              ett yttrande till Socialstyrelsen, där man fick man erkänna att
              det anställningsstopp som man har genomfört faktiskt kan hota
              patientsäkerheten. Detta sade man rakt ut i ett yttrande till
              Socialstyrelsen.
            </seg>
            <seg n="c2830eb6">
              Hemma i Lund är kanske akutmottagningen allra mest ansträngd.
              År 2008 fanns det 40 fasta läkartjänster. Nu är det 25 fasta läkartjänster
              kvar. Sex läkare har sagt upp sig bara i år på grund av att belastningen
              är så stor som den är. Lägg till detta de stora problemen med
              den sammanslagning mellan Malmö och Lund som verkar ha skett utan
              någon tanke på hur det ska bli i slutändan.
            </seg>
            <seg n="49dd23d4">
              Det är alldeles uppenbart för dem som följer den här diskussionen
              att sjukvården totalt sett är underfinansierad i vårt län. Demografin,
              att människor blir äldre och äldre, gör att vi får ett större
              och större tryck på sjukvården. Men även det faktum att vi kan
              göra mer och mer i sjukvården innebär att kostnadsutvecklingen
              ökar. Det är uppenbart att det behövs mer resurser till sjukvården,
              och det är man inte i Region Skåne beredd att skjuta till, trots
              att man har bland de lägsta skattesatserna i landet.
            </seg>
            <seg n="7c2623e9">
              För att få balans i budgeten skulle man, enligt våra beräkningar,
              behöva göra sig av med ytterligare 800 anställda i Region Skåne.
              Då kan man fundera över vilken betydelse det skulle få för kvaliteten
              i sjukvården.
            </seg>
            <seg n="ee9aa72e">
              Är detta då en riksdagsfråga, eller är det någonting som vi bara
              ska diskutera i Region Skåne? Utgångspunkten i vår interpellation
              är att Skånes universitetssjukhus har mycket viktiga nationella
              uppdrag. Man har rikssjukvården för barnhjärtkirurgi, behandling
              av hjärtfel och hjärt- och lungtransplantationer. Där har man
              hela landet som upptagningsområde. Dessutom är hela Sydsverige
              upptagningsområde när det gäller benmärgstransplantationer och
              barncancervård.
            </seg>
            <seg n="60f54a74">
              Detta gör att Skånes universitetssjukhus är en mycket viktig
              del av Sveriges hela sjukvårdsstruktur. När man då ser att kvaliteten
              är på väg att försämras blir detta ett nationellt intresse och
              inte bara ett skånskt.
            </seg>
            <seg n="6af29568">
              Min fråga till socialministern är: När han nu ser vad som håller
              på att hända, att kvaliteten redan har försämrats och att risken
              finns att den ska försämras ytterligare med de stora besparingar
              som nu sker, är han då beredd att sätta sig in ordentligt i frågan,
              till exempel genom att åka ned till Skåne och sätta sig med den
              politiska ledningen och sjukhusledningen och försöka medverka
              till att ytterligare kvalitetsförsämringar inte sker i Skånes
              sjukvård?
            </seg>
          </u>
          <note type="speaker" n="dd5f4fcc">
            Anf. 4 MARIE GRANLUND (S):
          </note>
          <u who="marie_granlund_5f2947" xml:id="i-c15a528e48252f1e-0" n="ca81a70b" next="i-d6674b49bef28e83-0">
            <seg n="497f1dcf">
              Herr talman! Jag får också tacka för svaret från socialministern,
              även om jag nog måste säga att det var ett icke-svar. Socialministern
              gömmer sig bakom olika myndigheter, men det är ju myndigheterna
              som redan nu gör sitt jobb och konstaterar att situationen inte
              fungerar i Skåne.
            </seg>
            <seg n="17fd122c">
              Precis som Morgan Johansson sade har det här blivit en nationell
              fråga eftersom Skånes universitetssjukhus också har riksuppdrag
              och därmed en nationell uppgift.
            </seg>
            <seg n="05d5d735">
              I Malmö har Socialdemokraterna nu startat en kampanj som heter
              På liv och död Rädda sjukvården i Malmö. Det kan låta ganska drastiskt,
              men det är precis det som det handlar om. Socialstyrelsen kopplar
              ju samman fem dödsfall på Skånes universitetssjukhus med brist
              på vårdplatser.
            </seg>
            <seg n="f647ae9d">
              Trots denna mycket skarpa kritik försvinner nu ännu fler vårdplatser
              i Malmö. Det handlar i år om ungefär 140 platser från universitetssjukhuset.
            </seg>
            <seg n="5689fb6b">
              Som Malmöbo tänkte jag lyfta fram just vad som händer med sjukvården
              i Malmö. Inom kirurgi, ortopedi, neurologi, kvinnosjukvård, internmedicin,
              ja, inom snart sagt alla verksamheter drar nu osthyveln fram och
              det hyvlas. Samtidigt som vården skärs ned ökar Malmös befolkning
              varje år.
            </seg>
            <seg n="4b662984">
              Det här är självklart helt orimligt, och flera verksamhetschefer,
              bland annat verksamhetschefen för kvinnokliniken, har sagt upp
              sig för att de inte kan fullfölja sitt uppdrag. Andra har hotats
              med repressalier efter kritik. Justitiekanslern har precis öppnat
              ett särskilt ärende med anledning av att de anställda på den onkologiska
              kliniken som protesterade mot de grava nedskärningarna sedan blev
              kritiserade av divisionschefen.
            </seg>
            <seg n="6fae1e0a">
              De skånska läkarföreningarna skriver i ett yttrande att budgeten
              med dess besparingar utgör en ren fara för patientsäkerheten.
            </seg>
            <seg n="bc5c5b26">
              Mats Ryderheim, chef för Arbetsmiljöverket i Skåne, säger så
              här: Man utnyttjar sin personal så pass radikalt att i slutändan
              skapar man sina egna patienter.
            </seg>
          </u>
          <note n="0cf76cd6">
            54 professorer vid medicinska fakulteten vid Lunds universitet
            och Skånes universitetssjukhus i Malmö samt prefekter vid Malmö
            högskola och Malmö läkarförening kritiserar och protesterar mot
            den flyttkarusell som nu pågår mellan sjukhusen.
          </note>
          <u who="marie_granlund_5f2947" xml:id="i-d6674b49bef28e83-0" n="ca81a70b" prev="i-c15a528e48252f1e-0">
            <seg n="2f3c6ad2">
              De skriver: I slutändan leder det till en fragmentering och allmän
              försvagning i såväl Malmö som Lund. Strålbehandlingen ska nu flyttas
              från Malmö till Lund. Ca 1 200 cancersjuka, infektionskänsliga
              patienter ska transporteras till upprepade behandlingar i Lund.
            </seg>
            <seg n="c85d2db7">
              Väsentlig utbildning av studenter riskerar att inte längre bli
              möjlig. På sikt finns det en risk att den läkarutbildning som
              sedan 60 år framgångsrikt bedrivits i Malmö går förlorad, och
              staden mister sitt universitetssjukhus.
            </seg>
            <seg n="bfa57819">
              Det här är ord och inga visor.
            </seg>
            <seg n="b4366b80">
              Den här dialogen är väldigt svår att föra i Skåne. Man gömmer
              sig även där bakom tjänstemän, och det här är ingen politisk debatt.
              Det är som sagt ett nationellt ansvar. Regionpolitiker säger som
              svar på kritiken att det är tidningsankor. Onkologläkare, professorer
              och verksamhetsansvariga är tidningsankor. Det är så de rubriceras.
            </seg>
            <seg n="19c3bbc5">
              Då är min fråga till socialministern: Vilka åtgärder avser socialministern
              att vidta för att vi faktiskt ska ha en likvärdig vård också i
              min hemstad Malmö?
            </seg>
          </u>
          <note type="speaker" n="8e0eddd3">
            Anf. 5 HILLEVI LARSSON (S):
          </note>
          <u who="hillevi_larsson_618770" xml:id="i-f71f194b1969e8ae-0" n="867b5af1">
            <seg n="35b68955">
              Herr talman! Precis som tidigare talare vill jag understryka
              att det är ett riksintresse. Morgan Johansson nämnde några av
              de specialiteter som finns i Skåne. Patienter från hela landet
              har möjlighet att komma till Malmö och Lund.
            </seg>
            <seg n="3569f662">
              Det är också så att patientsäkerheten i sig är ett riksintresse.
              Det är inte acceptabelt att människor faktiskt riskerar att dö
              i Skåne som det ser ut nu alltså liv som faktiskt skulle kunna
              gå att rädda på grund av att vården inte fungerar. Det är inte
              acceptabelt med en hänvisning till att det är en regional fråga,
              utan det är ett riksintresse.
            </seg>
            <seg n="761e0831">
              Den största bristen är inte kompetens. Kunskapen finns. Problemet
              är pengarna. Man anslår inte tillräckligt med resurser till vården.
              Man gör neddragningar och personalnedskärningar, vilket är väldigt
              allvarligt. Man har hänvisat till att det finns brist på arbetsuppgifter,
              och det är helt vansinnigt med tanke på de köer som finns, inte
              minst köer till livsviktig vård. Akuten är ju ett av de viktigaste
              områdena, att se till att människor som kommer till akuten med
              akuta tillstånd åtminstone får vård inom rimlig tid.
            </seg>
            <seg n="321402ee">
              Det är just platsbristen på akuten som kopplas till de fem dödsfallen.
              Ett av de här dödsfallen var en tvåårig pojke som hade fått vattkoppor.
              De flesta barn klarar vattkoppor bra, men i vissa fall kan det
              bli komplikationer och allvarliga konsekvenser. Den här lille
              pojken fick åka mellan olika avdelningar och hamnade inte på rätt
              ställe just på grund av platsbrist. Tyvärr gick inte hans liv
              att rädda. Det dröjde helt enkelt för lång tid innan han fick
              rätt vård. Det är bara ett av flera exempel. Det är inte en acceptabel
              situation att människor riskerar sitt liv därför att vården inte
              fungerar.
            </seg>
            <seg n="e727b9e5">
              Det är också så att vissa avdelningar har fått konkreta hot mot
              sig som har blivit uppmärksammade, till exempel när det gäller
              strålningen, där Malmöbor tvingas åka till Lund för att få sin
              livsnödvändiga strålning. Kvinnosjukvården har drabbats väldigt
              hårt, förlossningsavdelningen inte minst.
            </seg>
            <seg n="bc3297c3">
              Det finns också många patientgrupper som man inte hör så mycket
              om i debatten men som är lika hårt drabbade, till exempel inom
              psykiatrin. Det är kanske inte den starkaste gruppen i debatten
              men människor som lider väldigt svårt redan. Det är väldigt många
              dödsfall kopplade till psykiatrin, genom självmord, missbruk och
              allmän ohälsa. Det är viktigt att de också kommer fram i debatten.
              När man nu skär så skär man överallt. Det är ingen som skonas
              från nedskärningarna. Det är viktigt att man lyfter fram alla
              grupper som drabbas av det här, även ned på vårdcentralsnivå.
            </seg>
            <seg n="f9cf3708">
              Jag vill också gå in lite specifikt på kvinnosjukvården. Det
              är ju en katastrof. Det har redan tidigare varit ett väldigt tufft
              läge på förlossningarna. Det är så att kvinnor föder barn när
              som helst över hela året, dygnet runt. Då är det helt avgörande
              att det finns tillräckligt mycket personal. Det finns det inte
              nu. Kvinnor riskerar att bli avvisade och får åka till andra kommuner.
            </seg>
            <seg n="bdfbd18d">
              Det är också så att man har infört en löpandebandsprincip. Helst
              ska man ge sig i väg med sitt barn senast sex timmar efter förlossningen,
              om det inte är komplikationer. Det är många som menar att det
              här kommer att leda till att färre ammar sina barn, för det kan
              ta tid att komma i gång med amningen. Man kan behöva hjälp med
              det. Och det är bara en av många konsekvenser. Man riskerar också
              mammornas och barnens liv med den här löpandebandsprincipen, där
              man inte upptäcker komplikationer.
            </seg>
          </u>
          <note type="speaker" n="63c2b56f">
            Anf. 6 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-dd359861f6fb1885-1" n="cc5e134a">
            <seg n="47b8bad2">
              Herr talman! Tack för inläggen som är avsedda att beskriva situationen
              i Skåne! Jag behöver inte säga till de erfarna parlamentarikerna
              att den här debatten egentligen förs i fel sammanhang. Ska man
              föra hälso- och sjukvårdsdebatt på den här nivån, med den konkretionen,
              är det en sak för landsting och för regioner. Det är där som ansvaret
              ligger. Det här vet Morgan Johansson, det vet Marie Granlund och
              det vet förstås också Hillevi Larsson mycket väl.
            </seg>
            <seg n="501144dc">
              Vad gör vi då på den nationella nivån? Jag försökte beskriva
              i mitt inledande svar vad som faktiskt görs. Där är det ju så
              att den stora förändringen, jag skulle säga den största och absolut
              viktigaste förändringen som har skett inom sjukvården under senare
              år, är att vi mäter och jämför. Vi publicerar de här fynden som
              gör att vi kan se skillnader. När vi ser skillnader kan vi vidta
              åtgärder för att förstärka kvaliteten där det brister, där tillgängligheten
              är otillfredsställande eller vad det nu kan vara. Det här är någonting
              som förändrar svensk sjukvård i ganska snabb takt.
            </seg>
            <seg n="3f81efb9">
              Men det här är förstås inte det enda svaret, utan långt fler
              saker görs.
            </seg>
            <seg n="1be8d0eb">
              Jag nämnde strategin för en god och jämlik vård som syftar just
              till att metodiskt arbeta för att säkerställa att vi har en hög
              kvalitet överallt, att brister redovisas för att man ska kunna
              ta itu med dem.
            </seg>
            <seg n="aa85e2b6">
              Jag har berättat om patientsäkerhetsarbetet, den nya lagstiftningen
              som syftar till att tydliggöra situationer, anmäla eller uppmärksamma
              situationer där någons liv eller någons hälsa har varit i fara
              eller kunnat komma i fara. Det handlar om ett mer öppet sätt för
              att avslöja de situationer som vi måste arbeta med för att kunna
              undvika att ytterligare misstag sker.
            </seg>
            <seg n="455311ae">
              Jag tangerade också patientens ställning, där väldigt mycket
              arbete pågår som syftar till att höja kvaliteten och förstärka
              patientens möjlighet att ställa krav på vården. Där pågår väldigt
              mycket.
            </seg>
            <seg n="57d8efbf">
              Jag beskrev också att när det gäller rikssjukvården är det profession,
              myndigheter tillsammans, som väljer ut vad det kan vara. Uppföljningen
              och tillsynen förstärks men ligger också på myndighetsnivå.
            </seg>
            <seg n="545389a0">
              Jag vet självklart att meddebattörerna är angelägna om bästa
              möjliga vård i Skåne och för skåningarna. Jag tvivlar inte ett
              dugg på det. Jag tror ändå att det är viktigt att vi särskiljer
              vad som är den nationella nivåns ansvar och vad som är upp till
              regioner och landsting att ansvara för.
            </seg>
            <seg n="bde30c70">
              Den nationella nivån har ett ansvar för övergripande lagstiftning.
              Vi har ett ansvar för budgetmedel. Vi har ett ansvar, som vi använder
              rätt aktivt, när det gäller att sätta i gång processer som leder
              till bättre fungerande vårdkedjor så att människor inte hamnar
              mellan stolar, eller vad det nu kan vara där vi ser betydande
              värden genom statliga insatser. Och vi har våra myndigheter som
              till exempel bedriver tillsyn för att slå ned på det som är fel.
              Ytterst kan de stänga verksamheter om säkerheten skulle hotas,
              annars komma med utdömanden av viten eller påpekanden som gör
              att man höjer lägstanivån och att säkerheten ska kunna garanteras
              för alla människor som är beroende av vård i vårt land.
            </seg>
          </u>
          <note n="36ce43e9">
            I detta anförande instämde Anders Andersson (KD).
          </note>
          <note type="speaker" n="55fc600c">
            Anf. 7 MORGAN JOHANSSON (S):
          </note>
          <u who="morgan_johansson_eeee30" xml:id="i-215bd6f63fae236e-1" n="fc480c29">
            <seg n="0890c6e1">
              Herr talman! Precis som jag kunde förvänta mig vill Göran Hägglund
              bara två sina händer och säga att det inte är hans ansvar. Det
              är landstingens ansvar.
            </seg>
            <seg n="791bc257">
              Vi har en hälso- och sjukvårdslag vars syfte är att medverka
              till att det blir en god och likvärdig vård över hela landet.
              Det finns ett sjukhus i Skåne med ett nationellt uppdrag inom
              sina specialiteter, som jag berörde i mitt tidigare inlägg. Om
              kvaliteten går ned där påverkar det hela landet. Då säger Göran
              Hägglund att det inte är hans ansvar. Det är landstingens ansvar.
            </seg>
            <seg n="a2755dfd">
              Vad ska vi med en socialminister till som inte bryr sig om sjukvården
              och som inte reagerar när han ser utvecklingen? Det behövs knappast
              en socialminister på Socialdepartementet. Det kunde vara en docka
              där i stället, eller en telefonsvarare med ett inspelat meddelande:
              Vid eventuella frågor om sjukvården vänd er till närmaste landsting.
            </seg>
            <seg n="a187c68a">
              Så kan det inte fungera. Det måste finnas ett politiskt ansvarstagande
              också på nationell nivå när det ser ut som det gör.
            </seg>
            <seg n="65501409">
              Socialministern har ett övergripande ansvar för att se till att
              det fungerar. Dessutom har han ett speciellt ansvar när det gäller
              de stora sjukhusen som bedriver rikssjukvård. Dessutom har han
              väl rimligen också ett ansvar för att se till att den generella
              välfärdspolitiken fungerar. Om man tillåter att sjukvårdens kvalitet
              försämras ligger systemskiftet bakom hörnet. Då kommer fler och
              fler människor att dra slutsatsen att de inte kan lita på sjukvården
              i Sverige utan i stället måste teckna privata sjukvårdsförsäkringar.
              Det är vad som väntar runt hörnet. Förtroendet för välfärdspolitiken
              undergrävs. Det borde rimligen också socialministern vara intresserad
              av att diskutera.
            </seg>
            <seg n="8c794e43">
              Fackens kritik av budgeten är mycket stark. Vi vet att kvaliteten
              har försämrats. Om vi ska fråga oss vad som väntar bakom hörnet
              har de skånska läkarföreningarna uttalat att 1 miljard i neddragningar
              på sjukvården kommer att innebära påfrestningar som de hittills
              bara sett början av. De kommer inte att klara vare sig volymen,
              kvaliteten eller patientsäkerheten på den nivå som finns i dag
              om budgeten går igenom. Det handlar om vad som ligger bakom hörnet
              för Region Skåne.
            </seg>
            <seg n="b5c24289">
              Det är stenhård kritik. Chefer har avgått för att de inte längre
              kan ta ansvar för verksamheten. Sedan säger socialministern att
              frågan inte är hans ansvar utan Region Skånes. Han bryr sig inte
              om hur det ser ut. Han är inte ens beredd att ge ett svar på min
              fråga.
            </seg>
            <seg n="17910c02">
              Är socialministern beredd att åka ned till Skåne, sätta sig med
              regionledningen och sjukhusledningen och gå igenom frågorna nu
              när de har kommit upp på nationell nivå? En aktiv socialminister
              ska väl göra det? Jag begär inte att Göran Hägglund ska detaljstyra
              saker och ting, men jag begär att socialministern, Sveriges regering,
              ska engagera sig när diskussionen är uppe på den nivå som den
              är.
            </seg>
            <seg n="379b9cd0">
              Dessutom är Göran Hägglund inte bara socialminister, utan han
              är också ordförande för Kristdemokraterna. Det är hans partivänner
              som är med och styr i Region Skåne. Det finns två vägar att gå
              om han vill påverka. Han kan göra det som både socialminister
              och partiledare för Kristdemokraterna. Han kan formellt eller
              informellt tala med sina partivänner, som nu är på väg att försämra
              sjukvården i Skåne på ett sätt som är fullständigt oacceptabelt.
            </seg>
            <seg n="bf722092">
              Jag skulle vilja att Göran Hägglund i sitt nästa inlägg svarar
              på frågan om han är beredd att åka ned till Skåne, sätta sig in
              i frågan och träffa de ansvariga politikerna och tjänstemännen
              och fråga hur de ska klara av att upprätthålla en god kvalitet
              i sjukvården med nu liggande budgetförslag.
            </seg>
          </u>
          <note type="speaker" n="e688daa0">
            Anf. 8 MARIE GRANLUND (S):
          </note>
          <u who="marie_granlund_5f2947" xml:id="i-78eab8d0c0d06e5f-0" n="ca81a70b">
            <seg n="eda2251d">
              Herr talman! Jag får tacka socialministern för det andra svaret,
              även om det inte gjorde mig på något sätt gladare som Malmöbo.
              Socialministern gömmer sig bakom tal om vad Socialstyrelsen ska
              göra och så vidare. Men Socialstyrelsen har gjort vad de ska göra,
              och de har satt Skånes universitetssjukhus under lupp. Det kan
              ju misstänkas att fem människor har dött på grund av platsbrist.
              Det är ett faktum.
            </seg>
            <seg n="92bd550e">
              Problemet är att landstingspolitikerna i Skåne inte vill diskutera
              frågan, och socialministern vill inte göra det. Jag anser att
              båda har ett ansvar. Självklart har politikerna i Skåne ett ansvar
              för detta eftersom sjukvården är landstingskommunal. I och med
              att det ska finnas en nationell likvärdighet och att Skånes universitetssjukhus
              har nationella uppdrag, som Morgan Johansson tidigare har redogjort
              för, är detta också en nationell fråga. Vi har en lag som säger
              att sjukvården ska vara likvärdig. Anser socialministern att sjukvården
              är likvärdig? Anser socialministern att Malmöborna får den sjukvård
              som de har rätt att kräva?
            </seg>
            <seg n="688c1055">
              Socialministern hänvisar till patientsäkerhetslagen. Jag vet
              inte om det är någon mening med att 1,2 miljoner skåningar i förebyggande
              syfte skickar in ansökningar. Socialministern talar bara om vad
              som kan göras vid felbehandling eller den typen av händelser i
              efterhand. Men det måste finnas något förebyggande. Det här är
              ett systemfel. Det saknas 900 miljoner kronor i budgeten. Landstingsrådet
              Pia Kinhult slår sig för bröstet och säger att Skåne har den lägsta
              landstingsskatten i Sverige samtidigt som sjukvården havererar.
            </seg>
            <seg n="2232a458">
              Detta borde, precis som Morgan Johansson var inne på, föranleda
              samtal. Det är de borgerliga som styr i Skåne. Samtalen ska utröna
              om det är okej att göra så. Sammanslagningar genomförs utan någon
              som helst offentlig debatt. De stora folksjukdomarna kan inte
              behandlas på ett adekvat sätt i bland annat Malmö. Det är det
              faktumet vi står inför.
            </seg>
            <seg n="5485c4d2">
              Onkologer protesterar, professorer protesterar och Arbetsmiljöverket
              protesterar. Justitiekanslern har tagit sig an ett ärende. Räcker
              inte det för att socialministern måste inse att det är något som
              inte står rätt till? Det är inte var dag som den typen av människor
              går ut i medierna och attackerar den politik som förs. Det här
              är verkligen allvar.
            </seg>
            <seg n="a8d14a27">
              I mitt tidigare inlägg hann jag inte med att redovisa ytterligare
              pågående saker. Nu tar jag upp frågor som är av nationell karaktär.
              Det finns vårdcentraler som läggs ned också i Malmö. Det är i
              de områden där de fattigaste människorna bor, och så vidare. Men
              jag väljer att inte ta upp vårdcentralerna eftersom de är en landstingskommunal
              fråga. Men dessa andra frågor är nationella.
            </seg>
            <seg n="903cc8d7">
              Sjukskrivningarna ökar. Varannanhelgtjänstgöring återinförs.
              Personalen demonstrerar, och anställningsstopp slår blint över
              verksamheten. På förlossningen saknades för en tid sedan var tredje
              undersköterska och flera barnmorskor. Familje-BB har stängts,
              och förlossningen tvingades nyligen till tillfälligt intagningsstopp.
              Det här är mot en akut verksamhet.
            </seg>
            <seg n="c5e9a155">
              Då återstår min fråga som jag inte har fått svar på: Anser socialministern
              att Malmöbor har tillgång till en likvärdig sjukvård? Ja eller
              nej.
            </seg>
          </u>
          <note type="speaker" n="1e0eec61">
            Anf. 9 HILLEVI LARSSON (S):
          </note>
          <u who="hillevi_larsson_618770" xml:id="i-f71f194b1969e8ae-1" n="867b5af1">
            <seg n="5a6c2c1c">
              Herr talman! Självklart är detta i första hand en regional landstingsfråga.
              Men när det går så långt att människors liv riskeras blir det
              faktiskt en riksfråga. Precis som har nämnts tidigare finns vid
              Skånes universitetssjukhus uppdrag som gäller för hela landet.
              Därigenom blir det hela en riksfråga.
            </seg>
            <seg n="80677ccb">
              Vi kämpar även på regional nivå, men vi måste också kämpa på
              riksnivå när människors liv inte bara är i fara utan offras. Det
              finns flera fall, fem det senaste året, som direkt kan kopplas
              till platsbrist på akuten. Det är de fall som har klarlagts, men
              det finns säkert också ett mörkertal.
            </seg>
            <seg n="ff41b4c4">
              Det här är en ohållbar situation för patienterna och för personalen.
              Personalen är helt förtvivlad och ber förgäves om hjälp. De har
              inte möjlighet att vara lediga, utan sparade semesterdagar staplas
              på varandra. Människor som jobbar inom vården är utmattade. Det
              är också i längden ett hot mot patientsäkerheten att människor
              är så trötta och överarbetade så att fler misstag begås.
            </seg>
            <seg n="4591e9a6">
              Det är mycket allvarligt att chefer som har protesterat mot situationen
              har fått reprimander. Det är ett brott mot meddelarfriheten, så
              det är en mycket allvarlig situation. Man kan ta avdelning för
              avdelning, men på barnakuten i Malmö till exempel finns det en
              enda barnläkare som ska ta hand om barnen. När det kommer in nya
              barn akut som kan vara väldigt illa däran tvingas personalen lämna
              de andra barnen, som kan kräva mycket tillsyn. Cheferna säger
              rent ut: Det här riskerar säkerheten. Människor riskerar att dö
              på grund av situationen.
            </seg>
            <seg n="4e4f7ef3">
              Därmed blir det ett riksintresse, och jag hoppas verkligen att
              socialministern gör vad han kan för att rädda liv som nu är i
              fara.
            </seg>
          </u>
          <note type="speaker" n="054e34c9">
            Anf. 10 LENA HALLENGREN (S):
          </note>
          <u who="lena_hallengren_7a31c9" xml:id="i-7d35e7a0f2f89e30-0" n="f76c56cf">
            <seg n="ae8c5023">
              Herr talman! Jag var lite tveksam till att ge mig in i debatten.
              Det är naturligtvis rätt som socialministern säger att Skånes
              sjukvård ska diskuteras i Skåne. De har ett ansvar för att leverera
              en god sjukvård till sina medborgare, ta ut den skatt som krävs
              och erbjuda vård efter behov enligt hälso- och sjukvårdslagen.
            </seg>
            <seg n="5a31c02c">
              Samtidigt förvånas jag över att socialministern inte är lite
              mer upprörd. Jag känner själv att det kokar i mig när jag hör
              ledamöter från Skåne beskriva det som händer. Hur kan man bara
              luta sig mot patientsäkerhetsstrategier, ambitioner och målsättningar
              när vi pratar konkret? Fem dödsfall kopplar Socialstyrelsen ihop
              med neddragningarna av vårdplatser i Region Skåne. Man sätter
              Skånes universitetssjukhus under särskild tillsyn därför att man
              befarar att detta kan komma att upprepas.
            </seg>
            <seg n="39ee12b7">
              Vi kan diskutera patientsäkerhet i den här kammaren till förbannelse
              utan att det hjälper om vi inte kan ta på allvar en väldigt allvarlig
              situation. Det är nu som det kanske finns möjlighet att göra någonting
              så att de fem dödsfallen inte blir sex eller sju eller vårdskadorna
              blir allt fler.
            </seg>
            <seg n="987cbce3">
              Jag tycker att det finns anledning för socialministern att reflektera
              över det faktum att vi inte bara talar om den skånska sjukvården
              för de skånska medborgarna om man nu kan vara skånsk medborgare.
              Vi talar om en nationell angelägenhet. Delar av den vård som erbjuds
              är av nationellt intresse. Jag tycker i alla fall att det är ytterst
              angeläget.
            </seg>
            <seg n="a32e3813">
              Vi diskuterar i den här kammaren vårdgaranti och kömiljarder.
              Det skulle kunna vara frågor som var helt ointressanta för kammaren.
              Det är väl upp till varje landsting att se till att man får vård
              i tid. Men här engagerar sig en majoritet i kammaren. Socialdemokratin
              drev igenom vårdgarantin; nuvarande majoritet har drivit igenom
              en kömiljard. Jag har många gånger i den här kammaren sagt att
              det finns för- och nackdelar med de båda. Men helt uppenbart har
              det funnits ett nationellt intresse av att hantera en sådan sak
              som vårdköer. Då gör regeringen en överenskommelse med SKL i stort
              och smått.
            </seg>
            <seg n="57af6126">
              Min fråga till socialministern är, i likhet med tidigare debattörers:
              Finns det verkligen ingenting som socialministern sitter och funderar
              på? Är det ingenting som skulle kunna göras? Är det här verkligen
              bara en fråga att lämna över till landsting och regioner själva
              och se hur det går? När frågan hamnar på Socialstyrelsens bord
              är det ett misslyckande. Det är ett otroligt misslyckande att
              det kommer in klagomål som man inte klarar av att hantera därför
              att man inte har resurser nog. Vi måste göra allt vi kan för att
              det inte ska hamna klagomål hos Socialstyrelsen och att det inte
              ska finnas vare sig dödsfall eller patientskador att rapportera
              om.
            </seg>
            <seg n="b5716533">
              Jag vill bara understryka och upprepa de frågor som ställts från
              tidigare debattörer: Har Socialstyrelsen några ambitioner att
              försöka bidra till en förändring av den utveckling vi nu ser i
              Skåne? Den bekymrar i alla fall mig väldigt mycket. Bekymrar den
              socialministern?
            </seg>
          </u>
          <note type="speaker" n="26176df8">
            Anf. 11 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-dd359861f6fb1885-2" n="cc5e134a">
            <seg n="89cb3cf0">
              Herr talman! Några av inläggen har börjat ungefär så här: Som
              förväntat vill Göran Hägglund inte tala om i detalj hur det här
              ska lösas. Vad ska vi ha en socialminister till?
            </seg>
            <seg n="c4475b61">
              Svaret är som väntat: Sverige har en ordning där vi har olika
              politiska nivåer som har ansvar för olika saker. Det är inte vi
              på den nationella nivån som bedriver sjukvård, utan den bedrivs
              av vårdens huvudmän. Det ligger på den regionala nivån, på landstingsnivån.
              Så ska ansvarssituationen vara. Jag tror att det är viktigt att
              klargöra det.
            </seg>
            <seg n="ffb9000d">
              I den här kammaren har vi ett antal gånger diskuterat sjukvården
              i Västerbotten och den ilska som finns upptänd hos människor som
              bor i Västerbottens inland när det gäller avstånd till sjukvård,
              möjligheter till sjuktransporter, ambulanser, tillgång till läkare
              och den vrede som man där känner över landstingsledningen i Västerbotten.
              När jag ställs inför den här situationen säger jag: Det är en
              fråga för politikerna i Västerbotten. Jag vägrar att tro att socialdemokratiska
              eller andra politiker i Skåne är så valhänta att de inte lyckas
              få till stånd en vettig politisk debatt i Skåne om skattenivåer,
              om vårdens innehåll, hur man ska utveckla, förbättra och så vidare.
              Det är självklart det vi har den regionala nivån till, att debattera
              och fatta beslut i den här typen av frågor. Det är väljarna som
              så småningom dömer av det. I det här fallet fick majoriteten ett
              förnyat förtroende, och det kommer att prövas igen 2014.
            </seg>
            <seg n="4bd9292b">
              En av frågorna här lydde: Är statsrådet beredd att åka till Skåne
              och medverka till en lösning? Jag vågar nog påstå att jag har
              rest mer än någon annan socialminister för att föra dialog med
              landstingsledningarna. Vi har kört några varv hittills, och vi
              kommer att fortsätta. Jag kommer att träffa skåningar igen, jag
              kommer att träffa västerbottningar och jag kommer att träffa jämtar
              och smålänningar för att diskutera utifrån ett antal punkter som
              vi har och utifrån den situation som råder i respektive län. Det
              kommer jag att fortsätta att göra för att fånga in synpunkter
              men också för att dela med mig av det som jag tycker att vi behöver
              sätta fokus på.
            </seg>
            <seg n="501a52e4">
              Marie Granlund frågar: Får Malmöbor likvärdig vård? Ja, Malmöbor
              ska ha likvärdig vård. Men vore det så att vi visste att vi hade
              en likvärdig vård i Sverige skulle vi inte behöva starta de projekt
              som vi nu gör som handlar om en strategi för likvärdig vård. Det
              finns skillnader. Människor kan behandlas på olika sätt på grund
              av ålder, på grund av etnicitet, på grund av socioekonomisk bakgrund
              eller geografiska skillnader. Det här är ett jätteproblem som
              vi måste jobba med. Jag föreställer mig att det även i Skåne finns
              skillnader i hur folk bemöts, behandlas eller tas om hand inom
              vården. Det är någonting som vi ska jobba idogt med för att komma
              till rätta med. Det är inte acceptabelt. Det är inte i enlighet
              med de lagar som vi har på det här området.
            </seg>
            <seg n="b359c6b7">
              Vidare frågar Marie Granlund om åtgärder för en likvärdig vård.
              Jag har berättat att det handlar bland annat om öppna jämförelser,
              om kvalitetsregister och strategin för god vård för att säkerställa
              att vi får en god och jämlik vård för alla människor oavsett var
              i landet de bor. Det är politikens uppgift. Jag har en uppgift,
              men kom ihåg att vi måste ha en vettig fördelning så att landstings-
              och regionnivån gör det som de ska göra. Sedan ska vi på olika
              sätt vara ett stöd.
            </seg>
          </u>
          <note type="speaker" n="e4957c09">
            Anf. 12 MORGAN JOHANSSON (S):
          </note>
          <u who="morgan_johansson_eeee30" xml:id="i-215bd6f63fae236e-2" n="fc480c29">
            <seg n="d3a3d0a4">
              Herr talman! Göran Hägglund fortsätter att rida på sina formfrågor.
              Jag vill bara påminna om att jag själv varit statsråd på Socialdepartementet.
              Jag hade ansvar för en del frågor som rörde kommuner och socialtjänsten.
              Dessutom har jag suttit fyra år i konstitutionsutskottet. Jag
              vet utmärkt väl var gränserna och linjerna går mellan olika nivåer
              i det svenska samhället. Men jag har aldrig haft en så snäv definition
              på hur man ska agera som politiker som Göran Hägglund uppenbarligen
              har. Så fort det är någon annan som är huvudman ska staten helst
              inte lägga sig i.
            </seg>
            <seg n="923b9a90">
              Att socialministern inte förstår allvaret i det här framgår när
              han gör en jämförelse med Västerbottens inland. I Skåne har vi
              alltså fem dödsfall till följd av platsbrist. Vi har en situation
              där Socialstyrelsen ställer Skånes universitetssjukhus under särskild
              tillsyn. Vi har ett läge där Region Skåne har medgett att patientsäkerheten
              i vissa avseenden är hotad. Det är en helt annan karaktär på den
              situationen än på de flesta andra i olika områden i landet i övrigt.
            </seg>
            <seg n="ec5d05d9">
              Så säger socialministern: Nej, jag vill inte göra mer, för vi
              håller på att starta våra projekt. Det finns ett talesätt som
              säger att medan gräset gror dör kon. Medan du håller på att starta
              dina projekt fortgår nedskärningarna och kvalitetsförsämringarna,
              hur många projekt du än startar.
            </seg>
            <seg n="648ea3ae">
              Vidare säger ministern: Jag åker gärna runt och reser, och jag
              reser jättemycket. Det är inte säkert att du är den socialminister
              som har rest mest, som du påstår. Det tror jag faktiskt inte på.
            </seg>
            <seg n="7e802046">
              Varför kan du då inte bara säga När jag nu hört detta i riksdagen,
              då tänker jag åka till Skåne och sätta mig ned med ansvariga tjänstemän
              och ansvariga politiker? Varför kan du inte göra det, om du ändå
              är ute och reser så mycket när du nu har hört hur läget är?
            </seg>
            <seg n="b61172cf">
              Det beskedet skulle jag vilja ha från socialministern.
            </seg>
          </u>
          <note type="speaker" n="3702e839">
            Anf. 13 MARIE GRANLUND (S):
          </note>
          <u who="marie_granlund_5f2947" xml:id="i-78eab8d0c0d06e5f-1" n="ca81a70b">
            <seg n="ffb193ee">
              Herr talman! Jag måste säga att man blir lite uppgiven. Jag upplever
              inte att socialministern tar de problem som finns på allvar utan
              raljerar och säger: Då är det väl likadant i något annat landsting.
              Och så är det en evinnerlig diskussion om vem som ska göra vad.
            </seg>
            <seg n="2667df07">
              Vi har ju en hälso- och sjukvårdslag som säger att det ska vara
              en likvärdig vård. Vi har dessutom universitetssjukhus i Skåne
              som har nationella uppdrag. Det är väldigt sorgligt när man inte
              lyssnar på dem som sliter varje dag i den skånska och malmöitiska
              sjukvården och som uppenbarligen är mycket oroliga.
            </seg>
            <seg n="94b57503">
              Det är 54 människor som går ut och talar om flytten av strålningsverksamhet
              och annan verksamhet till Lund, så att det blir en koncentration,
              och säger att den kommer att försämra sjukvården i både Lund och
              Malmö. Det är onkologer som går ut och protesterar, och när de
              här varit ute och protesterat får de en åthutning av divisionschefen.
            </seg>
            <seg n="bcf09974">
              Vi pratar om mycket allvarliga saker som inträffar hela tiden.
              Arbetsmiljöverket säger att den arbetsmiljön skapar nya patienter,
              som i dag finns i den skånska sjukvården.
            </seg>
            <seg n="7da5aad6">
              Men socialministern säger över huvud taget ingenting med någon
              känsla. Får det gå till på det här sättet? Det finns annars en
              besparingspotential: Man behöver inte ha någon sjukvårdsminister
              om det över huvud taget inte finns en möjlighet att uttrycka en
              åsikt i denna fråga, om det är rätt att socialministerns partikamrater
              sitter och gör detta i Skåne.
            </seg>
            <seg n="e628bcf9">
              Sjukvården är inte likvärdig längre. I min hemstad Malmö, där
              utbildningsbakgrunden är låg och där det är väldigt många olika
              utmaningar att ta tag i, ska man alltså inte heller ha en likvärdig
              sjukvård. Det är absolut inte acceptabelt.
            </seg>
          </u>
          <note type="speaker" n="5fc3801d">
            Anf. 14 LENA HALLENGREN (S):
          </note>
          <u who="lena_hallengren_7a31c9" xml:id="i-7d35e7a0f2f89e30-1" n="f76c56cf">
            <seg n="5c736e96">
              Herr talman! Att ens ta upp problematiken i Västerbotten i sammanhanget
              känns som ett ansträngt försök att blanda bort korten och försöka
              tala om politiska majoriteter.
            </seg>
            <seg n="cf66233c">
              Tro mig: I Västerbotten är man väldigt bekymrad över hur man
              ska klara av att erbjuda den goda och jämlika sjukvård som man
              skulle vilja ge. Att jämföra en glesbygdsproblematik med något
              som är allt annat än glesbygdsproblematik medvetna neddragningar
              i ett område som är Västerbottens motsats, nämligen tätort med
              stor befolkning och dessutom befolkningstillväxt ter sig ganska
              märkligt, måste jag säga.
            </seg>
            <seg n="bc27b3d1">
              Jag kan försäkra socialministern att om jag hade varit i socialministerns
              kläder hade jag inte alls dragit mig för att ägna tid åt en sådan
              här fråga, att åka dit på besök, att faktiskt ha en uppfattning,
              att låta mig engageras och uppröras, när regeringens egen myndighet
              ställer Region Skåne under särskild tillsyn eftersom man är bekymrad
              över situationen. Det är inte heller så att Region Skånes politiker
              verkar särskilt upprörda själva och säger: Nej, men vänta nu nu
              har vi fått så stora anmärkningar från Socialstyrelsen att vi
              drar i nödbromsen och tänker till ett tag. Situationen verkar
              bara förvärras.
            </seg>
            <seg n="6ed02f5a">
              Jag ska med glädje sätta mig in ytterligare i situationen och
              med glädje återkomma i kammaren till den, för jag tycker att det
              är anmärkningsvärt att Sveriges riksdag fattar beslut om vårdgarantier,
              kömiljard och hälso- och sjukvårdslagar men struntar i konkreta
              situationer, när vi ser att vården riskerar att inte hjälpa utan
              faktiskt skada människor.
            </seg>
            <seg n="bd661f29">
              Jag återkommer än en gång till detta: Fem dödsfall kan sannolikt
              kopplas ihop med de medvetna neddragningar som är gjorda. Jag
              vet inte om de saknar en förändring av utjämningssystemet för
              att få resurserna att räcka till. Det kan möjligen socialministern
              få reflektera över. Men det känns som om det är mer medvetet än
              så.
            </seg>
            <seg n="c8fa3270">
              Min fråga är för sista gången: Kommer socialministern att engagera
              sig i ärendet Skåne och Socialstyrelsens särskilda tillsyn över
              Skåne eller är det något som andra ska sköta?
            </seg>
          </u>
          <note type="speaker" n="36d111a9">
            Anf. 15 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-dd359861f6fb1885-3" n="cc5e134a">
            <seg n="c4a85878">
              Herr talman! Vi har fört en diskussion som rör kvaliteten i den
              svenska hälso- och sjukvården och har konstaterat att vi har olika
              nivåer där ansvaret ligger på olika sätt. Jag tror att det är
              viktigt att socialministern, vem det än är, har ett ansvar för
              att sköta sin nivå och uppgifterna som ligger på den nivån och
              att stötta nivåerna under i det här fallet, regioner och landsting,
              att göra sitt arbete på bästa möjliga sätt.
            </seg>
            <seg n="c3e8b244">
              Jag tror att det bästa stöd vi kan ge är att ha ett systematiskt
              arbete som går ut på att bland annat förbättra patientsäkerheten,
              öka tillgängligheten och arbeta för en god och likvärdig vård
              över hela landet, en jämlik vård över hela landet.
            </seg>
            <seg n="2c2c0c20">
              Om man som minister inte gör vissa insatser innebär det inte
              att man är passiv inför det som händer. Vi har myndigheter som
              är tillsatta för att utföra vissa saker. En del ligger under Socialdepartementet,
              en del under andra departement, och vissa andra har nämnts, till
              exempel Arbetsmiljöverket, som finns i andra sammanhang. De har
              tillgång till kraftfulla instrument, om det krävs för att säkerställa
              en god arbetsmiljö eller, för Socialstyrelsens del, en god vård
              utifrån patientsäkerhetskriterier och en rad andra saker som man
              använder när man följer upp den svenska hälso- och sjukvården.
            </seg>
            <seg n="0a71287c">
              Jag kan försäkra alla inblandade att jag fortsatt kommer att
              arbeta mycket hårt för att säkerställa att vi ständigt förbättrar
              vården för alla människor oavsett var de bor, i Skåne, Västerbotten,
              Kalmar eller Småland. Överallt behöver vi genomföra det arbetet.
            </seg>
            <seg n="a47d0d35">
              Jag kommer självklart också att noga följa vad som händer i Skåne.
              Där bor många människor. Vården ska upprätthållas på en hög nivå
              över hela landet, herr talman.
            </seg>
            <seg n="775793bc">
              Detta är mitt sista anförande för året, och jag ber att få önska
              talmannen, medarbetarna i kammaren och alla ledamöter en riktigt
              god jul och ett gott nytt år.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="f4c5dd40">
            6 § Svar på interpellationerna 2012/13:123 och 164 om EU:s svaveldirektiv
          </note>
          <note type="speaker" n="b5cb9600">
            Anf. 16 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-0" n="cef520c3">
            <seg n="eaee36f5">
              Herr talman, ärade ledamöter, ärade åhörare! Sven-Erik Bucht
              har frågat infrastrukturministern vad hon och regeringen avser
              att vidta för åtgärder för att säkerställa svensk industris konkurrensförmåga
              med anledning av att kraven i EU:s svaveldirektiv enligt hans
              åsikt inte är konkurrensneutrala. Hans Hoff har frågat näringsministern
              vilka åtgärder hon avser att vidta för att minska de negativa
              effekter som EU:s svaveldirektiv innebär för svensk exportindustri.
              Interpellationerna har överlämnats till mig.
            </seg>
            <seg n="c2a57197">
              Herr talman! Bakgrunden till att svaveldirektivet har ändrats
              är att Internationella sjöfartsorganisationen, IMO, hösten 2008
              ändrade de enligt Marpolkonventionen globalt gällande kraven för
              svavelhalt i marina bränslen. Motivet till ändringen var de stora
              miljö- och hälsoeffekter som sjöfartens utsläpp har. Enligt en
              dansk studie från 2011 antas sjöfarten ha orsakat knappt 50 000
              förtida dödsfall per år i Europa omkring millennieskiftet. Trots
              de nya reglerna ökar detta antal totalt sett till 53 500 omkring
              2020, men i norra Europa blir det en minskning, då vi har strängare
              regler. Socialstyrelsen har beräknat att vi i Sverige har ca 3
              000 förtida dödsfall per år på grund av luftföroreningar. Vi har
              också ett stort antal onödiga allergifall på grund av luftföroreningar.
            </seg>
            <seg n="d0b8575a">
              IMO:s krav har trätt i kraft och är gällande internationell rätt,
              som Sverige är förbundet att respektera. Ledtiden för näringslivet
              att anpassa sig till de skärpta kraven har därmed varit drygt
              sex år. Ändringen av svaveldirektivet innebär konkret att EU-rätten
              nu överensstämmer med internationell rätt.
            </seg>
            <seg n="c0b54380">
              IMO:s beslut innebär att det i de så kallade svavelkontrollområdena
              i Östersjön, Nordsjön och Engelska kanalen får användas endast
              marina bränslen som har en svavelhalt om högst 0,1 procent från
              och med 2015. Motsvarande regler gäller runt kusterna vid USA
              och Kanada. Utanför svavelkontrollområdena skärps kraven först
              2020 och då till 0,5 procent svavel i bränslet. Som ett alternativ
              till renare bränslen kan redarna välja att använda utrustning
              som renar rökgaserna i motsvarande grad. Man kan jämföra med katalysatorer
              på bilar. Några möjligheter till generella undantag finns varken
              i IMO:s beslut eller enligt EU-direktivet.
            </seg>
            <seg n="e03d568f">
              Sveriges tydliga position under förhandlingarna var att de krav
              som ska gälla inom svavelkontrollområdena borde gälla på samtliga
              farvatten inom EU och från samma år, det vill säga 2015. Det hade
              varit positivt både för miljön och för konkurrensförhållandena
              och för alla EU-medborgares hälsa, inte minst viktigt med tanke
              på föregående interpellationsdebatt. Länderna utanför svavelkontrollområdena
              gjorde dock kompakt motstånd mot förslaget.
            </seg>
            <seg n="3ec798fb">
              Kommissionen har i anslutning till direktivet tagit fram en så
              kallad verktygslåda vilken redovisar de möjligheter som finns
              att erhålla stöd för bland annat introduktion av ny teknik. Regeringen
              har även stött svenska ansökningar om så kallade TEN-T-medel som
              gällt utveckling av ny teknik. På mitt initiativ togs det i direktivet
              in en uppmaning till EU-kommissionen att utarbeta ett stödprogram
              som motsvarar flygsektorns så kallade Clean sky-projekt. Det innebär
              att kommissionen ska bjuda in de berörda näringslivsaktörerna
              till att samfinansiera viktiga utvecklingsprojekt som ligger en
              bit från marknadsintroduktion.
            </seg>
            <seg n="e3adcd5b">
              Regeringen är väl medveten om de stora utmaningar inom bland
              annat miljöområdet som sjöfartsnäringen står inför, varför vi
              inom kort kommer att presentera en handlingsplan för att stärka
              sjöfartsnäringen. Svensk sjöfartsnäring ligger i framkant redan
              i dag vad gäller miljöförbättringar och bör även fortsättningsvis
              göra så.
            </seg>
            <seg n="594afc30">
              Regeringen är samtidigt medveten om att de skärpta kraven på
              svavelhalten i SECA-områdena som följer av IMO:s beslut kan påverka
              frågor om handelsneutralitet och kostnaderna för svensk basindustri
              och sjöfartsnäring. Det är mot bakgrund av detta viktigt att poängtera
              att regeringen lägger stor vikt vid ett förbättrat näringslivsklimat.
              Inom närings- och miljöpolitiken arbetar vi med en mängd frågor
              för att utveckla och stärka svensk industri och samtidigt värna
              miljön. Sjöfartsnäringen såväl som den svenska basnäringen har
              fått sänkt arbetsgivaravgift och sänkt bolagsskatt de senaste
              åren. En ytterligare bolagsskattesänkning till 22 procent träder
              i kraft den 1 januari 2013. I budgetpropositionen har regeringen
              aviserat ytterligare forsknings- och innovationssatsningar, inklusive
              energiforskning. Förstärkningarna uppgår till ca 12 miljarder
              över fyra år. Ett särskilt fokus riktas bland annat mot utveckling
              av förnybara drivmedel.
            </seg>
            <seg n="53cf23d5">
              Regeringen bedömer inte statsstöd som en långsiktig lösning för
              sjöfartsnäringen. I stället ska satsningar göras på forskning
              inom miljöteknik och stöd till diverse TEN-T-projektansökningar
              som gäller miljöteknik och alternativa bränslen.
            </seg>
          </u>
          <note type="speaker" n="e028c828">
            Anf. 17 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-97fb8ddce6abcf53-0" n="700ac93a">
            <seg n="df4f3f52">
              Herr talman! Tack, statsrådet, för svaret som jag måste säga
              var intetsägande och inte gav svar på min fråga.
            </seg>
            <seg n="2850204a">
              Lite förvånad blir jag faktiskt över att det är miljöministern
              som svarar på interpellationen. Jag hade ställt den till infrastrukturministern,
              och kollegan Hans Hoff hade ställt sin interpellation till näringsministern.
              De frågor som vi har ställt berör faktiskt deras områden. Men
              man kanske inte ska vara förvånad. Det kanske är så att det finns
              en djup oenighet i regeringen kring de här frågorna. Lite så känns
              det, att det är en besvärlig fråga som vissa ministrar inte vill
              ta i. Miljöministern tar dem men lämnar inte svar.
            </seg>
            <seg n="b1706bdc">
              Herr talman! Det här är en mycket allvarlig fråga för svenskt
              näringsliv. Svaveldirektivet snedvrider konkurrensen. Och behovet
              av sjöfart i svenskt näringsliv är väldigt stort.
            </seg>
            <seg n="49479c97">
              Egentligen skulle man ställa frågan än en gång till statsrådet,
              men jag avstår. Jag konstaterar att regeringen inte har några
              åtgärder för att komma till rätta med konkurrensproblematiken.
            </seg>
            <seg n="cbb0ab1e">
              Herr talman! Det nya svaveldirektivet, som införs 2015, slår
              väldigt hårt mot svensk sjöfart och svenskt näringsliv. Inom det
              så kallade svavelkontrollområdet, som omfattar Östersjön, delar
              av Nordsjön och Engelska kanalen, är det redan i dag betydligt
              hårdare krav än i övriga Europa. Gränsvärdet är för oss 1 procent
              och 3,5 procent för Europa i övrigt. Det nya för oss blir 0,1
              procent. I övriga Europa fortsätter man att ha 3,5 procent och
              tar ned det först 2015.
            </seg>
            <seg n="14b1ff08">
              Herr talman! Låt mig först slå fast att sjöfarten, som alla andra
              branscher, måste fortsätta att minska sina svavelutsläpp. Det
              råder ingen oenighet om att man ska minska dem. Men att ha totalt
              olika utsläppsregler som ökar skillnaderna gör att svensk sjöfart
              och svenskt näringsliv får stora problem. Det snedvrider konkurrensen
              och får allvarliga effekter för vårt näringsliv. 90 procent av
              vår export går på sjöfart, och vi är ett exportberoende land.
              Detta slår hårt mot landet Sverige.
            </seg>
            <seg n="519b8537">
              Vi vet alla också att direktivet som är antaget inte går att
              ändra; det står fast. Men när man frågar regeringens ansvariga
              ministrar, infrastrukturministern och näringsministern, kommer
              de inte. De uteblir och skickar miljöministern, och hon har inga
              svar. Hon hänvisar till en verktygslåda och hon hänvisar till
              statistik som visar att 3 000 människor i Sverige dör årligen.
              Menar ministern verkligen att svenskt näringsliv har ihjäl 3 000
              människor därför att vi har det svaveldirektiv som vi har i dag?
            </seg>
            <seg n="411702f6">
              Herr talman! Det finns anledning att belysa historien, då man
              inte får något svar. Det var tjänstemän på Sjöfartsverket som
              förhandlade. Dåvarande ansvarig minister, Centerpartiets statsråd
              och infrastrukturminister Åsa Torstensson, var inte där. Tjänstemän
              fick ta förhandlingarna. Någon politisk företrädare fanns över
              huvud taget inte med i en så viktig förhandling som det var fråga
              om. Det är bedrövligt illa skött av regeringen. Det är därför
              som vi är här i dag: passivitet från regeringen då och samma passivitet
              upplever vi i dag.
            </seg>
          </u>
          <note type="speaker" n="7e4f7c45">
            Anf. 18 HANS HOFF (S):
          </note>
          <u who="hans_hoff_65a3e6" xml:id="i-9895ea1d10b5632d-0" n="13fb7f79">
            <seg n="92032200">
              Herr talman! De nya svavelreglerna som införs 2015 kommer att
              ha en positiv inverkan på naturen och på många människors hälsa
              och välbefinnande. De nya reglerna innebär att fartyg som trafikerar
              svenska farvatten måste sänka sina gränsvärden för svavel i bränslet
              från 1 till 0,1 procent. I övriga Europa kommer gränsvärdet att
              vara fem gånger högre och införas först 2020.
            </seg>
            <seg n="991ba988">
              Konstitutionsutskottet gav det tidigare statsrådet Åsa Torstensson
              kritik för den bristfälliga hanteringen av frågan som ledde fram
              till detta beslut i IMO. Frågan var över huvud taget inte politiskt
              behandlad, inte av riksdagen eller av regeringen, trots att regeringen
              hade lång tid på sig att reagera på förslaget.
            </seg>
            <seg n="99e21cdc">
              I september 2011 skriver statsråden Catharina Elmsäter-Svärd
              och Ewa Björling i Svenska Dagbladet: Då basindustrin har global
              konkurrenskraft innebär de skärpta kraven att upp till 20 000
              jobb i den norrländska landsbygden riskerar att försvinna. Med
              detta som bakgrund konstaterade Elmsäter-Svärd och Björling att
              regeringen inte kunde acceptera EU:s svaveldirektiv, men det gjorde
              regeringen senare.
            </seg>
            <seg n="c5651dea">
              När man skärper kraven borde självklart samma regler gälla globalt.
              Åtminstone borde reglerna vara desamma för alla länder i EU. Då
              hade miljövinsterna varit än större, och då hade regeringen inte
              försämrat svensk exportindustris möjligheter att konkurrera.
            </seg>
            <seg n="828c538e">
              Oavsett tidigare hantering är svaveldirektivet nu en verklighet
              som regeringen måste hantera så att införandet blir kostnadsneutralt
              för den svenska exportindustrin.
            </seg>
            <seg n="80082093">
              Orderingången i svensk industri är i dag svag, och antalet varsel
              har ökat dramatiskt under hösten. Ledarna för de stora svenska
              exportföretagen har i ett brev till statsministern skrivit: Att
              i nuläget införa en ekonomisk belastning på industrin på 1328
              miljarder kronor årligen kommer att ge kraftigt negativa effekter
              på investeringsklimatet och öka risken för fortsatt utslagning
              i ett läge där samhällsekonomin ändå blir svagare på grund av
              den utdragna finanskrisen i Europa.
            </seg>
            <seg n="88fb4453">
              Dessa företagsledare har i dag och den kommande tiden att besluta
              om investeringar för miljardtals kronor. De ska besluta om investeringar,
              neddragningar eller kanske till med nedläggningar. De måste få
              besked om de ska räkna in i sina kalkyler att kostnaden för produktion
              i Sverige ska öka med mellan 13 000 och 28 000 miljoner kronor
              per år.
            </seg>
            <seg n="6a2dfa2e">
              Herr talman! Regeringen måste i dag ge besked, inte till mig
              jag är en helt oviktig person i detta sammanhang och i de flesta
              andra också utan till de företagsledningar som med stort intresse
              och med stor förhoppning följer dagens debatt på datorn. De måste
              få ett besked som klargör om de inför beslut om investeringar
              i Sverige ska räkna med att kostnaderna ökar med miljardbelopp
              eller om regeringen kommer att agera på något sätt så att införandet
              av svaveldirektivet blir kostnadsneutralt för exportindustrin.
            </seg>
            <seg n="9c541636">
              Statsrådet och regeringen måste förstå att hennes svar har stor
              betydelse för jobben och tillväxten i Sverige här och nu. Jag
              vill därför fråga ministern, och jag vill få ett svar: Vilka åtgärder
              avser regeringen att vidta så att införandet av svaveldirektivet
              blir kostnadsneutralt för den svenska exportindustrin?
            </seg>
          </u>
          <note type="speaker" n="ea527c21">
            Anf. 19 INGEMAR NILSSON (S):
          </note>
          <u who="ingemar_nilsson_946b73" xml:id="i-02f5abd424eb14ff-0" n="ec48c451">
            <seg n="3ab2b8c9">
              Herr talman! Sverige är ett exportberoende land, öppet och positivt
              till frihandel. Exportens andel av vår bruttonationalprodukt är
              i dag över 50 procent; det är mer än någonsin.
            </seg>
            <seg n="c36a854d">
              Det är många faktorer som är viktiga för en framgångsrik exportnation.
              Det gäller att ha tillgång till kvalitativa råvaror, och vår tillgång
              till bland annat skog och malm har varit avgörande. Det krävs
              också tillgång till välutbildad arbetskraft, duktiga företagare
              och välvilliga investerare.
            </seg>
            <seg n="e3f68634">
              En av våra konkurrensnackdelar är att vi ligger lite perifert
              till i förhållande till våra exportmarknader. Då är behovet av
              goda kommunikationer och transporter direkt avgörande för vår
              konkurrenskraft.
            </seg>
            <seg n="0b62a5f7">
              Svensk skogsindustri bidrar årligen till Sveriges exportintäkter
              med nära 130 miljarder kronor. Det är den näringsgren som står
              för den största andelen av den svenska nettoexporten. En mycket
              stor del av skogsindustrins anläggningar för exporten finns lokaliserade
              i de norra delarna av Sverige, inte minst på grund av den goda
              tillgången på den unika råvaran.
            </seg>
            <seg n="34bd06fb">
              I mitt hemlän Västernorrland är skogsindustrin helt dominerande.
              Den står för 30 procent av sysselsättningen inom industrin, och
              den svarar för 49 procent av produktionsvärdet i länets industri.
            </seg>
            <seg n="45a7128a">
              De produkter som skogsindustrin producerar för export, mestadels
              massa, papper och sågade trävaror, levereras till Europa och övriga
              världen i huvudsak via sjötransporter. År 2010 gick mer än 70
              procent av denna export via sjöfart och sjötransporter.
            </seg>
            <seg n="f61f013f">
              Vad blir då betydelsen av införandet av svaveldirektivet?
            </seg>
            <seg n="f10fa0a1">
              Låt mig understryka, herr talman, att jag och Socialdemokraterna
              absolut inte har något emot tuffa miljökrav. Vi ska ha tuffa miljökrav.
              Sverige får gärna vara ett föregångsland, vilket vi också är på
              många områden. Det är dessutom bra att EU tar initiativ på detta
              område.
            </seg>
            <seg n="3996ac89">
              Men för att Sverige ska kunna hävda sin konkurrenskraft som exportland
              krävs likvärdiga konkurrensvillkor, i första hand inom EU men
              gärna i ett större perspektiv också.
            </seg>
            <seg n="cbd489a8">
              Hur regeringens handläggning av IMO-beslutet gick till har jag
              inte tid att gå in på, men den har berörts av föregående talare.
            </seg>
            <seg n="b24f9cbc">
              När svaveldirektivet införs den 1 januari 2015 kommer skogsindustrins
              konkurrensförutsättningar att förändras dramatiskt. En kostnadsökning
              för sjötransporter har beräknats till ca 95 kronor per ton. Det
              låter kanske inte så mycket, men i en hård världskonkurrens kan
              det vara helt avgörande. Dessa 95 kronor per ton motsvarar i verkligheten
              ca 1,3 miljarder kronor, räknat på den exportvolym vi hade 2011
              och jag hoppas att den inte ska minska.
            </seg>
            <seg n="88123756">
              Av statsrådets svar på dessa två viktiga interpellationer kan
              jag utläsa två saker, dels att branscherna själva ska lösa problemet,
              dels att regeringens insats är anslagen till forskning och innovation.
            </seg>
            <seg n="c8839527">
              Statsrådet säger vidare att branschen har haft drygt sex år på
              sig att anpassa sig. Det är, enligt min mening, inte riktigt korrekt.
              IMO-beslutet togs 2008, men EU:s direktiv fattades det beslut
              om i år, 2012.
            </seg>
            <seg n="77b6074c">
              Så sent som hösten 2011 gick två statsråd i den regering där
              ministern ingår ut och gav bilden av att Sverige minsann skulle
              ta striden om svaveldirektivet.
            </seg>
            <seg n="94432245">
              Det var först när EU-direktivet fanns på plats som det berörda
              näringslivet kunde veta vilka regler som gäller. Då blir frågan:
              Är detta en bra och långsiktig näringspolitik?
            </seg>
            <seg n="aa9932de">
              Med tanke på det otillräckliga svaret på interpellationerna och
              den korta omställningstid som återstår till den 1 januari 2015
              kvarstår frågan till regeringen i interpellationerna:
            </seg>
            <seg n="6480da9d">
              Vilka åtgärder är regeringen beredd att vidta för att minska
              de negativa effekterna för svensk exportindustri som svaveldirektivet
              innebär och ge svensk exportindustri likvärdiga konkurrensförutsättningar
              som konkurrentländerna inom i första hand EU?
            </seg>
          </u>
          <note type="speaker" n="701a6079">
            Anf. 20 LARS TYSKLIND (FP):
          </note>
          <u who="lars_tysklind_44f290" xml:id="i-ec36ca54c413431e-0" n="86a332ce">
            <seg n="09dd8e8d">
              Herr talman! Jag anser i motsats till de tre föregående talarna
              att det svar vi har fått från miljöministern är heltäckande och
              väl täcker in hur detta har gått till.
            </seg>
            <seg n="3d537256">
              Jag är den första att tillstå att en ändring av kraven till denna
              nivå är en stor utmaning för både basindustrin och transportnäringen,
              i synnerhet sjöfarten.
            </seg>
            <seg n="158601da">
              Det finns dock en annan sida av myntet. Vi talar mycket om kostnader,
              men jag vill åter lyfta upp detta med miljö och hälsoaspekter.
              Vi får nog dess värre acceptera att talen på de för tidigt döda
              stämmer. Det visar hur viktig det är att landa denna fråga.
            </seg>
            <seg n="7289b51e">
              Det är också viktigt att framhålla lika konkurrensvillkor. Det
              var Sveriges linje i EU att så långt som möjligt driva att det
              skulle vara lika i hela Europa. Jag vill påstå att Sverige kom
              långt i denna diskussion och att Sydeuropa fick större krav på
              sig än de skulle ha fått utan det nordeuropeiska agerandet.
            </seg>
            <seg n="c1a79796">
              Vi har haft en hel del debatter om svaveldirektivet, och alla
              S-ledamöter tycker inte likadant i frågan. I trafikutskottet och
              miljö- och jordbruksutskottet har vi en annan ton. Det kan bero
              på att vi så att säga ligger på den andra sidan, på miljö- och
              hälsosidan. Balansen måste finnas även hos er, om jag nu ska recensera
              er.
            </seg>
            <seg n="c3ea23d1">
              Som jag sagt tidigare i denna fråga är det alltid en process
              när man sätter upp krav. Jag utgår kanske mest från sjöfarten,
              och man kan tydligt se att det tog ett tag innan man tog tag i
              frågan. Man skulle landa med direktivet 2011, men IMO-beslutet
              fanns ju hela tiden. Det handlade om att EU skulle implementera
              IMO-beslutet.
            </seg>
            <seg n="4aac946c">
              Sydeuropa fick lite högre krav än i IMO-beslutet, vilket jämnar
              ut konkurrensförhållandena.
            </seg>
            <seg n="7041844b">
              Vad som har hänt sedan är att sjöfartsbranschen har tagit tag
              i frågan och jobbar intensivt med olika lösningar. Det är där
              vi måste hamna. Vi kan inte hålla på och diskutera årtal. Nu har
              vi 2015, och vi vet att det är 0,1 procent svavel. Då måste vi
              fokusera på lösningarna. Det känns därför bra att sjöfartsnäringen
              har tagit tag i frågan.
            </seg>
            <seg n="85ec2dca">
              Till syvende och sist är vi nog alla överens om att det skulle
              vara närmast en katastrofal utveckling om dessa transporter flyttades
              över till väg och järnväg. Ser man ur kapacitetssynpunkt och går
              efter vad Kapacitetsutredningen sade har sjöfarten i princip inga
              kapacitetsproblem, men man har miljöproblem.
            </seg>
            <seg n="77272585">
              Det är denna sida vi jobbar med nu, och för att nå miljökvalitetsmålen
              måste vi minska sjöfartens miljöpåverkan.
            </seg>
            <seg n="7d38acdc">
              Det framgår även i hänsynsmålet för transportpolitiken att hälsoaspekten
              är viktig.
            </seg>
          </u>
          <note type="speaker" n="7bc872c4">
            Anf. 21 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-1" n="cef520c3">
            <seg n="6d5649e4">
              Herr talman, ärade ledamöter och åhörare! Jag välkomnar denna
              diskussion och är inte alls rädd att ta debatten. Några saker
              måste jag dock påpeka. Nyss lyssnade jag på interpellationsdebatten
              om hälsofrågor där fyra ledamöter från Socialdemokraterna deltog,
              och det vore kanske klädsamt att jämföra vad man säger i olika
              interpellationsdebatter.
            </seg>
            <seg n="64fe0a70">
              Utsläppen från sjöfarten orsakar 50 000 för tidiga dödsfall i
              Europa per år. I Sverige orsakar dålig luftkvalitet mer än 3 000
              för tidiga dödsfall. Man kan räkna med allt mänskligt lidande
              innan dess, man kan räkna med frånvaro från jobbet, man kan räkna
              med alla sjukvårdskostnader och människors livskvalitet.
            </seg>
            <seg n="ac7071e3">
              Jag ska inte ta upp tiden med att gå igenom hur allergiframkallande
              det är. Men jag ska ta upp tiden med att påpeka att de här förhandlingarna
              påbörjades 2003 och drevs mycket konsekvent och kompetent av Lena
              Sommestad som miljöminister.
            </seg>
            <seg n="042a36a5">
              För att ha framförhållning är det viktigt med långa tidsled och
              globala överenskommelser för all industri. Det gör omställningen
              lättare, bättre och mindre kostsam. Den här diskussionen påbörjades
              2003; den har pågått i tio år. År 2008 togs beslutet i den internationella
              sjöfartsorganisationen. Det ser många andra branscher som väldigt
              goda ledtider när det gäller regelförändringar. Det är inte alla
              branscher som har fått en sådan global överenskommelse.
            </seg>
            <seg n="a908f010">
              Det kanske är dags att titta på det bränsle som används i dag.
              Bunkerolja är egentligen en restprodukt från raffinaderierna,
              och därför är den billig. I svavelkontrollområdena tillåts i dag
              bränslen med en halt om 1,0 viktprocent svavel. Destillatbränsle
              är det bränsle som redarna behöver använda i framtiden. Det är
              en raffinerad produkt som påminner om eldningsolja och har lägre
              svavelinnehåll, ca 0,1 viktprocent. Det innebär en rejäl minskning.
              Diesel är hundra gånger bättre än det bränsle som man ska använda
              från 2015. Vi pratar om hälso- och miljöeffekter från biltrafiken.
              Diesel är hundra gånger bättre än det bränsle med högre miljökvalitet
              som sjöfartsnäringen ska använda. Har Socialdemokraterna ingen
              miljöpolitik längre? Har ni gått ifrån principen om att förorenaren
              betalar polluter pays principal? Har ni ingen diskussion i gruppen
              om hur ni besvarar och hanterar interpellationer? Det är helt
              olika budskap i den förra interpellationsdebatten och den här.
              Jag ska fortsätta att debattera miljöfrågor med er utmärkta ledamot
              Matilda Ernkrans om en liten stund. Det måste finnas ett sammanhang
              i hur man hanterar frågorna.
            </seg>
            <seg n="81cbb9ea">
              Sjöfartsverket har i dag sagt att deras siffror är föråldrade.
              Det kan jag förstå. Situationen är tekniskt en helt annan i dag
              än när man tog fram underlaget 2008. Jag har besökt dem som tillverkar
              reningsutrustningen för båtar för dem som väljer att inte använda
              det miljövänliga bränslet utan vill ha någon form av katalysatorer
              eller scrubbers. Det är svenska jobb på Alfa Laval i Södertälje
              som ska ta fram dem. Kostnadsbilden är en helt annan. Därför har
              Sjöfartsverket i dag sagt att man kommer att göra om sin utredning.
              Resultatet väntas om ett par månader. Det ska bli mycket intressant
              att se det materialet. Tiderna förändras.
            </seg>
          </u>
          <note type="speaker" n="7d0efc44">
            Anf. 22 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-97fb8ddce6abcf53-1" n="700ac93a">
            <seg n="2f9a370f">
              Herr talman! Tack, fru statsrådet! Vår linje är tydlig och klar.
              Jag slog fast att sjöfarten ska minska sina svavelutsläpp som
              alla andra branscher. Vår linje har varit att det ska vara samma
              regler i hela Europa. Er passivitet har försatt svenskt näringsliv
              i en mycket besvärlig situation. Det är ett misslyckande av regeringen.
              Ett misslyckande kan bara kallas för ett misslyckande, ingenting
              annat. Snacka om företagsklimat! Avdrag för bartender går bra,
              men när det gäller att hjälpa exportindustrin i en så här allvarlig
              fråga blir det pass från regeringen.
            </seg>
            <seg n="a80fee5c">
              Vd:n för Svenskt Näringsliv har tillskrivit statsministern, men
              inte fått något svar. Man har tidigare tillskrivit Anders Borg
              och näringsministern men inte fått något svar. Jo, jag hörde i
              går att näringsministern tydligen har svarat.
            </seg>
            <seg n="20e5ea4a">
              I går kunde vi i Dagens Industri se ett upprop från företag.
              Det är inte vilka som helst som har skrivit under det. Det är
              vd:n för Billeruds i Karlsborg, vd:n för Callans Trä, koncernchefen
              för Boliden, koncernchefen för Holmen och koncernchefen för SCA.
              Jag ska läsa vad Jan Johansson, koncernchef för SCA, skriver.
              Om man tittar på hur det här har skötts av våra politiker är det
              nog en av de sämsta handläggningar jag har sett i hela mitt liv.
            </seg>
            <seg n="a7c9da12">
              Vad säger då statsrådets pressekreterare? Enligt Erik Bratthall,
              pressekreterare hos miljöminister Lena Ek, kan regeringen inte
              göra mycket mer än att beklaga situationen. Ett uruselt förhandlingsresultat
              får de här konsekvenserna.
            </seg>
            <seg n="c12f63d0">
              Herr talman! Det här är oerhört viktigt särskilt för skogsindustrin.
              Jag har besökt ett flertal företag inom skogsindustrin. Senast
              var jag på Billerud utanför Kalix. Man beskriver detta som en
              hopplös situation. De här företagen har slutat investera. Det
              är mycket allvarligt. Det är exportföretag som genererar stora
              inkomster så att vi kan bygga ut hälso- och sjukvård i Sverige.
            </seg>
            <seg n="e25de82b">
              Man talar om att lägga ut transporterna på väg. Man talar om
              att förflytta transporterna till Narviks hamn och dra ut godset
              via Narvik. Vad har man för svavelinnehåll i de fartygen 3,5 procent?
            </seg>
            <seg n="d60146ab">
              Herr talman! Statsrådet sade att hon värnar 3 000 liv i Sverige.
              Tydligen bryr man sig inte om liv i andra länder och 50 000 i
              Europa.
            </seg>
          </u>
          <note type="speaker" n="ad353513">
            Anf. 23 HANS HOFF (S):
          </note>
          <u who="hans_hoff_65a3e6" xml:id="i-9895ea1d10b5632d-1" n="13fb7f79">
            <seg n="05197899">
              Herr talman! Statsrådet nämner i sin replik hur beslutet kom
              till. Man kan gå tillbaka till KU:s granskning 2010/2011. Där
              finner man hela beskrivningen. Jag vill minnas att regeringen
              efter förhandlingarna hade ett år på sig att reagera. Det var
              ingen beredning i regeringen över huvud taget om konsekvenser
              och synpunkter. Sverige blev automatiskt bundet på grund av regeringens
              passivitet.
            </seg>
            <seg n="b6760288">
              Herr talman! Jag nämnde i mitt tidigare inlägg de dramatiskt
              höjda kostnaderna för svensk exportindustri. Beräkningar som är
              gjorda pekar på kostnadsökningar på mellan 13 och 28 miljarder
              kronor per år. För de halländska företagen med sågverk och massa-
              och pappersbruk beräknas kostnaderna öka med 100 miljoner kronor
              per år. Det är ofantliga summor som är svåra att förstå.
            </seg>
            <seg n="b99187ff">
              Det är lättare att se konsekvenserna för ett enskilt exportföretag.
              Ett sådant företag är Stora Enso i Hylte. Företaget har redan
              beslutat att permanent stänga en pappersmaskin, antagligen på
              grund av vikande efterfrågan. Här har säkert elområdena som har
              höjt de elintensiva företagens kostnader i södra Sverige spelat
              en stor roll. Elområdena som infördes för ett år sedan är näringslivsfientliga
              och påverkar jobb och tillverkning i sydsvenska företag. Det ser
              vi tydligt. De flesta varslen läggs i industrin i södra Sverige.
            </seg>
            <seg n="8c2c52d3">
              När detta pappersbruk som exporterar i stort sett hela sin produktion
              med båt ska bära chockhöjningen av transportkostnaderna undrar
              jag om det över huvud taget är lönsamt att ha någon tillverkning
              där.
            </seg>
            <seg n="44f2ce65">
              Dagens debatt är viktig för jobben, men också för hela den svenska
              ekonomin. Exportindustrin står i dag för 50 procent av vår bruttonationalprodukt.
              Hundratusentals människor jobbar i exportindustrin. Nu måste regeringen
              agera.
            </seg>
            <seg n="51465501">
              Den finska regeringen har tagit frågan på allra största allvar.
              Där arbetar näringsministern, arbetsmarknadsministern, kommunikationsministern
              och miljöministern aktivt tillsammans för att hitta lösningar.
            </seg>
            <seg n="0acbfe39">
              Den finska regeringen har i sin budget avsatt 255 miljoner kronor
              för att införandet av svaveldirektivet inte ska drabba den finska
              exportindustrins konkurrenskraft.
            </seg>
            <seg n="4f71ed18">
              Den finska regeringen agerar dels självklart för att klara de
              miljökrav som finns, dels för att rädda jobben i den finska exportindustrin.
            </seg>
            <seg n="911d1393">
              Herr talman! Ministern måste nu svara på frågan om vilka åtgärder
              som den svenska regeringen avser att vidta för att rädda jobben
              i den svenska exportindustrin.
            </seg>
          </u>
          <note type="speaker" n="0c1d583a">
            Anf. 24 INGEMAR NILSSON (S):
          </note>
          <u who="ingemar_nilsson_946b73" xml:id="i-02f5abd424eb14ff-1" n="ec48c451">
            <seg n="1dbfced1">
              Herr talman! Jag konstaterar inledningsvis att det retoriska
              knep som statsrådet försöker sig på, att ställa hälsa mot näringsliv,
              inte fungerar eftersom vi verkligen har understrukit att vi bejakar
              tuffa miljökrav. Det är inte detta det handlar om. Det handlar
              om att skapa konkurrensneutrala förutsättningar för svenskt näringsliv.
            </seg>
            <seg n="045ffb15">
              Man kanske ska vara försiktig med vad man säger i debatten. Det
              som miljöministern nu säger är ett exempel på detta, ställt i
              relation till det som regeringskollegerna sade för ett år sedan
              i Svenska Dagbladet.
            </seg>
            <seg n="17aeec0d">
              De pluseffekter som det pekas på i interpellationssvaret, det
              vill säga sänkt bolagsskatt och sänkta arbetsgivaravgifter, påverkar
              inte i något avseende detta. Det är klart att det inte blir så
              mycket bolagsskatt för dessa bolag att betala eftersom vinstmarginalerna
              blir obefintliga i framtiden, vilket, som sades tidigare, hotar
              svenska jobb.
            </seg>
            <seg n="92f541f2">
              Jag funderar lite grann på dessa miljökonsekvenser. Om det blir
              billigare att köra en skeppslast massaproduktion från São Paulo
              i Sydamerika till Rotterdam än vad det blir att transportera motsvarande
              last från Sundsvall till Rotterdam, vad har då den globala miljön
              vunnit på detta? Om det blir billigare för skogsindustrin i Västernorrland
              att på lastbil köra sina exportprodukter över till Trondheim och
              där kunna göra precis som man gör i Narvik, köra skeppslasterna
              därifrån med tre och en halv procents svavelinblandning, vad har
              då den lokala och regionala miljön vunnit på det? Jag ser inga
              vinster alls.
            </seg>
            <seg n="0d1ec384">
              Det krävs åtgärder nu. Det är precis som Hans Hoff säger i sitt
              inlägg, nämligen att det krävs åtgärder som innebär att svenskt
              näringsliv och transportnäringen ges en rimlig övergångstid. Man
              kan titta på den finska modellen och på det som sägs pågå i Tyskland,
              vilket jag inte vet. Om man vill kalla det för statsstöd får man
              göra det. Men det handlar om att i ett problematiskt läge ge svensk
              exportindustri förutsättningar att fortsätta vara en viktig aktör
              både för svenska jobb och för svenska exportintäkter.
            </seg>
          </u>
          <note type="speaker" n="f6ae67ae">
            Anf. 25 LARS TYSKLIND (FP):
          </note>
          <u who="lars_tysklind_44f290" xml:id="i-ec36ca54c413431e-1" n="86a332ce">
            <seg n="90390212">
              Herr talman! Vi diskuterar mycket kring passivitet här. Egentligen
              är väl den stora passiviteten den globala passivitet som har varit
              kring sjöfartens bränslen i årtionden. Det kanske egentligen är
              det största problemet.
            </seg>
            <seg n="32726680">
              När det gäller miljöpåverkan och hälsopåverkan är det klart att
              det i viss mån finns en global påverkan av sjöfarten. Men att
              vi har ett svavelskyddsområde just här beror på att vi har ett
              speciellt känsligt område när det gäller försurningar och annat.
              Det finns alltså även regional miljöpåverkan som i just detta
              fall är betydligt större.
            </seg>
            <seg n="5ff8d21f">
              Beträffande hälsofrågan är det inte så att nordeuropéer tål dessa
              nedsläpp bättre än andra. Från denna synpunkt är det naturligtvis
              lika viktigt var det än sker.
            </seg>
            <seg n="a1839670">
              Nu diskuteras teknikutveckling. Jag kanske är överdrivet teknikpositiv.
              Men jag har ändå sett en enorm förändring under det senaste året
              när det gäller hur man jobbar kring detta bränsle. Det är inte
              bara sjöfarten själv utan även hamnar och annat.
            </seg>
            <seg n="3c5c338d">
              För bara en månad sedan slöt till exempel Rotterdam och Göteborg
              ett avtal om att man skulle kunna garantera LNG, alltså flytande
              naturgas, och kunna bunkra den i både Göteborg och Rotterdam.
              Det är sådana åtgärder som behövs.
            </seg>
            <seg n="b441843e">
              Trafikutskottets forskningsgrupp bjöd in Preem. Det har talats
              mycket om att det skulle bli en sådan brist på 0,1-procentigt
              bränsle. Men de kände inte alls igen den bilden. De sade frankt
              att detta är en så liten del av världsproduktionen att de inte
              kunde se denna brist. Att det skulle vara kostnadsdrivande har
              också varit ett av argumenten.
            </seg>
            <seg n="af6b60aa">
              Jag tror helt enkelt att vi måste utgå från att detta beslut
              är fattat och att IMO har fattat ett globalt beslut. Sedan har
              EU förstärkt detta beslut lite grann. Men vi får rätta oss efter
              det, ha det som utgångsläge och sätta fokus på lösningarna.
            </seg>
          </u>
          <note type="speaker" n="13fa225f">
            Anf. 26 PETER PERSSON (S):
          </note>
          <u who="peter_persson_cc6ba9" xml:id="i-4f5f1a702880ed31-0" n="c6ebf9d0">
            <seg n="d49f1547">
              Herr talman! Jag skulle vilja påstå att svensk massa- och pappersindustri
              är en viktig ryggrad i svenskt näringsliv. Den kanske inte ter
              sig så imponerande i anställningsnumerär, men det är en högeffektiv
              och rationaliserad industri som har ett stort nettovärde i sin
              export. Insatsvarorna är i huvudsak inhemska. Det är vedråvara
              och energi som förädlas. Andelen importerade insatsprodukter är
              tämligen liten.
            </seg>
            <seg n="860a4995">
              Massa- och pappersindustrin ger viktig sysselsättning på små
              orter, inte bara i Norrland. Expansionen av framför allt massaindustrin
              i södra Sverige på 60-talet gav ett blomstrande näringsliv på
              orter som Mörrum, Nymölla, Väröbacka och Mönsterås, för att nämna
              några.
            </seg>
            <seg n="9f6b1a8e">
              Nu påverkas denna industri, som har en konkurrensnackdel på kanske
              10 procent på grund av geografiskt läge när det gäller att få
              ut produkterna som konkurrerar på en global marknad, av ett halsstarrigt
              övervägande av vår regering, som uppenbarligen trodde att nationsgränsen
              också utgör ett slags luftgräns och att vi inte påverkar andra
              och att andra inte påverkar oss.
            </seg>
            <seg n="4ee8f200">
              Det är oerhört dramatiska kostnadspåfrestningar som industrin
              drabbas av. Sjöfartsverkets analys som visar på 1328 miljarder
              årligen slår framför allt mot den norrländska massa- och pappersindustrin.
              SCA:s fabriker i Sundsvallsområdet gör bedömningen att de kommer
              att belastas med 230 miljoner kronor årligen.
            </seg>
            <seg n="75c90f45">
              På grund av kapacitetsbrist på Ostkustbanan räknar man med att
              10 procent av alla transporter till sjöss lyfts över till landsväg.
              För SCA:s del innebär det en fördubbling av antalet lastbilar
              på väg söderut från Sundsvallstrakten. Är det en god miljöpolitik,
              statsrådet, att lyfta över transporter från sjö till landsväg?
            </seg>
            <seg n="13eb4914">
              Andra länder ser näringspolitik som någonting annat än det som
              vår regering ensidigt har sysslat med, nämligen generella skattesänkningar
              som man tror ska få i gång ekonomin.
            </seg>
            <seg n="c5caf44f">
              Vi socialdemokrater har alltid gått i spetsen för omställning
              till ny miljöteknik. Men vi har gjort det på de marknadskonkurrensområden
              där svensk industri har haft att verka. Vi vet nämligen att utan
              industri och utan ekonomi kan vi inte hävda vare sig välfärd eller
              miljö.
            </seg>
            <seg n="0e89f672">
              I andra länder med en belägenhet lik vår engagerar sig nu regeringar
              i omställningsarbetet för att bringa ned kostnader. Är vår regering
              beredd att ta hänsyn till den viktiga sysselsättning som industrin
              skapar?
            </seg>
          </u>
          <note type="speaker" n="09d5cc49">
            Anf. 27 MATILDA ERNKRANS (S):
          </note>
          <u who="matilda_ernkrans_60acbb" xml:id="i-29d4f40ef6b5e9d3-0" n="97e56f44">
            <seg n="66c0ae61">
              Herr talman! Jag vill understryka det som mina socialdemokratiska
              kolleger här så förtjänstfullt har uttryckt, nämligen att det
              naturligtvis finns en helhet i den socialdemokratiska politiken.
            </seg>
            <seg n="bda0c787">
              Miljöminister Lena Ek försöker göra det lätt för sig och slippa
              undan frågorna om hur regeringen hanterar det politiska hantverket
              kring detta genom att låtsas som att det finns olika besked från
              oss socialdemokrater.
            </seg>
            <seg n="73b99aaa">
              Vi för en generellt god politik för miljöomställning. Alla vi
              som är uppe i talarstolen är väldigt tydliga med att omställningen
              ska fortgå och att en offensiv och ambitiös klimatpolitik är det
              som bygger broar till jobb och välfärd. Vi menar att varje transportslag
              ska bära sina egna miljökostnader. Vi är tydliga med att svaveldirektivet
              och IMO-beslutet ligger fast.
            </seg>
            <seg n="34a2fb77">
              Samtidigt borde den sittande regeringen i ett Sverige där vi
              går mot 8 procents arbetslöshet komma med flera nya engagemang
              för jobben varje dag. Vi har också ett Sverige där endast 2 av
              16 miljömål uppnås. Därför borde en ansvarsfull regering se dessa
              två problem och kombinera dem till en möjlighet, nämligen ansvar
              för miljön och den svenska konkurrenskraften. Det kan aldrig vara
              antingen eller. Vi måste faktiskt klara både och i Sverige.
            </seg>
            <seg n="5230daed">
              Detta tycker jag att mina socialdemokratiska kolleger förtjänstfullt
              har visat här, och jag vill bara som Socialdemokraternas miljöpolitiska
              talesperson understryka att vår miljöpolitik håller ihop och bygger
              broar till jobb och välfärd.
            </seg>
          </u>
          <note type="speaker" n="1c685314">
            Anf. 28 ISAK FROM (S):
          </note>
          <u who="isak_from_0325ff" xml:id="i-551e1cd7fa5dfd71-0" n="43a2d2d4">
            <seg n="d643638a">
              Herr talman! Jag tackar miljöministern för att hon har velat
              komma hit och debattera denna viktiga fråga. Det är förtjänstfullt
              när både näringsministern och infrastrukturministern har överlåtit
              den, för det är först och främst en näringspolitisk fråga. Sedan
              har transporterna med detta att göra, och sedan är det naturligtvis
              också en miljöfråga.
            </seg>
            <seg n="d9e5c38d">
              Jag vill ändå börja med att fråga Lena Ek om hon delar sina ministerkolleger
              Catharina Elmsäter-Svärds och Ewa Björlings bedömning att 20 000
              jobb i den norrländska glesbygden kommer att försvinna. Vad har
              man i så fall tänkt göra för att möta det? Det är väl om inte
              annat en direkt näringspolitisk fråga, men det har jag inte hört
              någonting om i debatten i dag.
            </seg>
            <seg n="6ffe940f">
              För övrigt beklagar jag att näringsministern inte är här. Svensk
              industri står för många utmaningar. Frågan är om inte den borgerliga
              regeringen är en av de största utmaningar svensk industri står
              inför. Då räcker det inte med några bolagsskattesänkningar om
              man inte kommer att kunna transportera sina varor över huvud taget.
            </seg>
            <seg n="086bb9b4">
              Vad kommer svaveldirektivet att få för konsekvenser? Stora, utan
              tvekan det är alla överens om. Vad kommer regeringen att göra
              för att möta konsekvenserna? Inget, vad jag har hört här i dag.
              Det är väldigt märkligt, men det är samtidigt väldigt bra att
              vi har miljöministern här.
            </seg>
            <seg n="b4af58a3">
              I mitt hemlän finns Rönnskärsverken, som är Europas kanske miljövänligaste
              smältverk. 31 procent av deras produktion består av återvunnet
              material från hela Europa, som skeppas till Skelleftehamn och
              smälts om till nya mineraler och nya metaller. Det är naturligtvis
              jättebra, och det finns en jättestor potential för detta. Boliden
              och Rönnskärsverken ligger väldigt långt framme med denna teknik,
              men detta äventyras naturligtvis om det blir betydande fördyringar
              för att först frakta upp materialet till Skelleftehamn för omsmältning
              och sedan skeppa ut det igen. Detta riskerar att ge en allvarlig
              miljökonsekvens om länderna i Europa väljer att deponera materialet
              i stället för att återvinna det.
            </seg>
            <seg n="1e4d7ca4">
              Jag skulle vilja fråga om miljöministern har tänkt på detta.
              Vad är konsekvenserna? Det handlar nämligen inte bara om skogs-
              och pappersindustrin utan även om svensk gruvnäring. Det är en
              näring som är på uppgång. Ska detta riskera att vända den uppgående
              trenden?
            </seg>
          </u>
          <note type="speaker" n="4bfe89bc">
            Anf. 29 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-2" n="cef520c3">
            <seg n="6ec80f38">
              Herr talman! Allra först: Jag tror att vi är överens om att miljökrav
              driver innovation och driver fram ny teknik. Det är någonting
              som är oerhört viktigt för att svensk industri ska vara konkurrenskraftig
              i ett längre perspektiv. För att detta ska fungera och för att
              man ska ha tid på sig att ställa om är det ganska bra om det tar
              en viss tidsperiod. De svenska förhandlingspositionerna, mina
              vänner, sattes 2003 av Lena Sommestad. Hela frågan var färdigförhandlad
              i IMO 2008. Det är väldigt långa ledtider för en teknikomställning.
            </seg>
            <seg n="c7553d0e">
              Det har de som framställer bränsle tagit ad notam. Vi har diskuterat
              detta med de olika bolag som kan förse sjöfarten med de nya bränslena,
              och de kommer att finnas där i tillräcklig mängd till 2015. De
              bolag som tillverkar reningsutrustningen, alltså scrubbers, har
              tagit detta ad notam. Jag talar om Wärtsilä, som jag har varit
              och besökt, och jag talar om Alfa Laval i Södertälje söder om
              Helsingfors, som jag har varit och besökt. Det är viktigt.
            </seg>
            <seg n="94bccdff">
              Miljökrav i detta sammanhang gäller faktiskt, men det verkar
              i denna debatt som att de inte gäller här och nu, utan de gäller
              för någon annan. Det handlar om det allra bästa sättet att klara
              ökade miljökrav, vilket vi faktiskt måste ha eftersom detta handlar
              om miljö och människors hälsa.
            </seg>
            <seg n="fe8bd71f">
              Om man nu tror på polluter pays principle, alltså att förorenaren
              betalar, vilket Matilda Ernkrans förtjänstfullt driver i väldigt
              många debatter i just denna kammare, handlar det faktiskt även
              om sjöfarten. Det är inga små mängder vi talar om. Sjöfartens
              utsläpp när det gäller svavel och kvävedioxid kommer att överstiga
              landbaserade utsläpp 2020. Det är inga småslattar vi talar om
              i detta sammanhang, faktiskt inte. Därför tycker jag att det är
              viktigt och rätt och det har varit alla regeringars position sedan
              2003 att dessa krav ska fram. De ska fram internationellt, och
              det ska vara en tidsrymd som medger omställning. Det finns många
              i industribranschen som har tagit det ad notam och faktiskt plockat
              fram den nya tekniken.
            </seg>
            <seg n="be1db652">
              Om vi nu talar om var SECA-områdena finns och hur det påverkar
              just stål och massa ligger Rotterdam inom SECA-området. De fartyg
              som anlöper Rotterdam har alltså precis samma krav på sig som
              de som anlöper eller för den delen går in i och ut ur Östersjön.
              Den finska regeringen har valt ett annat sätt. De har valt att
              begära en förlängning. Detta är inte godkänt än. Jag vet inte
              vad kommissionen kommer att komma fram till, men jag kan konstatera
              att kommissionsordförande Barroso i ett väldigt tydligt brev har
              talat om att han inte är beredd att medverka till några dispenser.
            </seg>
            <seg n="f2d29b1c">
              Därför har den svenska regeringen generellt sett jobbat med näringspolitiken
              på ett annat sätt, nämligen genom att i budgeten sänka bolagsskatterna
              generellt med 22 miljarder och lägga 12 miljarder på forskning.
              Vi har också plockat fram en ny innovationsstrategi för att hjälpa
              svensk industri att klara den omställning man måste klara för
              att finnas med på marknaden. Konsumenterna världen över kommer
              nämligen att ställa krav på god miljöstandard och spårbarhet,
              och jag tror att det gäller överlevnad för svensk massaindustri
              att kunna visa att man har god miljöstandard också i sina transporter.
            </seg>
          </u>
          <note type="speaker" n="d8a2894d">
            Anf. 30 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-97fb8ddce6abcf53-2" n="700ac93a">
            <seg n="bbffa0dc">
              Herr talman! Det har sagts väldigt mycket i denna debatt, och
              jag ska inte upprepa det som är sagt. Jag vill ändå på något sätt
              göra en konklusion av det som har hänt.
            </seg>
            <seg n="f571c6bd">
              Det var en passiv regering när detta förhandlades fram. Man svek.
              Det blev ett misslyckande. Man lät tjänstemän hantera förhandlingarna,
              och man reagerade över huvud taget inte från regeringen. Vi har
              också hört att det finns kritik från KU mot hur handläggningen
              har skötts av regeringen. Man passar när till och med vd:n för
              Svenskt Näringsliv och andra näringslivsföreträdare försöker få
              kontakt med regeringen i denna fråga. Man visar också här i dag
              i kammaren att detta handlar om näringslivspolitik. Varken infrastrukturministern
              eller näringsministern infinner sig dock här, utan man stannar
              hemma och passar.
            </seg>
            <seg n="335e7fba">
              Några svar på interpellanternas frågor får man inte. Regeringen
              har inget svar på hur man kan ställa upp för den här viktiga industrin
              och massor av jobb. Vad tänker regeringen göra för att hjälpa
              till i den här situationen, när konkurrensen så snedvrids? Pass,
              pass, pass!
            </seg>
            <seg n="ea2af83f">
              Jag slutar där, herr talman. Jag vet inte om jag kommer att hinna
              vara kvar till ministerns sista inlägg, så jag passar på att önska
              talman, minister och övriga ledamöter en god jul och ett gott
              nytt år.
            </seg>
          </u>
          <note type="speaker" n="441e84c8">
            Anf. 31 HANS HOFF (S):
          </note>
          <u who="hans_hoff_65a3e6" xml:id="i-9895ea1d10b5632d-2" n="13fb7f79">
            <seg n="650d5859">
              Herr talman! Vi har under årtionden haft socialdemokratiska regeringar
              som har kombinerat bättre miljö med att skapa många nya jobb genom
              miljöförbättringar. I dag har vi en regering som inte förmår det
              över huvud taget.
            </seg>
            <seg n="73b4f9c0">
              Svara också gärna på Isak Froms fråga! Jag hörde inte något svar
              på den från ministern. Delar hon sina regeringskollegers bedömning
              att det handlar om 20 000 jobb i Norrlands inland?
            </seg>
            <seg n="67790e91">
              Verktygslådan har ministern nämnt. Den är bra, men den är väldigt
              liten. Det handlar om tusentals båtar som i så fall ska byggas
              om, dessutom med någon teknik som inte finns, och det ska vara
              klart den 1 januari 2015.
            </seg>
            <seg n="47e5cd9f">
              Besluten i industrin tas här och nu. Ska företagsledningarna
              räkna med kostnadshöjningar på 1328 miljarder kronor i sina kalkyler?
              Om inte, hur mycket ska de då räkna med? Är det 0 kronor, 4 miljarder,
              10 miljarder eller 28 miljarder? De måste i dag ha besked så att
              de kan ta beslut om investeringar. Det går inte att vänta ett
              halvår eller ett år med detta.
            </seg>
            <seg n="375c5059">
              Bolagsskattesänkning talar ministern om. Ja, men det förutsätter
              ju att industrin tjänar pengar för att man ska betala skatt. Det
              gör de inte i dag. Med de här chockhöjningarna lär de definitivt
              inte tjäna några pengar.
            </seg>
            <seg n="068fc2be">
              Debatten handlar om halva Sveriges bruttonationalprodukt. Det
              är hälften av hela landets inkomster vi pratar om. Det handlar
              om tiotusentals jobb i industrin. Det handlar om Sveriges framtid,
              där vi ska satsa på jobb och miljö hand i hand.
            </seg>
            <seg n="fc2e7a22">
              Regeringen har inget svar att ge till de företagsledningar som
              den närmaste tiden beslutar om industrins framtid i Sverige.
            </seg>
            <seg n="60c5b5c2">
              Den finska regeringen har agerat och kommer att agera så att
              den finska exportindustrin klarar konkurrenskraften och miljökraven.
              I Finland agerar regeringen. I Sverige sover den uppenbarligen.
            </seg>
            <seg n="ac8236c2">
              Jag har bara en sak att säga, och det är god jul!
            </seg>
          </u>
          <note type="speaker" n="9743ad30">
            Anf. 32 PETER PERSSON (S):
          </note>
          <u who="peter_persson_cc6ba9" xml:id="i-4f5f1a702880ed31-1" n="c6ebf9d0">
            <seg n="ad82773d">
              Herr talman! Den sittande moderatledda regeringen brukar benämna
              sig själv som en jobbregering. Det de har lyckats med är bara
              att skapa ökad arbetslöshet. Vi lever i en permanent massarbetslöshet.
            </seg>
            <seg n="8c0c7235">
              Jag har tagit upp den allvarliga frågan kring hur svensk industri,
              och har särskilt belyst pappers- och massaindustrin, kommer att
              belastas. Lena Ek har inte talat om jobben. Raljant talar hon
              om en tidigare interpellationsdebatt, som handlade om skånsk sjukvård
              och människors hälsa i Skåne, beroende på att det är för små resurser
              och dålig organisation. Kan inte regeringen de mest elementära
              sambanden? Jobb via ekonomiska överskott ger resurser till att
              bedriva både en god miljöpolitik och en välfärdspolitik.
            </seg>
            <seg n="30225ca7">
              Vad alla vi interpellanter har talat om är den verklighet vi
              lever i. Det är den industriella miljö flera av oss har kommit
              ifrån som ger jobb och välfärd. Men sådana sammanhang är regeringen
              uppenbart oförmögen att se.
            </seg>
            <seg n="2ccf5826">
              Vid den här särskilda tiden på året, då alla blir lite mer vänliga
              och önskar varandra god jul, vill jag naturligtvis önska miljöministern
              och alla andra det. Samtidigt vill jag uttrycka en djup besvikelse
              över att finansministern i talarstolen här i går meddelade att
              han inte tror på tomten. Det var en oerhörd besvikelse att han
              först ger sig på arbetslösa, sjuka och pensionärer och nu också
              ger sig på barnen som längtar efter tomten. Jag önskar ändå alla
              god jul.
            </seg>
          </u>
          <note type="speaker" n="b3fa6e30">
            Anf. 33 MATILDA ERNKRANS (S):
          </note>
          <u who="matilda_ernkrans_60acbb" xml:id="i-29d4f40ef6b5e9d3-1" n="97e56f44">
            <seg n="f1bfbf68">
              Herr talman! Vad ska man säga efter det inlägget, Peter Persson?
            </seg>
            <seg n="0d1de108">
              Det jag tänkte säga var att miljöministern naturligtvis har rätt:
              Det har varit en lång tid för omställning för industrin, och de
              måste naturligtvis bära sitt ansvar. Det vi debatterar här i dag
              är att det har varit lika lång tid för den svenska regeringen.
              Vi menar att en regering som bestämmer sig för att klara både
              miljöomställningen och jobben också har haft tid på sig att med
              samverkan och samarbete hitta en klok väg i omställningen. Vi
              menar att den sittande regeringen inte har tagit det ansvaret.
            </seg>
            <seg n="85f37242">
              Det är den kritiken vi riktar här i dag. Jag tycker att den nuvarande
              regeringen borde ta till sig av den kritiken.
            </seg>
            <seg n="78cf4613">
              Jag nöjer mig med det och sparar mina god-jul-önskningar till
              lite senare i eftermiddag, eftersom vi ska fortsätta att debattera
              andra viktiga frågor.
            </seg>
          </u>
          <note type="speaker" n="b2ffb1b2">
            Anf. 34 ISAK FROM (S):
          </note>
          <u who="isak_from_0325ff" xml:id="i-551e1cd7fa5dfd71-1" n="43a2d2d4">
            <seg n="85e5e1eb">
              Herr talman! Miljöministern pratar om långa ledtider. Ja, vi
              kanske har haft förhoppningen att vi ska kunna ställa om. Men
              efter sex år med borgerlig regering börjar vi bli lite tveksamma.
              År 2015, när de nya kraven kommer att införas, kommer det att
              skapas några nya jobb till följd av det? Vi hoppas naturligtvis
              på det det är helt nödvändigt.
            </seg>
            <seg n="a6905251">
              När vi talar om tro, tror vi ändå på att den svenska industrin
              ska klara det här. Men då tror vi att det krävs krafttag från
              politiken, och förmodligen krävs det också ett regeringsskifte.
              Jag ser ingenting här i dag som skulle kunna mildra effekterna
              för SCA Kraftliner i Obbola eller för Rönnskärsverken.
            </seg>
            <seg n="8dda5a75">
              Samtidigt med det här har regeringen tagit beslut om att höja
              banavgifterna. Vi har haft tron att vi ska kunna fortsätta att
              bygga ut järnvägen. I dag har vi stora kapacitetsproblem. Vi har
              även stora problem med att det råkar vara vinter i det här landet.
              Men vi har inte underhåll som är anpassat för ett vinterklimat,
              vilket gör att många tåg står i dagsläget, vilket gör att industrin
              inte heller kan räkna med att kunna ta tåget.
            </seg>
            <seg n="c9321fec">
              Dessutom har vi en statsminister som har slagit i sista spiken
              i kistan för Norrbotniabanan. Det gör inte heller att tron på
              industrin för industriföretagarna blir bättre.
            </seg>
            <seg n="8eb57958">
              Jag hoppas att miljöministern i sitt sista inlägg besvarar min
              tidigare fråga. Vad kommer att hända med jobben i Norrlands inland?
              I dagsläget har vi stora varsel inom träindustrin i Norrlands
              inland, men det är långt mycket mindre än 20 000 jobb som infrastrukturministern
              och handelsministern pratar om. Hur diskuterar man den här frågan
              i regeringen? Har man ingen gemensam syn på detta?
            </seg>
          </u>
          <note type="speaker" n="3bde56da">
            Anf. 35 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-3" n="cef520c3">
            <seg n="504342fa">
              Herr talman! Jag tror att vi är överens om att principen om att
              förorenaren betalar ska fortsätta att stå stark i Sverige. Jag
              tror att vi är överens om att det är viktigt att de miljöregler
              vi ska ha beslutas i god tid och helst beslutas i globala överenskommelser.
            </seg>
            <seg n="6bed7760">
              Nu har vi precis en sådan på plats, på ett område med oerhört
              allvarliga risker. Vi pratar om 50 000 för tidiga dödsfall i Europa
              per år, mina vänner, för att inte tala om sjukskrivningar, mänskligt
              lidande, sämre livskvalitet och allergier som följer med i denna
              situation. Vi pratar om att sjöfartens utsläpp kommer att överskrida
              samtliga landbaserade utsläpp 2020. Lastbilar, personbilar och
              alla transportslag jobbar med att förbättra sin teknik och bli
              mer miljövänliga. Det måste också sjöfarten göra. Jag vill att
              vi ska ha en stark och tydlig sjöfartsnäring i detta land. Jag
              vill att vi ska ha en tydlig, stark och konkurrenskraftig träindustri
              och stålindustri.
            </seg>
            <seg n="5e3dc58e">
              Men vi får inte hantera de här frågorna som de som var emot elektrifiering
              eller emot digitalisering gjorde. Det handlar om innovation, forskning
              och utveckling.
            </seg>
            <seg n="8c3eb2de">
              Regeringen lägger 22 miljarder på att sänka bolagsskatten för
              att skapa ett bättre näringsklimat och 12 miljarder mer i forskningspengar
              för att ge möjlighet att utveckla innovationsstrategier, och jag
              kan hålla på länge och räkna upp vad som finns i den här verktygslådan.
            </seg>
            <seg n="46c501a5">
              Socialdemokraterna väljer i det läget att gå emot den enda globala,
              i tid hanterade och beslutade ordningen som finns när det gäller
              de här oerhört allvarliga miljö- och hälsoeffekterna.
            </seg>
            <seg n="f8ee789d">
              Vi har dessutom ett historiskt stort, strategiskt paket när det
              gäller infrastruktursatsningar.
            </seg>
            <seg n="29d201ff">
              Ni kommer att behöva bilda regering med ett miljöparti som straffbeskattar
              landsbygden med 50 miljarder i sin budget, och vi har i den här
              debatten inte hört ett ord om några socialdemokratiska satsningar
              i skuggbudgeten. Men det blir nog fler interpellationsdebatter,
              och jag ser fram emot dem.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="86d6bc6b">
            7 § Svar på interpellation 2012/13:126 om förgiftade havsbottnar
          </note>
          <note type="speaker" n="ea751a74">
            Anf. 36 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-4" n="cef520c3">
            <seg n="befa6c6b">
              Herr talman! Christina Karlsson har frågat mig vilken strategi
              jag har när det gäller att undersöka och komma till rätta med
              förgiftade havsbottnar längs Västernorrlandskusten.
            </seg>
            <seg n="6fda3f69">
              Flera myndigheter är inblandade i arbetet med att kartlägga och
              åtgärda förorenade havsbottnar. Naturvårdsverket och Havs- och
              vattenmyndigheten ansvarar för den samordnade miljöövervakningen.
              Övervakningen är uppdelad i en nationell del och en regional del
              under länsstyrelserna. Länsstyrelsernas del finansieras delvis
              av medel från miljöövervakningsanslaget.
            </seg>
            <seg n="b103e439">
              Vad gäller det statliga bidraget för efterbehandling av förorenade
              områden ansvarar Naturvårdsverket för att samordna, prioritera
              och administrera det. Länsstyrelserna ansvarar för att identifiera
              förorenade områden inom länet. Det stora flertalet av Västernorrlands
              20 högst prioriterade områden med stora risker för föroreningsspridning
              ligger inom de kustnära kommunerna. Vid samtliga dessa områden
              pågår någon form av utredning eller efterbehandlingsåtgärd. Ungefär
              hälften av dessa områden omfattar även förorenade sediment.
            </seg>
            <seg n="8c7f0056">
              Anslaget Åtgärder för havs- och vattenmiljö är ett anslag som
              ska användas för insatser för att förbättra, bevara och skydda
              havs- och vattenmiljöer. Medlen används bland annat för kalkning,
              vattenförvaltning, fiskevård och åtgärder som ska syfta till att
              förbättra havsmiljön.
            </seg>
            <seg n="adcf8bf6">
              Utöver de insatser som således redan pågår inom miljöövervakning,
              havsmiljöarbete och sanering av förorenade områden är jag övertygad
              om att berörda myndigheter ser allvarligt på situationen och kommer
              att hitta lösningar för ytterligare undersökningar och åtgärder.
            </seg>
            <seg n="f0effb31">
              Jag vill i sammanhanget klargöra läget när det gäller Christina
              Karlssons beskrivning att anslaget till havsmiljöarbetet har minskat
              och att det i sin tur skulle ha minskat länsstyrelsens möjligheter
              till undersökning av förekomsten av miljögifter. Anslaget är nu
              tillbaka på den nivå, omkring en halv miljard kronor, som det
              låg på före den kraftiga ökning som skedde av särskilda skäl under
              ett enskilt år, 2012. I budgetpropositionen föreslås att anslaget
              bibehålls de kommande åren, vilket ger en långsiktig säkerhet
              som underlättar för både länsstyrelser och Havs- och vattenmyndigheten
              i deras planering.
            </seg>
            <seg n="f4c39038">
              Jag kan försäkra Christina Karlsson om att vår ambition för havsmiljöpolitiken
              inte har sänkts. Vi har nu också en särskild myndighet etablerad
              med ansvar för att genomföra en sammanhållen svensk politik för
              hav och vatten, med målet att havet och dess resurser ska utnyttjas
              på ett hållbart sätt och så att livet i havet bevaras.
            </seg>
          </u>
          <note type="speaker" n="3b8aadb3">
            Anf. 37 CHRISTINA KARLSSON (S):
          </note>
          <u who="unknown" xml:id="i-efe558e27e4cbd4a-0" n="3801eb42">
            <seg n="b60001e8">
              Herr talman! Tack för svaret, miljöministern! När jag lyssnar
              till miljöministerns svar hör jag väldigt många ord, men jag vet
              inte om jag blir så mycket klokare. Jag tror att jag försöker
              ta det från början.
            </seg>
            <seg n="801cd02c">
              Vi är alla mycket väl medvetna om de problem som finns när det
              gäller tidigare utsläpp från våra tunga industrier. Längs Västernorrlands
              kust finns ansamlingar av ämnen som anses vara något av de giftigaste
              som människan har skapat. Det handlar bland annat om PCB och DDT.
              Det finns också tungmetaller som kvicksilver och bly och olika
              typer av dioxiner.
            </seg>
            <seg n="1dd1ae0b">
              När jag läser om hur dessa ämnen kan påverka oss människor blir
              jag allvarligt bekymrad. Forskningen har visat att de aktuella
              ämnena är hormonstörande. De kan orsaka lägre födslovikt hos barn.
              Och nyligen har man också sett andra samband, till exempel mellan
              fetma och diabetes och miljögifter.
            </seg>
            <seg n="00a26005">
              Länsstyrelsen i Västernorrland har under ett antal år undersökt
              dessa fiberansamlingar på ett tjugotal platser längs kuststräckan.
              Man har samverkat med SGU och hittat former för att använda deras
              undersökningsfartyg, och man har hittat gifter nästan överallt
              där man har letat. Halterna har varierat, och i vissa fall har
              man hittat gifter på helt oväntade platser. Experter har uttryckt
              förvåning över att de uppenbarligen har spridit sig mer och kanske
              på ett annat sätt än vi tidigare har trott.
            </seg>
            <seg n="807ff706">
              Detta är naturligtvis oerhört bekymmersamt, för om dessa gifter
              finns i en mängd, i en omfattning och på platser som vi inte riktigt
              vet blir det oerhört svårt att motverka att de sprids och att
              vidta riktiga åtgärder.
            </seg>
            <seg n="ef549f4a">
              Dessutom har det nyligen visat sig att havsörnarna längs våra
              kuster bär på mycket högre halter av miljögifter än någon annanstans
              i landet. Det handlar i princip om nivåer som man såg för 40 år
              sedan när arten stod på gränsen till utrotning. Det är inte svårt
              att se kopplingen mellan de giftiga fiberbankarna, där de fiskar
              och fåglar simmar som senare ska bli havsörnens mat. Även om människor
              inte konsumerar fisk i samma utsträckning som en havsörn tycker
              jag att det finns starka skäl att undersöka detta vidare. Vi behöver
              få svar på hur dessa gifter sprids i näringskedjan. Blotta misstanken
              att detta skulle kunna påverka oss människor borde räcka för att
              det ska vara mycket högt prioriterat.
            </seg>
            <seg n="faad4ef9">
              Av den här anledningen blev jag oerhört förvånad i höstas när
              jag fick klart för mig att länsstyrelsen fått nej på sin ansökan
              om medel för att kunna utreda detta ytterligare. Den enda rimliga
              förklaring jag kan tänka mig är att det finns någon annan strategi,
              möjligen mer omfattande, eftersom detta sannolikt inte enbart
              berör Västernorrland utan kanske hela Norrlandskusten.
            </seg>
            <seg n="1a223772">
              När miljöministern besökte Sundsvall uttryckte hon att hon var
              förfärad över situationen. Det skulle vara intressant om miljöministern
              kunde redogöra för vilken strategi hon tänker sig för att vi snabbt
              och effektivt ska kunna få kunskaper om detta.
            </seg>
            <seg n="b6db06fb">
              Jag tror faktiskt inte att invånarna i Västernorrland är särskilt
              intresserade av att höra en debatt om hur medel flyttas mellan
              olika anslagsområden i en statsbudget och vilken myndighet som
              är ansvarig för det ena eller andra. Man vill helt enkelt veta
              vad miljöministern gör åt den här situationen.
            </seg>
          </u>
          <note type="speaker" n="22a99281">
            Anf. 38 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-5" n="cef520c3">
            <seg n="c025dfd3">
              Herr talman! Jag skulle vilja tacka för den här interpellationen.
              Det är ett mycket viktigt ämne som berör de människor som bor
              i de här områdena i vardagen.
            </seg>
            <seg n="3d378105">
              Därför är det mycket bra att vi har den stora Havs- och vattenmyndigheten
              som har ett överordnat ansvar för detta. När det gäller sanering
              av de här områdena sätter Naturvårdsverket nu i gång med sin samordnande
              uppgift. Det är många myndigheter som behöver finnas med i det
              här arbetet. De har precis satt i gång detta, och det är bra.
            </seg>
            <seg n="807366c9">
              I 15 av de högst prioriterade områdena i Västernorrland pågår
              åtgärder, och i mer än 30 områden pågår utredningar och förberedelser
              för åtgärder. I storleksordningen 18 av Västernorrlands 20 högst
              prioriterade områden med stora risker för föroreningsspridning
              ligger i kustnära kommuner. I samtliga av de här områdena pågår
              någon form av utredning eller efterbehandlingsåtgärd. Hälften
              av de här områdena omfattar även förorenade sediment, som nämndes
              särskilt.
            </seg>
            <seg n="0f044b58">
              I många av de här prioriterade områdena i Västernorrland finns
              ett ansvar för föroreningarna, det vill säga hos dem som har släppt
              ut detta. Det är ett särskilt problem när det kanske är företag
              som är nedlagda, har slutat med sin verksamhet eller flyttat.
              Men så är det inte alltid. Det är också viktigt att se till att
              förorenaren tar ansvar för sina föroreningar. Det är också någonting
              som Länsstyrelsen i Västernorrland håller på med. De här utredningarna
              och åtgärderna drivs genom länsstyrelsens tillsynsarbete. Länsstyrelsen
              har fått statliga medel för både direkt tillsyn och specifika
              tillsynsprojekt, och en del av dem har också koppling till förorenade
              havssediment.
            </seg>
            <seg n="3da32000">
              Det här innebär sammantaget att de myndigheter som vi har i det
              här landet som har ett övervaknings-, tillsyns- och åtgärdsansvar
              nu har satt i gång ett arbete för att se exakt vad man kan göra
              och hur det här ser ut. I många fall är också ett saneringsarbete
              påbörjat.
            </seg>
          </u>
          <note type="speaker" n="e0aee4ea">
            Anf. 39 CHRISTINA KARLSSON (S):
          </note>
          <u who="unknown" xml:id="i-efe558e27e4cbd4a-1" n="3801eb42">
            <seg n="0de51f7e">
              Herr talman! Jag är väldigt intresserad av folkhälsa. Många gånger
              när folkhälsa diskuteras handlar det om kost, motion och levnadsvanor
              i stort. Det är självklart viktiga faktorer, men det är inte så
              ofta som vi diskuterar folkhälsa samtidigt som vi diskuterar miljö-
              och jordbruksutskottets frågor. Ändå hänger detta intimt samman.
              God hälsa avgörs av att några grundläggande förutsättningar är
              uppfyllda. Till dem hör ren luft, rent vatten och giftfri mat
              och miljö.
            </seg>
            <seg n="2e85240e">
              Det var glädjande att höra om miljöministerns folkhälsoengagemang
              i den förra debatten. Jag har uppfattat att miljöministern har
              ett brinnande och stort engagemang just för detta med en kemikalie-
              och giftfri miljö. Det är glädjande att ministern framgångsrikt
              arbetar till exempel med frågan om bisfenol A.
            </seg>
            <seg n="c01a7006">
              Nu är det uppenbart att de gifter som finns i dessa havsbottnar
              utanför vår kust sprids på ett sådant sätt att vi inte har fullständig
              kontroll på läget. Vi vet inte heller säkert hur de sprids uppåt
              i näringskedjan. Dessa miljögifter måste man kunna uppfatta som
              lika farliga för människor och djur som till exempel bisfenol
              A. Det är i alla fall min uppfattning.
            </seg>
            <seg n="f1d7548b">
              Vårt län är kanske lite extra komplicerat eftersom vi har landhöjningen
              som påverkar havsbotten på sitt sätt. Det sker kanske inte i andra
              områden där landhöjningen inte är lika påtaglig. Vi har också
              på senare tid sett skred, till exempel i nedre delen av Ångermanälven.
              Sådana här saker påverkar bottensedimenten, och man kan anta att
              det med ett förändrat klimat blir fråga om fler skred i framtiden.
            </seg>
            <seg n="6a107e1e">
              Enligt min mening är det av största vikt att vi snarast får klart
              för oss hur tillståndet är och vilka åtgärder som behöver vidtas.
              Det här skapar oro bland oss som bor i länet, och det skapar oro
              att det inte går att få klara besked. Folk funderar, kanske särskilt
              efter den mediebevakning som har pågått under hösten, på om det
              till exempel är säkert för barnen att äta den abborre som man
              har fiskat i havet eller om man borde undvika det på vissa platser.
            </seg>
            <seg n="07592365">
              I sitt skriftliga svar till mig skriver miljöministern så här:
              Utöver de insatser som således redan pågår inom miljöövervakning,
              havsmiljöarbete och sanering av förorenade områden är jag övertygad
              om att berörda myndigheter ser allvarligt på situationen och kommer
              att hitta lösningar för ytterligare undersökningar.
            </seg>
            <seg n="390dc6e3">
              Jag har stort förtroende för våra myndigheter. De gör det bästa
              de kan utifrån det uppdrag och de medel som de får. Men det känns
              inte rimligt att ministern bara hänvisar till myndigheternas ansvar
              när myndigheterna sedan inte får anslag för de åtgärder som de
              anser är nödvändiga att utföra. Ytterst ansvarig är ju ändå alltid
              miljöministern. Därför vill jag fråga: Kan miljöministern garantera
              att dessa gifter, som vi inte har klart för oss hur de sprids
              i näringskedjan, inte på något sätt påverkar människorna som bor
              längs Västernorrlandskusten?
            </seg>
          </u>
          <note type="speaker" n="d7dbba49">
            Anf. 40 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-6" n="cef520c3">
            <seg n="60a19bf7">
              Herr talman! Det här är väldigt allvarliga frågor, och de visar
              vikten av att vi har en stark miljölagstiftning i Sverige, särskilt
              när det handlar om tillståndsgivningen för verksamheter som hanterar
              farliga kemikalier.
            </seg>
            <seg n="6e5c5b5d">
              Nu har vi en situation inom Västernorrlands län och särskilt
              längs kusten där det finns många områden som är utpekade för misstänkta
              giftutsläpp. Det pågår en intensiv verksamhet för att se var det
              är, vilka gifter det handlar om och vilken påverkan de har. Arbetet
              försvåras naturligtvis av klimateffekterna och av landhöjningen.
              Det är alldeles rätt, jag håller helt med om det.
            </seg>
            <seg n="44f80443">
              Det vi kan göra är att se till att våra expertmyndigheter för
              det första försöker att titta på vad det egentligen handlar om.
              Havs- och vattenmyndigheten har det uppdraget och har ett anslag
              på ungefär en halv miljard. Naturvårdsverket har också ett ansvar
              för att samordna de myndigheter som arbetar med andra aspekter
              av de här frågorna och har precis påbörjat detta. Länsstyrelsen
              har en pågående kartläggning av områdena.
            </seg>
            <seg n="9cecc536">
              Jag tror att det kommer att komma fram ganska allvarliga resultat
              av länsstyrelsens stora undersökning av havsbottnar. Rapporten
              kommer om inte alltför lång tid. Särskilt bekymmersamt tycker
              jag att det är att man kan anta att den kommer att visa att det
              finns högre halter av DDT och PCB än vad man har trott. Att det
              finns höga halter av kvicksilver har varit känt sedan tidigare,
              och det i sig är naturligtvis allvarligt.
            </seg>
            <seg n="a212f9ce">
              Tidigare har man bedömt att de här gifterna ligger stilla på
              bankarna och att det inte sker någon urlakning i och med att det
              lagras nya sediment ovanpå fiberbankarna. Men de absolut senaste
              rönen visar att det möjligen kan vara så att gasbildning som uppstår
              i bankarna gör att gifterna frigörs. Det finns undersökningar
              där man tittar på äggen hos havsörnar, och det finns i olika vetenskapliga
              sammanhang forskningsprojekt som adresserar de här problemen.
            </seg>
            <seg n="d581c207">
              Det vi kan göra är att se till att man för de områden som utpekas
              som allvarligast drabbade försöker hitta åtgärdsprogram. Jag har
              alldeles nyss redogjort för att det för de allvarligaste kategorierna
              just nu pågår mycket arbete. Det är naturligtvis otroligt viktigt.
            </seg>
            <seg n="27f5062e">
              Jag kan inte nu uttala mig om resultatet av de olika undersökningarna.
              För att kunna åtgärda misstänkta allvarliga miljöproblem är steg
              ett att man skaffar sig kunskap om hur det ser ut och att åtgärdsprogrammen
              sätts i gång på de ställen där man redan vet att problemen finns.
              Så är det i Västernorrland, eftersom det pågår arbete i 15 av
              de högst prioriterade områdena. I 30 områden pågår utredningar
              och förberedelse. Där är vi alltså på väg, och så får vi försöka
              göra det här så gott det går.
            </seg>
            <seg n="5763f3d1">
              Grunden är att det måste finnas en samordnad kunskap, eftersom
              det har visat sig att det man trodde förut kanske inte stämmer
              då bankarna beter sig på ett annat sätt. Det är någonting som
              är ganska nytt.
            </seg>
          </u>
          <note type="speaker" n="ce00898f">
            Anf. 41 CHRISTINA KARLSSON (S):
          </note>
          <u who="unknown" xml:id="i-efe558e27e4cbd4a-2" n="3801eb42">
            <seg n="7b217b62">
              Herr talman! Det är bra att miljöministern är medveten om den
              här nya kunskapen. Det arbete som pågår är naturligtvis oerhört
              värdefullt, men det är också viktigt att det får fortsätta, för
              vi måste skaffa oss mer kunskap om detta. Som jag sade tidigare
              är det då bekymmersamt att länsstyrelsen inte får anslag för att
              fortsätta med detta arbete.
            </seg>
            <seg n="3c282631">
              Jag konstaterar också att miljöministern inte riktigt svarade
              på frågan om det här med påverkan på människor.
            </seg>
            <seg n="02406f63">
              Vi kan konstatera att det finns en riklig förekomst av miljögifter
              i havsbottnarna längs med kusten där jag bor. Det har inte gjorts
              några större undersökningar om påverkan på människor, förutom
              någon punktundersökning av dioxin vid ett sågverksområde i Marieberg
              i Kramfors.
            </seg>
            <seg n="1f2775c9">
              Trots att färska analyser av vattenmiljön och ägg från toppkonsumenter
              som havsörn tyder på att Västernorrlandskusten är ett av de allra
              värst drabbade områdena i landet vet vi nästan ingenting om hur
              de som bor i länet påverkas av gifterna. Naturhistoriska riksmuseet
              och Livsmedelsverket har tagit prover på fisk, bland annat i Gaviksfjärden
              söder om Örnsköldsvik, som inte visar på anmärkningsvärt höga
              gifthalter men som visar att halten av dioxin är högre i både
              Bottenhavet och Bottenviken än i Östersjön. Sammantaget behövs
              det mer resurser för att ta reda på vad de gamla miljösynderna
              betyder för människor och djur i Västernorrland.
            </seg>
            <seg n="6c27c668">
              Vi måste få klart för oss vad som händer och hur dessa gifter
              sprids i näringskedjan, och ytterst ansvarig är miljöministern.
              Till lokal tv sade miljöministern i höstas att hon skulle göra
              allt hon kunde för att hjälpa till då detta gjorde henne så förfärad.
              Därför blir min sista fråga: Vad kan miljöministern göra, och
              vad har hon rent konkret gjort efter detta uttalande?
            </seg>
          </u>
          <note type="speaker" n="b068c388">
            Anf. 42 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-7" n="cef520c3">
            <seg n="fc0ce88c">
              Herr talman! Jag tror att Christina Karlsson och jag är lika
              bekymrade. Under senare tid har vi varit i kontakt med Naturvårdsverket
              om hur samordningen av miljöövervakningen fungerar, att Havs-
              och vattenmyndigheten arbetar som det är tänkt med dessa undersökningar,
              ser på tillståndet och vad man kan göra för att åtgärda det. Här
              ingår även Naturhistoriska riksmuseet och naturligtvis Länsstyrelsen
              i Västernorrland, som har en mycket viktig funktion i detta sammanhang.
              Dessutom har Livsmedelsverket ett stort ansvar liksom Socialstyrelsen
              och Kemikalieinspektionen. Ansvaret för att så snart som möjligt
              samordna åsikter, kunskap och förslag på åtgärder från de olika
              myndigheterna har Naturvårdsverket, och de har påbörjat det arbetet.
            </seg>
            <seg n="af310988">
              Innan man kan besluta om åtgärder är det viktigt att ha klart
              för sig varför sambanden inte verkar fungera som man trott att
              de skulle göra, varför bankarna beter sig på ett annat sätt än
              man trodde att de skulle göra och varför halterna är högre i dessa
              områden än i resten av Östersjön. En del kunskap finns, men vi
              måste få mer kunskap om de nya sambanden för att veta vilka åtgärder
              vi behöver vidta. Det är fråga om stora områden med havsströmmar
              och landhöjning. Klimateffekten berör också vatten. Dessutom har
              vi de stora regn som framöver kommer att komma mer frekvent och
              som vi planerar för. Regnen kommer även om vi satsar allt på att
              nå tvågradersmålet när det gäller klimatet.
            </seg>
            <seg n="7fb807b0">
              I det här läget har vi gjort vad som kan göras. Vi får återkomma
              till denna diskussion när vi ser resultatet av underökningen.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="ebbd3ca4">
            8 § Svar på interpellation 2012/13:127 om lokalt klimatarbete
          </note>
          <note type="speaker" n="52651895">
            Anf. 43 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-8" n="cef520c3">
            <seg n="c5915fcf">
              Herr talman! Ärade ledamöter och åhörare! Matilda Ernkrans har
              frågat mig om min inställning till Socialdemokraternas förslag
              till ett klimatinnovationsprogram.
            </seg>
            <seg n="9673cd71">
              Miljöteknik och miljöinnovationer är oerhört viktiga och nödvändiga
              för att snabbt och effektivt uppnå generationsmålet och miljökvalitetsmålen.
              Behovet av samordning och dialog mellan politikområden är centralt.
              Tyvärr förmådde Socialdemokraterna aldrig åstadkomma detta under
              sin tid vid makten. Klimpbidragen kännetecknades av bristande
              träffsäkerhet och bidrog egentligen inte till utveckling av ny
              teknik. I stället blev det ofta fråga om satsningar på befintliga
              och redan planerade eller till och med igångsatta projekt.
            </seg>
            <seg n="7bc0a075">
              Konjunkturinstitutet har ifrågasatt tidigare investeringsstöd,
              som de menar har varit behäftade med höga administrativa kostnader
              och incitamentsproblem. Egentligen vet vi inte om de uppgivna
              utsläppsminskningarna faktiskt har uppnåtts. Klimp riskerade dessutom
              att gå till redan lönsamma åtgärder, och en stor del av stödet
              gick till anläggningar som omfattas av EU:s handel med utsläppsrätter
              och till sådant som har incitament att gå ifrån fossilbränslen
              även utan Klimppengar.
            </seg>
            <seg n="8c851106">
              I januari 2013 lämnar Naturvårdsverket en ny utvärdering av investeringsprogrammen
              Klimp och LIP till regeringen, inklusive en miljöekonomisk utvärdering
              av de slutliga resultaten av de genomförda programmen. Jag ser
              verkligen fram emot att se vad de kommer fram till. Under tiden
              arbetar regeringen målmedvetet med denna fråga för att på ett
              bättre sätt åstadkomma mesta möjliga utsläppsminskning för varje
              investerad skattekrona. Låt mig redovisa några exempel på vad
              vi gör.
            </seg>
            <seg n="77c20ca9">
              För drygt ett år sedan presenterade regeringen en ny miljöteknikstrategi.
              Strategin tar ett samlat grepp över de fyra politikområdena miljö,
              näring, handel och bistånd och omfattar 400 miljoner kronor fördelat
              med 100 miljoner kronor per år under perioden 20112014. Inom ramen
              för strategin har regeringen gett uppdrag till myndigheter inom
              områden där det identifierats särskilda behov, till exempel inom
              teknik- och innovationsupphandling.
            </seg>
            <seg n="41761921">
              Regeringen presenterade nyligen den nationella innovationsstrategin
              för att stärka Sveriges ledande position vad gäller innovationsklimat
              och innovationsförmåga. Strategin tar sin utgångspunkt i de globala
              samhällsutmaningarna där miljö- och klimatfrågan är central. Det
              sker med bas i de miljöer kring hållbar stadsutveckling och hållbart
              samhällsbyggande som utvecklats på flera håll i Sverige.
            </seg>
            <seg n="b34e5a47">
              I budgetpropositionen för 2013 föreslår regeringen ökade anslag
              för forskning och innovation inom energiområdet. Under perioden
              20132015 kommer anslaget att ligga på omkring 1 300 miljoner kronor
              årligen. Från 2016 höjs anslaget till ca 1 400 miljoner kronor
              årligen. Det finns sedan tidigare anslag hos bland annat Energimyndigheten
              som kan användas för insatser som berör klimatinnovationer inom
              energiområdet.
            </seg>
            <seg n="fc618a14">
              I propositionen föreslår regeringen även en förlängning och förstärkning
              av stödet för utökad produktion, distribution och användning av
              biogas. Detta gäller också avseende stödet för investering i solceller
              genom att ytterligare 210 miljoner kronor tillförs det ändamålet.
            </seg>
            <seg n="86976410">
              Samtliga länsstyrelser har sedan 2008 i uppdrag att utveckla
              regionala klimat- och energistrategier. De ska strategiskt samordna
              insatser och åtgärder i bred samverkan i länet för att förverkliga
              regeringens politik för minskad klimatpåverkan på regional och
              lokal nivå. För att stärka länsstyrelsernas arbete med de regionala
              klimat- och energistrategierna har regeringen tillfört 30 miljoner
              årligen.
            </seg>
            <seg n="e1440761">
              Som ett led i energiomställningen och arbetet för att nå det
              svenska klimatmålet stöder regeringen, via Statens energimyndighet,
              sedan 2010 svenska kommuners och landstings strategiska arbete
              med energieffektivisering med drygt 100 miljoner. Nära kopplat
              till detta drivs även programmet Uthållig kommun, som sedan 2011
              har ett tydligare fokus på att bland annat stärka svenska kommuners
              arbete med grön näringslivsutveckling. Genom statligt stöd på
              närmare 140 miljoner årligen erbjuder alla svenska kommuner klimat-
              och energirådgivning till hushåll, företag och andra organisationer.
            </seg>
            <seg n="ab975607">
              Av dessa exempel, denna ganska långa lista, framgår att regeringen
              arbetar på bred front med innovationer inom klimat- och miljöområdet
              för att snabbare och effektivare uppnå generationsmålet och miljökvalitetsmålen
              och därmed bidra till såväl export som arbetstillfällen och en
              grön ekonomi.
            </seg>
          </u>
          <note type="speaker" n="64968954">
            Anf. 44 MATILDA ERNKRANS (S):
          </note>
          <u who="matilda_ernkrans_60acbb" xml:id="i-cb897daef80c8688-0" n="97e56f44" next="i-79a3b7498067aff2-0">
            <seg n="e16cde64">
              Herr talman! Jag vill tacka miljöminister Lena Ek för det långa
              svaret på min interpellation. För några dagar sedan debatterade
              riksdagen Lena Eks miljöbudget. Det hade varit intressant om ministern
              kunnat delta i den debatten. Då hade vi kunnat få en bredare miljöbudgetdebatt.
              Utifrån den debatten kan jag konstatera att det finns tre partier
              Socialdemokraterna, Vänsterpartiet och Miljöpartiet som är överens
              om att miljöbudgeten behöver öka för att vi ska kunna ta oss an
              framtidens utmaningar, och det finns fyra partier Moderaterna,
              Centerpartiet, Folkpartiet och Kristdemokraterna som är överens
              om att den behöver minska.
            </seg>
            <seg n="0548a7f3">
              Jag tycker att det är beklagligt, speciellt när vi vet hur verkligheten
              ser ut. Vi har en arbetslöshet som närmar sig 8 procent. Vi har
              ett miljötillstånd som vi inte kan vara nöjda med när endast två
              av 16 miljömål kommer att nås. Naturvårdsverket har utvärderat
              och konstaterat att det svenska klimatmålet inte kommer att nås.
            </seg>
            <seg n="c2ebd0fe">
              Det känns som om den nuvarande regeringen skulle behöva lite
              inspiration och säga ja till spännande, progressiva, framtidsinriktade
              idéer som både minskar utsläppen och kan skapa nya jobb, inte
              minst inom exportindustrin.
            </seg>
            <seg n="dfa7cb28">
              Jag blir lite fundersam över Lena Eks svar. Hon lägger väldigt
              stor vikt vid att beskriva gamla Klimpprogram. Alliansregeringen
              är nu inne på sitt sjunde år, och jag vet inte varför hon lägger
              så stor vikt vid att beskriva gamla Klimpprogram, gamla investeringsprogram.
              Den vikten lägger inte vi socialdemokrater på dem.
            </seg>
            <seg n="38c02160">
              Jag vet inte hur Centerpartiet och den borgerliga regeringen
              gör när de politikutvecklar, men vi socialdemokrater gör i alla
              fall så att vi tittar på sådant som vi ser har fungerat tidigare.
              Vi lär av historien och bygger ny politik för framtiden. Vi tycker
              att vi kan hämta inspiration från de tidigare klimatinvesteringsprogrammen,
              där vi tydligt ser att investeringar skapar investeringar. Ungefär
              1,8 miljarder i stöd gav i slutändan 8 miljarder i investeringar.
              Det är en rätt bra utväxling.
            </seg>
            <seg n="79b35099">
              Vi kan också hämta inspiration av att stödja det lokala engagemanget.
              Där finns nya, spännande idéer, och där kan man se drivkraften
              i att flytta fram positionerna när det gäller miljöarbetet, eftersom
              man där lever i miljöförstöringen.
            </seg>
            <seg n="4e6df13c">
              Vi kunde se att vi minskade utsläppen med två miljoner ton årligen.
              Utifrån det har vi lagt fram ett helt nytt framtidsinriktat förslag
              där vi fokuserar på klimatinnovationer. Vi säger att företag,
              kommuner och andra aktörer kan söka detta. En myndighet ska kunna
              avgöra vilka som får stöd. Man får lägga in 50 procent själv,
              och staten skulle kunna gå in med 50 procent.
            </seg>
            <seg n="407f7488">
              Detta är ett nytt, framtidsinriktat investeringsprogram byggt
              på lokal innovationskraft som jag tror att regeringen skulle kunna
              tjäna på att vara öppen för. Det skulle minska våra utsläpp och
              också skapa nya jobb. Det är någonting som Sverige behöver.
            </seg>
          </u>
          <note n="23b3581b">
            Anf. 45 ANITA BRODÉN (FP):
          </note>
          <u who="matilda_ernkrans_60acbb" xml:id="i-79a3b7498067aff2-0" n="97e56f44" prev="i-cb897daef80c8688-0">
            <seg n="c365ade2">
              Herr talman! Det är en viktig fråga som vi debatterar här i dag.
              Det är oerhört värdefullt att ministern nu får ett unikt tillfälle
              att redovisa regeringens satsningar på detta område.
            </seg>
            <seg n="df311aea">
              Matilda Ernkrans nämnde att vi förra veckan hade en miljödebatt
              här i kammaren. Det var en frejdig och frisk debatt där miljöbudgeten
              givetvis diskuterades. Eftersom miljöbudgeten kom upp hade jag
              i det sammanhanget tillfälle att redovisa den S-ledda regeringens
              senaste sex år vid makten och också alliansregeringens sex år.
            </seg>
            <seg n="df592dc4">
              Jag kunde konstatera när jag läste upp vad miljöbudgeten innehöll
              ekonomiskt att det då handlade om från 1,7 miljarder, 2,2 miljarder,
              och att det sakteliga ökade till 34 miljarder. Det var inte imponerande.
              Jag kunde samtidigt läsa upp alliansregeringens miljöbudget. Det
              handlade om runt 5 miljarder årligen. Det är viktigt att vi påminner
              varandra om den faktabilden så att den blir mer rättvisande.
            </seg>
            <seg n="5d12e583">
              Det är viktigt att ändå beröra Klimpprojektet. Det nämns att
              det är historia nu. Vi som har suttit med i miljö- och jordbruksutskottet
              ett antal år har fått uppleva att det har återupprepats. Varje
              år har man motionerat och velat återinföra Klimp utom i år. Jag
              tror inte att det var någon motion detta år. Det uppmärksammade
              jag.
            </seg>
            <seg n="3ffb0fdb">
              Det är ändå viktigt att vi påminner varandra. Miljöministern
              nämnde att Konjunkturinstitutet har utvärderat. Det är kalla fakta
              som gäller därifrån. Man säger att resultatet var att man i tre
              av elva åtgärdsprogram kunde konstatera ett positivt resultat.
              Av de bidrag man fick, totalt var det 432 miljoner kronor, hade
              39 procent kunnat användas mer effektivt.
            </seg>
            <seg n="fca6f4a9">
              Man säger också i utvärderingen att administrationskostnaderna
              var skyhöga i jämförelse med vad man fick ut, 128 miljoner kronor.
              Jämför man med administrationskostnaderna för koldioxidbeskattningen
              ligger de på 22,9 miljoner. Det är en skillnad.
            </seg>
            <seg n="b7ba7146">
              Men den allra största skillnaden man pekar på är vilka skatteintäkter
              som koldioxidbeskattningen genererar. Det handlar om 26 miljarder.
              Man kan jämföra med den utgift som Klimpprojektet genererade som
              låg på 1,1 miljard.
            </seg>
            <seg n="bbb9360a">
              Herr talman! Det är viktigt att vi har den här bakgrunden. Då
              är det inte konstigt att vi satsar på någonting annat. Där har
              man visat att det är CO2-beskattning och EU:s handel med utsläppsrätter.
            </seg>
            <seg n="f174e67e">
              Herr talman! Jag hoppas att i nästa inlägg få nämna något om
              hållbara städer, eftersom det är högaktuellt i dag.
            </seg>
          </u>
          <note type="speaker" n="263db4ed">
            Anf. 46 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-9" n="cef520c3">
            <seg n="bad77a01">
              Herr talman! Det är viktigt att försöka att styra om miljöpolitiken
              från projekt och enskilda förbud i enskilda detaljer. Vi måste
              ha ett mycket större systemtänkande. Vi måste basera vår politik
              på ekosystemtjänster, och vi måste fundera över hur olika faktorer
              påverkar varandra i miljöpolitiken.
            </seg>
            <seg n="598290dd">
              Anita Brodén har förtjänstfullt gått igenom skillnaderna vad
              gäller miljöbudgetar. Jag tror att vi väldigt mycket behöver se
              till att miljöfrågor hanteras inom olika områden och att det blir
              en naturlig del att tänka på miljö, förutom att vi försvarar miljöbudgeten
              och det utgiftsområdet.
            </seg>
            <seg n="860d883c">
              En historisk järnvägssatsning är otroligt viktig hur miljösynpunkt.
              Att lyfta forskningsanslagen med 12 miljarder mer är oerhört viktigt.
              Innovationsstrategin som regeringen har lanserat är också oerhört
              viktig.
            </seg>
            <seg n="c0127189">
              Inom miljöteknikstrategin, om man nu ska tala om intressanta
              uppdrag, har Vinnova 65 miljoner för forskning och kunskapsutveckling
              inom miljöteknik. Innovationsbron har 10 miljoner till inkubatorsatsning
              som är väldigt spännande och lyfter fram ny teknik.
            </seg>
            <seg n="246dde05">
              Energimyndigheten och Vinnova har en innovationsupphandling som
              är jätteviktig liksom Vinnovas testbäddar. Det satsas 30 miljoner
              på det förra och 36 miljoner på testbäddarna. Det är otroligt
              viktigt.
            </seg>
            <seg n="0fe6f90c">
              Man talar om inspiration och spännande ny teknik, vad det innebär
              och vilken betydelse det har att miljötekniken utvecklas för basindustrin.
              Jag var med och förhandlade om handeln med utsläppsrätter under
              min tid i EU-parlamentet.
            </seg>
            <seg n="a81e54bf">
              Vi bestämde då att ta undan en del av utsläppsrätterna för att
              bekosta europeiska satsningar på carbon capture and storage, det
              vill säga att avskilja växthusgaser. Men det var också lika mycket
              pengar för att satsa på alternativ energiteknik och utveckling
              av detta.
            </seg>
            <seg n="50ef7c45">
              Det är fantastiskt roligt, särskilt för mig som var med när det
              föddes, att i dag kunna konstatera att Sverige har fått maximal
              utdelning. Det är tre svenska projekt som har valts ut. Det är
              Pyrogrot i Skärblacka inom Billerudskoncernen. Det är Gobigas,
              andra etappen, i Göteborg Energis förgasningssatsning. Det är
              Vindpark Blaiken, som också är väldigt bra. Det innebär väldigt
              mycket.
            </seg>
            <seg n="1f8b83bc">
              Vi måste ha den samlade satsningen. Miljökrav och miljöstandard
              driver på teknikutvecklingen. Vi ska satsa på ny infrastruktur,
              forskning och utveckling för att få fram kunskap och underlag
              till de produkter som sedan ska industrialiseras.
            </seg>
            <seg n="3c951132">
              Det är den kombinationen som leder Sverige framåt både när det
              gäller miljö och våra miljömål men också när det gäller konkurrenskraft
              och jobb.
            </seg>
          </u>
          <note type="speaker" n="70e70f7d">
            Anf. 47 MATILDA ERNKRANS (S):
          </note>
          <u who="matilda_ernkrans_60acbb" xml:id="i-cb897daef80c8688-1" n="97e56f44" next="i-79a3b7498067aff2-1">
            <seg n="b258b8d7">
              Herr talman! Det hade varit intressant om ministern hade valt
              att delta i riksdagens budgetdebatt som vi höll i torsdags i förra
              veckan. Det hade varit intressant att debattera en helhet när
              det gäller ambitionerna på miljö- och klimatområdet och inte minst
              miljöbudgeten. Nu valde ministern att inte delta i den debatten.
              Jag kan bara beklaga det.
            </seg>
            <seg n="401bc8c7">
              Jag vill ändå kort använda lite av min tid i interpellationsdebatten
              till att kommentera något av det Lena Ek nu säger. Lena Ek måste
              vara fullt medveten om att allt som hon redovisade här i riksdagens
              kammare som satsningar på miljö- och klimatpolitiken står också
              Socialdemokraterna bakom. Det finns ingen skiljelinje där.
            </seg>
            <seg n="8e5135a7">
              Skiljelinjen ligger i att vi har högre ambitioner när det gäller
              infrastrukturen och satsningen på kollektivtrafik, inte minst
              i våra större städer. Socialdemokraterna har högre ambitioner
              när det gäller satsningen på exempelvis solenergi och energieffektivisering.
            </seg>
            <seg n="b543e2fd">
              Socialdemokraterna klarar också att lägga fram en miljöbudget
              med 1 140 000 000 kronor högre ambitioner än den sittande regeringens.
              Men budgetdebatten hade vi som sagt i kammaren i torsdags.
            </seg>
            <seg n="0cb35445">
              Jag vill återigen vara tydlig med att vi socialdemokrater inte
              söker stöd för något gammalt Klimpprogram. Vi levererar en ny
              satsning, en framtidsinriktad satsning med stort fokus på klimatinnovationer.
              Vi menar att lokal samverkan har en plats i ett modernt Sverige.
              Det kan vara sådant som exempelvis att söka en metod för att bättre
              nyttja biprodukterna från skogsindustrin till fordonsbränsle och
              att testa detta på ett pappersbruk, att bensinbolaget och skogsföretaget
              satsar medel och att det fylls på med medel från ett klimatinnovationsprogram.
              Lokal samverkan med flera aktörer som tar Sverige in i en hållbarare
              framtid är modernt och framtidsinriktat.
            </seg>
            <seg n="ace3b360">
              Med tanke på hur verkligheten ser ut med en arbetslöshet som
              börjar närma sig 8 procent, med klimatutsläppsmål som inte kommer
              att nås endast 2 av 16 miljömål kommer att nås, en ganska liten
              andel står jag ganska förundrad och frågande inför vad det är
              som gör att regeringen tycker sig ha råd att säga nej till en
              lokal samverkan som bygger investeringar som ger en större utdelning
              än vad man kan tro från början. Vi har lärt oss att det där funkade
              ganska bra för att minska utsläppen.
            </seg>
            <seg n="1d7cb07e">
              Vi har lärt oss av vår historia och plockat det gottaste i en
              ny satsning för framtiden som skulle ge fler jobb, kanske till
              och med några nya exportprodukter som vi som ett litet exportberoende
              land behöver, och samtidigt driva Sverige till ett mer utsläppssnålt
              samhälle.
            </seg>
            <seg n="57d6861d">
              Varför känner regeringen att man har råd att säga nej till mer
              lokal samverkan från flera olika aktörer som vill sätta Sverige
              i en mer miljöbra riktning?
            </seg>
          </u>
          <note n="81888c6b">
            Anf. 48 ANITA BRODÉN (FP):
          </note>
          <u who="matilda_ernkrans_60acbb" xml:id="i-79a3b7498067aff2-1" n="97e56f44" prev="i-cb897daef80c8688-1">
            <seg n="7a7f512d">
              Herr talman! I dag har delegationen Hållbara städer slutfört
              sitt arbete och efter fyra års intensivt arbete nu överlämnat
              ett antal förslag. Det handlar, Matilda Ernkrans, om mycket av
              samarbete, många skarpa idéer, goda förslag och förebilder. Nu
              har delegationen Hållbara städer genom olika pilotprojekt kunnat
              visa på förebilder av hur en hållbar stadsutveckling kan se ut.
            </seg>
            <seg n="df528800">
              Det här är internationellt intressant. Det är också nationellt
              oerhört intressant. Här kommer det att bli en hävstångseffekt.
            </seg>
            <seg n="633dc0e0">
              Man pekar också på vikten av tvärsektoriellt samarbete, och det
              har den alliansledda regeringen arbetat med under ett antal år.
              Det handlar om ett samarbete mellan myndigheter och olika sektorer.
              Och vi är inte färdiga. Det kommer att vara nödvändigt att vi
              fortsätter arbetet.
            </seg>
            <seg n="e6e85dba">
              En annan punkt som togs upp handlar om regelverk, om lagen om
              offentlig upphandling och PBL olika arbeten som redan pågår. Det
              pågår utredningar om bland annat LOU, lagen om offentlig upphandling,
              men också den otroligt viktiga miljömålsberedningen. Där tas ett
              skarpt och stort grepp för att vi ska kunna uppnå miljömålen.
            </seg>
            <seg n="1c55dde5">
              Herr talman! Jag anser att det är mycket på gång och tror att
              vi kan samverka på ett konstruktivt sätt.
            </seg>
            <seg n="e9a34275">
              Med detta tackar jag miljöministern för att hon deltog i debatten
              och önskar er alla en riktigt god jul.
            </seg>
          </u>
          <note type="speaker" n="9c2edc23">
            Anf. 49 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-10" n="cef520c3">
            <seg n="b1a3ada9">
              Herr talman! Ja, det pågår mycket som är bra. Jag tittade snabbt
              igen igenom Socialdemokraternas förslag och måste ärligt talat
              säga att jag har väldigt svårt att se vad som är nytt.
            </seg>
            <seg n="7d02df8e">
              Det är jättebra att ta ansvaret för ny teknik och ny utveckling,
              lokalt samarbete, samarbeten mellan privata aktörer, länsstyrelser,
              företag och forskare. Ju mer vi kan göra det i Sverige, desto
              bättre är det. Men i miljöteknikstrategin finns innovationsupphandlingsuppdragen
              till Vinnova och Energimyndigheten. Det finns fokuseringar på
              stadsplanering och hållbart byggande, inklusive saker som gatubelysning,
              vattenförsörjning, effekt- och avfallshantering, nya bränslen,
              energieffektivisering alltihopa detta. Innovationsstrategin lyfter
              fram test- och innovationsverksamhet inom hållbar stadsutveckling.
              Och vi har en organisation och struktur för att ta hand om avknoppningar
              från universitet. I Lund har vi svensktoppen inom clean tech i
              anslutning till Lunds tekniska högskola.
            </seg>
            <seg n="f3d9a827">
              Jag välkomnar verkligen Socialdemokraternas satsning, men jag
              måste säga att jag inte ser vad som är nytt.
            </seg>
            <seg n="ba3e776f">
              Dessutom har vi förstärkt forskningsanslagen ordentligt i den
              senaste budgeten, och miljöforskningen får rejält höjda anslag.
            </seg>
            <seg n="22d3aa9a">
              Jag vill igen lyfta fram Energimyndighetens arbete som oerhört
              viktigt och där det också finns mycket pengar och möjligheter
              precis det som Matilda Ernkrans talar om.
            </seg>
            <seg n="920bc6b0">
              För att gå över till vad som kommer ut ur det här systemet finns
              det enorma möjligheter till arbetstillfällen och konkurrenskraft
              genom att tillvarata det som vi har i Sverige när det gäller skog
              och vatten och vår kunskap inom alternativ energi och det som
              handlar om värme, kyla och elproduktion.
            </seg>
            <seg n="8051db18">
              Vi sammanfattar det här i många olika sammanhang. Allra senast
              diskuterade jag med Kinas klimatförhandlare om hur vi ska kunna
              samarbeta för att överföra allt det som kommer fram ur de svenska
              tekniksatsningarna så att det blir till ännu mer nytta för jobben
              naturligtvis men också för miljön i ett globalt sammanhang.
            </seg>
          </u>
          <note type="speaker" n="707fa23f">
            Anf. 50 MATILDA ERNKRANS (S):
          </note>
          <u who="matilda_ernkrans_60acbb" xml:id="i-29d4f40ef6b5e9d3-2" n="97e56f44">
            <seg n="00e94a3a">
              Herr talman! Jag kan för det första bara beklaga att Lena Ek
              valde att inte vara med när riksdagen debatterade miljöbudgeten.
            </seg>
            <seg n="237e26a6">
              För det andra kan jag bara beklaga, i ett Sverige som går mot
              8 procents arbetslöshet, i en värld som styr mot fyra graders
              uppvärmning och i ett Sverige där vi inte klarar våra miljö- och
              klimatmål, att vi har en regering och en ansvarig miljöminister
              som, förutom att minska miljöbudgeten, känner att det räcker så.
              Man behöver inte ens ägna tid och kraft åt att försöka sätta sig
              in i andras kloka idéer som kan ge Sverige en mer hållbar framtid
              och där vi kan använda miljö- och klimatpolitiken och inte minst
              miljöbudgeten som en drivkraft för nya jobb och en bättre välfärd.
            </seg>
            <seg n="0257c077">
              Jag beklagar det. Jag tycker att Sverige förtjänar bättre, att
              Sverige kan spela en större roll genom att visa ett större ansvar
              på hemmaplan och inom EU och definitivt i de internationella klimatförhandlingarna
              som vi inte ens har berört här.
            </seg>
            <seg n="835e9c69">
              Jag är också fullt medveten om att Lena Ek, som säkert kämpar
              på så gott hon kan i regeringen, är låst av andras låga ambitioner.
              Det är beklagligt att vi har en miljöminister som måste skriva
              debattartiklar där hon går i polemik med sin egen regering.
            </seg>
            <seg n="0fba9564">
              Jag kan bara fortsätta att driva en socialdemokratisk oppositionspolitik,
              fortsätta att leverera kloka, framtidsinriktade förslag och hoppas
              att människor tycker att det är dags att byta regering 2014.
            </seg>
          </u>
          <note type="speaker" n="84c44f74">
            Anf. 51 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-11" n="cef520c3">
            <seg n="a602b086">
              Herr talman! Jag har nu flera gånger hört att jag valde att inte
              vara med i riksdagens utgiftsområdesdebatt. Då förbereddes miljörådet
              där vi diskuterade den nya vattenstrategin, EU:s blueprint, EU:s
              sjunde miljöhandlingsprogram och hur miljön ska kunna påverkas
              i EU:s jobb- och tillväxtstrategi, EU 2020.
            </seg>
            <seg n="443d9fcd">
              Jag är ledsen att det ibland kolliderar med riksdagsarbetet,
              men i mitt uppdrag som miljöminister ligger att bevaka och hantera
              förhandlingarna på miljörådet. Då kan jag inte alltid komma hit
              och lyssna på Matilda Ernkrans, hur bra saker hon än ibland säger.
            </seg>
            <seg n="3982b002">
              Miljöbudgeten ökar sakta men säkert. Framför allt kommer miljöfrågor
              in i andra utgiftsområden, vilket är bra. En historisk järnvägssatsning
              och stora påslag på forskning med uppräknade anslag för miljöforskning
              är bara några exempel.
            </seg>
            <seg n="7f3f085d">
              Den inspiration jag får som miljöminister både när det gäller
              reformer och miljöteknik hämtar jag inte huvudsakligen ur Socialdemokraternas
              miljöstrategi utan från internationella forskningsrapporter, från
              global industri som ligger i framkant, från våra svenska utvecklingsprojekt
              och från forskningsbyarna runt våra svenska universitet.
            </seg>
            <seg n="504dd695">
              Dit kan vi gärna åka tillsammans, för det är roligt att hämta
              kunskap och få inspiration och omsätta det i praktisk politik.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="538c19b2">
            9 § Svar på interpellation 2012/13:128 om ytvattentäkter som
            riksintresse
          </note>
          <note type="speaker" n="4e50253f">
            Anf. 52 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-12" n="cef520c3">
            <seg n="7adfbb96">
              Herr talman! Pyry Niemi har frågat mig hur jag ser på det faktum
              att våra viktigaste ytvattentäkter inte är skyddade genom riksintresse
              och hur jag och regeringen avser att behandla förslaget från Miljöprocessutredningen.
            </seg>
            <seg n="c0d6a1dd">
              Med områden av riksintresse skyddas mark- och vattenområden som
              rymmer resurser, värden eller företeelser som är särskilt betydelsefulla
              i ett nationellt perspektiv. De ska därför särskilt beaktas vid
              tillståndsprövningen för olika verksamheter och i den fysiska
              planeringen. Ytvattentäkter ingår för närvarande inte i de resurser
              som kan skyddas enligt miljöbalkens hushållningsbestämmelser.
            </seg>
            <seg n="28a02cda">
              Miljöprocessutredningen hade i uppdrag att bland annat överväga
              om det finns andra resurser och värden än de som anges i miljöbalkens
              3 kap. som borde ligga till grund för att peka ut områden av riksintresse.
            </seg>
            <seg n="3f503de7">
              I sitt slutbetänkande Områden av riksintresse och miljökonsekvensbeskrivningar
              analyserade utredningen frågan om riksintresse för ytvattentäkter.
              Utredningen ifrågasatte om hushållningsreglerna i miljöbalken
              är tillräckliga som styrmedel med tanke på hotbilden för täkterna.
            </seg>
            <seg n="aa98347e">
              Utredningen konstaterade att frågan låg utanför vad som var möjligt
              att behandla inom utredningen och ansåg därför att den inte kunde
              avgöras med utredningen som grund. Utredningen lämnade alltså
              inget förslag gällande riksintresse för ytvattentäkter.
            </seg>
            <seg n="03964f2e">
              Regeringen ser det som angeläget att riksintressesystemet är
              ändamålsenligt och motsvarar dagens behov. Regeringen har därför
              i budgetpropositionen för 2013 konstaterat att det finns behov
              av en översyn av bestämmelserna om riksintressen och deras tillämpning
              och har därför för avsikt att tillsätta en utredning.
            </seg>
          </u>
          <note type="speaker" n="5fdb7faa">
            Anf. 53 PYRY NIEMI (S):
          </note>
          <u who="pyry_niemi_f2ba76" xml:id="i-17901ba89a25d186-0" n="4881992c" next="i-bd253e6700920004-0">
            <seg n="69d0efd4">
              Herr talman! Jag tackar miljöministern för svaret. Mälardalen
              är en av Sveriges mest expansiva regioner och bedöms öka i befolkning
              med drygt en halv miljon fram till år 2030. Det innebär att befintliga
              bosättningar, orter och städer i Mälardalen kommer att förtätas
              och växa i högre grad än i någon annan region i Sverige. Antalet
              människor som bor, lever, vistas och besöker Mälardalsregionen
              ökar i snabb takt. Mälaren är dricksvattentäkt för över två miljoner
              invånare.
            </seg>
            <seg n="65e902b8">
              Försvarsmakten har ansökt om utökat skjuttillstånd vid Veckholms
              skjutfält i Enköping som ligger vid Mälaren. Det har mötts av
              starka protester från de angränsande kommunerna Håbo och Upplands-Bro.
              Även närboende till skjutfältet har samlat sig till en stark aktionsgrupp
              med syftet att minska antalet skjutningar alternativt flytta skjutningarna
              helt från området till andra skjutfält. Norrvatten som försörjer
              14 kommuner runt Mälaren med dricksvatten har överklagat länsstyrelsens
              beslut, så även Håbo kommun.
            </seg>
            <seg n="e33fb5f6">
              Herr talman! Vattenkvaliteten i Mälaren kommer att försämras
              kraftigt om försvaret utökar skjutövningarna på Veckholms skjutfält.
              Det menar Norrvatten och de kommuner som ligger i området. Det
              finns nämligen stor risk för ökad halt av giftiga tungmetaller
              i området om försvarets ansökan går igenom.
            </seg>
            <seg n="8a11cebc">
              Försvaret ansöker nu också hos miljödomstolen om utökade tillstånd
              för militära flygövningar över Vättern. De vill öka antalet flygdagar
              från 20 om året till 50 och antalet avlossade skott från 1 000
              om året till närmare 80 000.
            </seg>
            <seg n="1d9a4595">
              En stor del av ammunitionen innehåller bly, sammanlagt över 200
              kilo, som årligen kommer att hamna på sjöbotten och sedan sakta
              läcka ut i vattnet. Även koppar, zink och antimon riskerar att
              läcka ut. Totalt beräknas tio ton metall hamna på sjöbotten varje
              år.
            </seg>
            <seg n="c6774db6">
              Oro finns också för ökade bullerstörningar och för risken att
              flygfotogen hamnar i vattnet vid ett flyghaveri.
            </seg>
            <seg n="bb6af65e">
              Områden från Gränna i söder till Karlsborg i norr berörs. Under
              övningsdagarna kommer ett JAS-plan att passera på låg höjd ungefär
              varannan minut.
            </seg>
            <seg n="7fd1e4de">
              Det finns naturligtvis ännu mer besvärande omständigheter kring
              detta. Rent vatten är en förutsättning för att vi ska kunna leva
              vidare på planeten. Våra samhällen fortsätter att växa, dock möjligen
              i en annan riktning än vad som vore önskvärt för att hela Sverige
              ska leva.
            </seg>
            <seg n="5a82f567">
              Stora delar av befolkningen har flyttat till befolkningstäta
              Mälardalen, men även till Göteborg, Malmö och området kring Vättern.
            </seg>
            <seg n="c7c71171">
              Vättern är dessutom dricksvattentäkt för 250 000 personer, och
              kan på sikt även bli dricksvattentäkt för Helsingfors. De områden
              som vi tar dricksvattnet från, till exempel Vättern och Mälaren,
              är i allra högsta grad riksintressen som har hög prioritet inom
              samhällsplaneringen.
            </seg>
            <seg n="94a97f8c">
              Även om Sverige har relativt goda förutsättningar för dricksvatten
              utsätts våra ytvattentäkter för stora prövningar året om. Luftföroreningar,
              spillvatten från vägar, avgaser och spill från båttrafik, material
              som dumpas direkt ner i sjöarna med mera skapar tillräckligt med
              problem och belastningar.
            </seg>
            <seg n="7d06bd7a">
              Det blir fråga om nationella ställningstaganden, om riksintressen,
              för att hålla dessa miljöer intakta och giftfria. Det är alldeles
              för många människor och naturområden som påverkas negativt om
              ytvattentäkterna förorenas och slutligen hamnar i ett läge där
              de blir otjänliga för upptagning av dricksvatten.
            </seg>
            <seg n="a4aaed23">
              Låt mig ställa några frågor till miljöministern.
            </seg>
            <seg n="319fa968">
              Regeringen ser det som angeläget att riksintressesystemet är
              ändamålsenligt och motsvarar dagens behov. Vad innebär detta?
            </seg>
            <seg n="299c991e">
              Regeringen vill tillsätta en utredning för att det finns ett
              behov av en översyn av bestämmelserna för riksintressen. När beräknas
              denna utredning landa som en proposition?
            </seg>
            <seg n="bd9d22fa">
              Kommer utredningsdirektivet att ta fasta på Miljöprocessutredningens
              inställning att det finns ett behov av att förstärka miljöbalken
              för att skydda ytvattentäkterna?
            </seg>
          </u>
          <note n="f76c6b7f">
            Anf. 54 ANITA BRODÉN (FP):
          </note>
          <u who="pyry_niemi_f2ba76" xml:id="i-bd253e6700920004-0" n="4881992c" prev="i-17901ba89a25d186-0">
            <seg n="ce3d0f98">
              Herr talman! Jag vill tacka Pyry Niemi för att han har tagit
              upp denna angelägna fråga. Jag vill också tacka miljöministern
              för ett positivt svar där miljöministern visar insikt i denna
              problematik.
            </seg>
            <seg n="6faaf1d7">
              Faktum är att militära övningar bedrivs över vatten som är vattentäkter.
              Mälaren och Vättern har nämnts. Blyammunition i kombination med
              vattentäkter är oacceptabelt. Det är fler dricksvattentäkter som
              behöver lyftas fram i detta sammanhang. Bolmen och Göta älv är
              några andra exempel.
            </seg>
            <seg n="7e368452">
              Det kan tyckas märkligt att ett antal skjutbanor har riksintresse
              men inte livsviktiga vattentäkter. Metoderna för skyddet kan givetvis
              diskuteras, men det är viktigt att överväga riksintresseklassningen.
            </seg>
            <seg n="af1995de">
              Jag är glad över miljöministerns svar på interpellationen. Det
              står tydligt att regeringen i budgetpropositionen 2013 har för
              avsikt att se över och utreda detta. Man ska också titta på frågan
              om riksintresse.
            </seg>
          </u>
          <note type="speaker" n="78234c88">
            Anf. 55 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-ad4654fbbdcca2f1-0" n="59c6146c">
            <seg n="1381cf3c">
              Herr talman! Frågan om skydd för dricksvattentäkter är viktig
              för framtiden. Vid några tillfällen de senaste åren har vi i Sverige
              råkat ut för omfattande vattenburna sjukdomsutbrott. När ett samhälle
              drabbas av det blir effekten att tusentals människor blir magsjuka,
              att samhällsviktig service stannar upp och att människor tvingas
              stanna hemma från jobbet. Det påverkar såväl näringslivet som
              individen och samhällets alla service- och skyddsverksamheter.
              Barn, sjuka och äldre blir ännu mer allvarligt påverkade. Vattenburna
              sjukdomsutbrott är tack och lov sällsynta än så länge, men de
              riskerar att bli vanligare i framtiden om man inte hanterar de
              mikrobiologiska risker som följer med de klimatförändringar vi
              ser. När regnen blir häftigare blir avrinningen från markområden
              och vattendrag större. Enskilda avlopp blir större riskfaktorer,
              och de kommunala reningsverken bräddar ut ofullständigt renat
              vatten.
            </seg>
            <seg n="232c3729">
              Alla Sveriges kommuner arbetar för en hållbar framtid. I alla
              kommuner som har ytvattentäkter eller infiltrationsområden som
              dricksvattentäkter använder man mycket energi för att arbeta fram
              bra åtgärder för att motverka riskerna för ett sämre råvatten.
              En värdefull åtgärd som regeringen redan hade kunnat göra är att
              ge dricksvattentäkterna skydd som riksintressen. Det skulle ha
              inneburit att de värderas på samma sätt som andra skyddsvärda
              intressen i samhället, och det skulle ha förenklat en hållbar
              samhällsbyggnad.
            </seg>
            <seg n="77700bcc">
              Regeringen har tyvärr låtit bli att ge dricksvattentäkter samma
              skydd som till exempel grustäkter, vägbyggen, friluftsområden
              och, som vi har hört, militära skjutfält. Det innebär att sjöfarten
              i Göta älv är ett riksintresse, men inte det vatten som älven
              utgörs av. Strandängarna längs älven är skyddade, men inte det
              vatten som rinner av dem och hamnar i älven. Militära skjutfält
              över sjöar och vattendrag kan vara riksintressen, men inte det
              vatten som ammunitionen hamnar i.
            </seg>
            <seg n="9e7da309">
              Om ytvattentäkter och infiltrationsområden kunde pekas ut som
              riksintressen skulle de kunna värderas mot andra riksintressen
              på samma villkor. Eftersom regeringen inte har agerat kommer dricksvattenintresset
              alltid efter de andra skyddsvärda intressena.
            </seg>
            <seg n="67d09f54">
              I sitt interpellationssvar hänvisar miljöministern till Miljöprocessutredningen.
              Det är rätt. Utredaren ansåg sig inte ha tillräckliga direktiv.
              I stället tog Naturvårdsverket fram förslag som man lämnade i
              en skrivelse till regeringen 2008. År 2009 lämnade Naturvårdsverket
              egna förslag på ändringar i lagtexten för att möjliggöra att grundvattentäkter,
              ytvattentäkter och infiltrationsområden skulle kunna bli riksintressen.
            </seg>
            <seg n="8d175c98">
              Herr talman! Ett starkare skydd för dricksvattentäkter krävs.
              Det är vi uppenbarligen eniga om. Det hade varit möjligt att redan
              göra detta för att underlätta för kommunerna att bygga samhället
              hållbart för framtiden, särskilt när det gäller områden som förser
              många människor med dricksvatten. De ändringar som krävs har regeringen
              redan fått förslag på. Förslagen till ändringar i miljöbalken
              har redan lagts fram av en utredning och en myndighet. Ändå har
              inte regeringen lämnat några förslag till riksdagen. I stället
              vill man gräva ned frågan i ytterligare en utredning. Vad krävs
              för att miljöministern ska agera och inte bara stoppa huvudet
              i sanden?
            </seg>
          </u>
          <note type="speaker" n="fa36006e">
            Anf. 56 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-13" n="cef520c3">
            <seg n="ad381089">
              Herr talman! Vad krävs för att man ska agera som minister? Det
              krävs ett beslutsunderlag.
            </seg>
            <seg n="fceca91d">
              De flesta frågor som har ställts är antingen sådana som jag inte
              kan besvara eftersom det är ärenden under pågående behandling
              där en minister inte får lägga sig i eller också är det områden
              där vi förbereder utredningsdirektiv. Det är ganska trist att
              bara kunna svara på det viset.
            </seg>
            <seg n="382d6e49">
              Jag kan försäkra att vi jobbar mycket med vattenfrågorna. Det
              finns ett antal utredningsuppdrag. Vi har den nya myndigheten
              som jobbar med detta. Det finns uppdrag till Havs- och vattenmyndigheten.
              Vi analyserar nu det som är EU:s stora vattenstrategi, blueprint.
            </seg>
            <seg n="6506c5d1">
              En tredje grupp av frågor som jag inte heller kan svara på är
              de som faller under Livsmedelsverket, som är en myndighet som
              jag inte har ansvar för.
            </seg>
            <seg n="9f31886c">
              Vi försöker se till att vi för frågan om skydd av våra vattentäkter
              framåt.
            </seg>
            <seg n="6be7350a">
              Kommunerna har planmonopol och ansvarar för sina reningsverk.
              Ett problem är att det finns en grupp kommunala reningsverk som
              är gamla och inte har den teknik som behövs. De uppfyller helt
              enkelt inte kraven. Jag avser att i januari ta kontakt med de
              kommunerna och bjuda in dem för att diskutera hur vi ska lösa
              frågan.
            </seg>
            <seg n="4cd7dc96">
              Vattenfrågor är komplexa. Det är olika regler för havsvatten,
              sjövatten, strömmande vatten, dricksvattentäkter och grundvattentäkter.
            </seg>
            <seg n="473a0455">
              I Helsingforssregionen diskuterar man Slussen ur ett arkitektoniskt
              perspektiv och ett trafikperspektiv. För min del är frågan angelägen
              att lösa eftersom höjda vattennivåer på grund av klimateffekter
              kommer att göra att vi får ökade problem med saltvatteninträngning
              i Mälaren. Därför måste frågan om Slussen lösas och byggnationen
              komma i gång väldigt snart. Det finns uppenbarligen stora problemområden.
              Därför arbetar vi nu igenom frågan. Det kommer att vara mycket
              diskussion och komma många initiativ från regeringen under det
              kommande året när det gäller vattenfrågan.
            </seg>
          </u>
          <note type="speaker" n="c78174da">
            Anf. 57 PYRY NIEMI (S):
          </note>
          <u who="pyry_niemi_f2ba76" xml:id="i-17901ba89a25d186-1" n="4881992c" next="i-bd253e6700920004-1">
            <seg n="71425a55">
              Herr talman! Det finns många frågor som man kan diskutera när
              det gäller vatten. Det är en livsavgörande del av vårt samhälle.
              Det handlar inte bara om livsmedel utan också om möjligheter till
              ett bra friluftsliv och bra båttrafik. Vi ska göra allt vi kan
              för att se till att de gemensamma vattendrag och sjöar vi har
              hålls så giftfria och tillgängliga som möjligt.
            </seg>
            <seg n="99d17432">
              Jag tar fasta på det som Cecilia sade om att Naturvårdsverket
              har lagt fram ett förslag till en ny lagtext när det gäller ytvattentäkter.
              Borde det inte räcka för att avstå från en utredning och gå till
              ett skarpt förslag på en gång? Det finns skäl för ministern att
              fundera på det.
            </seg>
            <seg n="8f386a86">
              Både Anita Brodén och Cecilia Dalman Eek var inne på att vi har
              riksintressen för många saker, men att vattnet hamnar på efterkälken
              och blir nummer två. Det är väsentligt att ta fasta på. Vi koncentrerar
              mycket av byggnationen till storstadsområdena. Ett antal vattentäkter
              är viktiga för storstadsområdena. Det gäller Mälaren och Vättern,
              till exempel. Man måste ge planeringsförutsättningar så att människor
              kan bo i de här områdena samtidigt som man garanterar att vattenkvaliteten
              är så bra att vattnet inte blir otjänligt.
            </seg>
            <seg n="7d0a8191">
              Det handlar också om riskklasser. Vad är det som händer om ett
              flygplan störtar exempelvis i Vättern? Vad gör man då? Eller vad
              händer om man råkar öka miljöbelastningen med extra mycket skjutningar
              och så vidare? Vilka konsekvenser får det på livskvaliteten och
              vattenkvaliteten? Blir vattnet otjänligt som människoföda och
              så vidare?
            </seg>
            <seg n="b1b5c2c6">
              Jag förstår miljöministerns ingång att detta ska breddas och
              jobbas med på flera håll och kanter. Men samtidigt är styrsignalen
              om riksintressen värdefull, inte bara lokalt utan snarare nationellt.
            </seg>
            <seg n="20099491">
              Det som ministern säger om Slussen är också en mycket viktigt
              signal för att visa hur värdefull Mälaren är för mer än två miljoner
              människor. Mälaren är den dricksvattentäkt som koncentrerat förser
              flest människor i en region med dricksvatten. Det är en mycket
              viktig faktor som vi inte får bortse från och som jag också utgår
              från att miljöministern tar på allvar.
            </seg>
            <seg n="faae5d81">
              Sedan handlar det om alla riksintressen som Försvarsmakten på
              något vis har rätten till. Det blir prövningar i domstol, men
              på något vis känns det ändå som att Försvarsmakten har företräde
              vid dessa prövningar.
            </seg>
            <seg n="a69b92bf">
              Med den hotbild som nationen inte har haft under ett antal år
              tycker jag att det är mer förenligt med en god samhällsplanerartradition
              att även Försvarsmaktens ambitioner jämställs med övriga ambitioner.
              Då blir dricksvattnet, ytvattnet, en del av den ambition som vi
              egentligen borde bära med oss och som borde jämställas med Försvarsmaktens
              tankar och funderingar kring hur man ska försvara landet på bästa
              sätt. Vattnet är nämligen helt avgörande för att vi ska kunna
              klara av nationella kriser och så vidare.
            </seg>
          </u>
          <note n="fd3d8b46">
            Anf. 58 ANITA BRODÉN (FP):
          </note>
          <u who="pyry_niemi_f2ba76" xml:id="i-bd253e6700920004-1" n="4881992c" prev="i-17901ba89a25d186-1">
            <seg n="acc09c52">
              Herr talman! Visst är vatten vårt viktigaste livsmedel. Det är
              viktigt att vi mer och mer fokuserar på och lyfter fram miljöaspekterna,
              livsmedelsaspekterna och säkerhetsaspekterna. I vår omvärld kommer
              vattnet förmodligen att generera och vara en orsak till framtida
              konflikter. Vi vet att det betyder oerhört mycket.
            </seg>
            <seg n="97d2b44a">
              Herr talman! Jag vill påminna om ett par arbeten som nu pågår
              och som kommer att förbättra och förändra synen på vatten. Det
              är gemensamma ansträngningar och ett gemensamt arbete. Det handlar
              om EU:s vattendirektiv som kommer att sjösättas 2015. Det kommer
              att påverka, och det ställer oerhört stora krav. Där har vi ett
              stort nationellt arbete som är igångsatt där vi även ser om vårt
              eget hus.
            </seg>
            <seg n="69ec30db">
              Sedan har vi Miljömålsberedningens arbete. Jag nämnde som hastigast
              Miljömålsberedningen i den förra interpellationsdebatten. Här
              tas ett stort grepp när det gäller en hållbar mark- och vattenanvändning.
              Vi ska presentera olika förslag, etappmål, för regeringen nästa
              år. Ett delbetänkande kommer att presenteras och året därpå ett
              slutbetänkande. Det är viktigt att vi kan ta in dessa aspekter
              i detta arbete.
            </seg>
            <seg n="0f97f0d1">
              Slutligen handlar det om det arbete som miljöministern har nämnt,
              och jag ser fram emot den utredning som har aviserats.
            </seg>
          </u>
          <note type="speaker" n="cd00daad">
            Anf. 59 CECILIA DALMAN EEK (S):
          </note>
          <u who="cecilia_dalman_eek_f903b9" xml:id="i-ad4654fbbdcca2f1-1" n="59c6146c">
            <seg n="7ebe8085">
              Herr talman! Jag vet att miljöministern har ett stort engagemang
              för vattenfrågor. Men ska det behövas fyra år för att få fram
              ett beslutsunderlag när det redan finns ett från en av statens
              egna myndigheter?
            </seg>
            <seg n="41e5df54">
              Det finns både ett textförslag till lagändring i miljöbalken
              och ett förslag på utbredningar från Naturvårdsverket. Jag har
              dem med mig.
            </seg>
            <seg n="332b22a0">
              Att skydda dricksvattnet är en krävande uppgift för landets kommuner.
              Det är, som miljöministern säger, ett tufft arbete för dem att
              göra det. Men det som ankommer på regeringen i detta sammanhang
              är inte raketforskning. Det finns redan föreslagna ändringar.
            </seg>
            <seg n="6f3680f6">
              Miljöprocessutredningen och Naturvårdsverket har konkretiserat
              förslaget med förslag till ny paragraf och med rimliga områdesutsträckningar.
              Ändå har regeringen inte kommit till riksdagen med förslag.
            </seg>
            <seg n="b143ec78">
              Jag undrar därför: Varför förhalar miljöministern en hållbar
              dricksvattenpolitik med ytterligare en utredning?
            </seg>
          </u>
          <note type="speaker" n="07bae606">
            Anf. 60 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-14" n="cef520c3">
            <seg n="1f4bda7d">
              Herr talman! Genom att inrätta vattenskyddsområden med stöd av
              7 kap. 21 § miljöbalken kan kommun eller länsstyrelse ge bland
              annat dricksvattenförekomster ett direkt skydd. Ca 60 procent
              av alla kommunala vattentäkter omges av vattenskyddsområde. Ett
              skydd som riksintresse enligt 3 kap. miljöbalken kan inte avse
              pågående markanvändning och kan inte ersätta skyddet enligt 7
              kap. miljöbalken. Därför har vi faktiskt tydligare och tuffare
              regler i miljöbalken.
            </seg>
            <seg n="bda1eea2">
              Icke desto mindre finns det anledning att se över avvägningen
              mellan olika riksintressen och hur de används. Därför har regeringen
              i budgetpropositionen meddelat att vi avser att tillsätta en sådan
              utredning, och beslutet fattas i riksdagen denna vecka vad avser
              budgetpropositionen. Därför kommer vi nu att sätta i gång arbetet
              med direktiv till en sådan utredning. Det är någonting som jag
              inte har för avsikt att förhala eller försinka därför att jag
              delar interpellantens åsikt att vattenfrågorna är oerhört viktiga.
            </seg>
          </u>
          <note type="speaker" n="a239b863">
            Anf. 61 PYRY NIEMI (S):
          </note>
          <u who="pyry_niemi_f2ba76" xml:id="i-c345187fec58ed2f-0" n="4881992c">
            <seg n="cc35ea30">
              Herr talman! Timmen må vara sen, men det är viktiga frågor som
              vi diskuterar. Det gäller att hålla ambitionerna och engagemanget
              uppe hela vägen.
            </seg>
            <seg n="dd008b35">
              Vatten är inte bara avgörande för att vi ska leva, må bra och
              trivas i vår samtid och ha gott vatten till maten, kunna duscha
              och så vidare. Vatten handlar också om upplevelser. Tillgången
              till upplevelser begränsas i mångt och mycket om vattentäkterna
              blir förorenade och vi inte har några möjligheter att vara där.
            </seg>
            <seg n="8d56cb7b">
              Det som jag tycker är problematiskt, miljöministern, och där
              delar jag Cecilia Dalman Eeks uppfattning, är att det känns som
              att vi håller på att utreda ihjäl oss i dessa frågor. Det finns
              ett stort och starkt underlag så att man skulle kunna gå vidare
              ganska snabbt och hävda och kanske kunna höja regeringens ambitionsnivå
              och direkt säga: Vi tror på detta. Dricksvatten är mycket viktigt
              för nationen. Vi måste ha rena och fina ytvattentäkter. Vi måste
              ha rena och fina dricksvattentäkter.
            </seg>
            <seg n="c9de32f4">
              Att gå ut med denna ambitionsnivå skulle också vara mycket vällovligt
              för kommunerna. Då skulle de inse att det är på detta sätt de
              ska anpassa sin samhällsplanering, det är på detta sätt de kan
              se framtiden an, och det är detta som de också ska prioritera.
            </seg>
            <seg n="707bd21e">
              I dag är det ett mischmasch av riksintressen som strider mot
              varandra. Det är bekymmersamt. Man kan lugnt konstatera att vattenfrågorna
              i dagsläget på något vis hamnar mellan olika paragrafer. Det tycker
              jag inte är bra i ett land som Sverige där vi kämpar hårt för
              att behålla en god och hög vattenkvalitet. Det är en tradition
              som vi har haft i många decennier.
            </seg>
            <seg n="1222bf51">
              Jag hoppas nu innerligt att miljöministern och den kommande utredningen
              verkligen tar fasta på detta och gör allvar i saken om att dricksvattnet
              måste vara rent och fräscht.
            </seg>
          </u>
          <note type="speaker" n="18dbaf39">
            Anf. 62 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-15" n="cef520c3">
            <seg n="7279d2cb">
              Herr talman! Jag ska be att få tacka för en mycket bra interpellationsdebatt
              där många frågor rörande vatten har luftats. Det finns anledning
              att komma tillbaka till frågan om vatten när det gäller havsvattnets
              kvalitet, sjövattens kvalitet, rinnande vattens kvalitet, dricksvattentäkter,
              ytvattentäkter och grundvatten.
            </seg>
            <seg n="b810f5d3">
              Vi har, som Pyry Niemi mycket riktigt säger, en lång svensk miljötradition
              av att vara rädda om vårt vatten och kvaliteten på vårt dricksvatten.
            </seg>
            <seg n="64945aab">
              Detta blir extra tydligt i ett europeiskt perspektiv. Jag hade
              på miljörådet, vilket jag förberedde i torsdags kväll, anledning
              att diskutera precis dessa frågor. I Spanien får man ibland, när
              det är en riktig torkperiod, importera dricksvatten till vissa
              städer per båt. Grundvattnet har sjunkit 812 meter det finns lite
              olika uppgifter på Cypern. I Holland och Belgien är grundvattnet
              så förstört av närsalter genom enorma övergödningseffekter att
              man inte kan ge det till små barn.
            </seg>
            <seg n="99989d41">
              Detta är naturligtvis en väldig problematik. Det är också så
              att klimatförändringarna ur ett globalt säkerhetsperspektiv kommer
              att innebära ett större tryck på och en större konflikt när det
              gäller grundvatten än vi någonsin har sett historiskt.
            </seg>
            <seg n="4594b811">
              Det finns möjlighet att skydda dricksvattentäkter genom bestämmelserna
              i miljöbalken, men det är viktigt att ta en diskussion om riksintressen
              även när det gäller vatten. Det är anledningen till att regeringen
              i sin budgetproposition, vilken man har beslutat om denna vecka
              i riksdagen, har föreslagit att det ska tillsättas en sådan utredning.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="20dcf5bc">
            10 § Svar på interpellation 2012/13:137 om varg i renskötselområdet
          </note>
          <note type="speaker" n="578471d5">
            Anf. 63 Miljöminister LENA EK (C):
          </note>
          <u who="lena_ek_miljoministe" xml:id="i-ff99e8caa089cead-0" n="cef520c3" next="i-9616a1e655362fca-0">
            <seg n="c6c444e0">
              Herr talman, ärade ledamöter och ärade åhörare wherever you are!
              Helén Pettersson har frågat mig varför regeringen inte har sett
              till att samråda med samebyarna innan man fattade beslut om att
              inte medge skyddsjakt på ett vargpar som etablerat sig i Junsele
              i Västernorrlands län. Hon har vidare frågat mig om regeringen
              frångått den tidigare principen om att freda renbetesområdet från
              varg och nu gjort ställningstagandet att det kan finnas vargrevir
              i renbetesområden.
            </seg>
            <seg n="7754be64">
              Jag vill inledningsvis framhålla att regeringen har tagit tydlig
              ställning för att alla våra stora rovdjur ska ha livskraftiga
              stammar i arternas naturliga utbredningsområden, samtidigt som
              beslut som rör förvaltningen ska fattas nära de människor som
              lever och verkar i rovdjurstäta områden.
            </seg>
            <seg n="8e46cf98">
              Beträffande vargstammen vill vi förbättra den genetiska situationen
              i första hand genom att underlätta för naturligt invandrade vargar
              att förflytta sig från norra Sverige till den vargpopulation som
              finns i Mellansverige. Regeringen har även uppdragit åt Naturvårdsverket
              och Jordbruksverket att arbeta med aktiva åtgärder för den genetiska
              förstärkningen genom att till exempel sätta ut djurparksvalpar
              till ynglande vilda vargpar.
            </seg>
            <seg n="38515f5e">
              Interpellationen har ställts mot bakgrund av regeringens beslut
              den 8 november 2012 att Naturvårdsverket efter samråd med bland
              annat Sametinget och länsstyrelserna ska överlägga med berörda
              samebyar om ekonomiskt rimliga åtgärder för att minimera riskerna
              för skador på renskötseln av det vargpar som innefattar en genetiskt
              värdefull vargtik. Syftet med beslutet är att vargparet ska kunna
              vistas i berörda län över vintern 2012/13 fram till våren 2013
              när en eventuell föryngring har skett.
            </seg>
            <seg n="01cf382e">
              Regeringens beslut innehåller inget ställningstagande om en eventuell
              skyddsjakt på vargparet. Som Helén Pettersson borde känna till
              är det enligt jaktförordningen (1987:905) Naturvårdsverket som
              beslutar om skyddsjakt efter varg i Västernorrlands län. Vilhelmina
              södra sameby ansökte den 19 oktober 2012 om skyddsjakt på vargparet.
              Det avslogs av Naturvårdsverket den 20 november 2012 med hänvisning
              till att det skulle försvåra bevarandestatusen för den skandinaviska
              vargpopulationen, eftersom tiken med sin genetiska bakgrund bedöms
              kunna sänka inavelsgraden i den svenska vargpopulationen om hon
              och partnern förökar sig.
            </seg>
            <seg n="28e542c2">
              När det gäller frågan om principen att freda renbetesområdet
              från varg och att regeringen nu gjort ställningstagandet att det
              får förekomma vargrevir i renbetesområden vill jag hänvisa till
              riksdagens beslut om målet för vargstammens utbredning (prop.
              2000/01:57, bet. 2000/01:MJU9, rskr. 2000/01:174). Beslutet innebär
              att vargstammen på naturlig väg ska sprida sig över landet men
              att dess förekomst i renskötselområdet i huvudsak begränsas till
              de områden utanför renskötselområdets åretruntmarker där den gör
              minst skada.
            </seg>
            <seg n="3869785e">
              I propositionen bedömde regeringen att regelbundna föryngringar
              i stora delar av renskötselområdet inte torde vara möjliga att
              förena med modern renskötsel men att det utanför åretruntmarkerna
              bör vara möjligt med enstaka föryngringar i områden där det sällan
              finns renar eller där förutsättningarna för att vidta skadeförebyggande
              åtgärder är gynnsamma. Regeringens beslut den 8 november 2012
              fattades således mot bakgrund av att det område i Västernorrlands
              län där vargparet nu befinner sig är beläget utanför åretruntmarkerna.
            </seg>
            <seg n="1685e81c">
              Därtill anser regeringen att det är viktigt att försöka bevara
              det nu aktuella vargparet eftersom den invandrade vargtiken har
              en så pass stor potential att bidra till att minska inaveln i
              den skandinaviska vargstammen. Regeringsbeslutet betonar också
              att åtgärden ska betraktas som en extraordinär insats till och
              med våren 2013 och inte kommer att förändra tidigare bedömningar
              av förekomst av varg i renskötselområdet.
            </seg>
          </u>
          <note n="b93c70cc">
            Anf. 64 HELÉN PETTERSSON i Umeå (S):
          </note>
          <u who="lena_ek_miljoministe" xml:id="i-9616a1e655362fca-0" n="cef520c3" prev="i-ff99e8caa089cead-0">
            <seg n="402e6369">
              Herr talman! Jag får börja med att tacka ministern för svaret,
              även om det är ett svar som väcker en del frågor för min del.
            </seg>
            <seg n="448fee4f">
              Det står bland annat i svaret att alla rovdjur ska ha livskraftiga
              stammar i arternas naturliga utbredningsområden. Eftersom interpellationen
              handlar om varg i renskötselområdet ställs frågan på sin spets,
              om renskötselområdet ingår i vargens naturliga utbredningsområde
              enligt regeringen. Det är ganska avgörande.
            </seg>
            <seg n="4729c26e">
              När både forskare och utomstående internationella bedömare tittar
              på vårt land och gör en bedömning av hur mycket varg vi ska kunna
              ha ser de ett väldigt stort land med vidsträckta skogar. Om vi
              inte anser att det är aktuellt med varg inom renskötselområdet
              ser kartan extremt annorlunda ut, och då ska bedömningen av antalet
              vargar se annorlunda ut.
            </seg>
            <seg n="bd82a5da">
              I ministerns svar, precis som i den senaste propositionen på
              temat som antogs i denna kammare, står det att det utanför åretruntmarkerna
              bör vara möjligt med enstaka föryngringar i områden där det sällan
              finns renar.
            </seg>
            <seg n="32ec6413">
              Jag hoppas att miljöministern är informerad om att det område
              där vargparet nu finns är ett område där det finns renar. Där
              finns mycket renar. Det är flera samebyar som har detta område
              som sitt vinterbetesland så här års. Det har också använts som
              det under många år. Vargparet befinner sig där just nu, som sagt
              var. Det finns färska rapporter om att renar har rivits av varg
              där.
            </seg>
            <seg n="e61fef7e">
              Om man tittar på den svenska renstammen sägs det att vi i vinterstam
              har ungefär 260 000 renar. Under 2010 gjorde SLU bedömningen att
              det kan vara så mycket som uppemot 70 000 renar som blir rivna
              av rovdjur under ett år, detta alltså utan att vi har vargföryngringar
              i renskötselområdet. Det går inte att komma ifrån att det är ett
              problem.
            </seg>
            <seg n="3b17fc0e">
              Det finns de som säger att den svenska renstammen har passerat
              gränsen för kollaps. Det finns andra som säger att vi står där
              nu. Faktum är att anledningen till det är beslut som vi har fattat
              i denna kammare om hur rovdjursstammarna ska se ut. Det är klart
              att det är svårt att göra det på något annat sätt än så.
            </seg>
            <seg n="2a34d2ab">
              När vi fattar beslut som så direkt och påtagligt påverkar de
              enskilda renföretagarna, likväl som hela rennäringen som kollektiv,
              kan man tycka att vi borde göra det med respekt för dem som berörs
              av besluten. Ministern sade också att beslut som rör förvaltningen
              ska fattas nära de människor som lever och verkar i rovdjurstäta
              områden.
            </seg>
            <seg n="ecd96321">
              Men i detta fall gjordes det inte. De som lever nära det här
              rovdjursparet ansökte om skyddsjakt och fick avslag. Efter att
              så hade skett kom det fort ut ett regeringsuppdrag som bland annat
              går ut på att man ska föra samtal med dem om hur de möjligen ska
              kunna kompenseras för att ha vargarna i sitt område under den
              här perioden. Det känns som att det förhandlingsmandat som samebyarna
              har i detta läge inte är speciellt stort när regeringen redan
              har bestämt att vargarna ska fredas och finnas kvar där.
            </seg>
            <seg n="e7242f90">
              Man kan kalla det mycket. Man kan inte kalla det delaktighet.
              Man kan inte kalla det samverkan.
            </seg>
            <seg n="0cb1ef98">
              I dag beräknar man att den medelstora renföretagaren förlorar
              ungefär 300 000 kronor per år på rovdjurspredation. Av det ersätter
              vi ungefär en tredjedel från statens sida. Det finns ingen annan
              näring som skulle acceptera det. Och nu lägger vi ytterligare
              personliga ekonomiska pålagor på en redan hårt ansträngd näring.
            </seg>
          </u>
          <note type="speaker" n="81df656a">
            Anf. 65 MATILDA ERNKRANS (S):
          </note>
          <u who="matilda_ernkrans_60acbb" xml:id="i-29d4f40ef6b5e9d3-3" n="97e56f44">
            <seg n="dd0bfb58">
              Herr talman! Jag hade hoppats få detta inlägg lite senare, men
              jag vill så här framåt kvällen uppfylla ett av de löften som jag
              gav tidigare under eftermiddagen, nämligen att jag skulle återkomma
              och önska god jul och gott nytt år. Det vill jag naturligtvis
              göra till miljöministern med medarbetare, till talmannen med medarbetare,
              till ledamöter som fortfarande är kvar i kammaren och till de
              människor som har följt debatten under eftermiddagen. Jag önskar
              alla en riktigt god jul och ett gott nytt år.
            </seg>
            <seg n="b68fb551">
              Nu avslutar vi först den här viktiga debatten om vargen och rennäringen
              sans och balans.
            </seg>
          </u>
          <note type="speaker" n="f401bf6c">
            Anf. 66 Miljöminister LENA EK (C):
          </note>
          <u who="lena_ek_miljoministe" xml:id="i-ff99e8caa089cead-1" n="cef520c3" next="i-9616a1e655362fca-1">
            <seg n="605bcce6">
              Herr talman! Jag återkommer med god jul och så vidare.
            </seg>
            <seg n="74b71c66">
              Allra först ska jag försöka svara på en del av de väldigt viktiga
              frågor som ställts av interpellanten.
            </seg>
            <seg n="44a08e8b">
              Jag har nyss i svaret redogjort för riksdagsbeslutet och hur
              det är formulerat när det gäller att tillåta varg i renskötselområden,
              där man skiljer på åretruntmarker och andra marker. Samtidigt
              ska jag säga att jag har stor respekt för de svårigheter som renskötande
              samer möter i samband med rovdjur i renskötselområdet. Det är
              alldeles självklart att det i vardagen ger väldiga bekymmer och
              stor oro. Jag förstår det.
            </seg>
            <seg n="49952c2e">
              Det är anledningen till att jag så sent som i måndags har tagit
              upp detta med miljökommissionären och påpekat antalet renar rivna
              av rovdjur. I det fallet, med de siffrorna och den statistiken,
              handlar det om våra fyra stora rovdjur och deras skador på rennäringen
              och på renkalvar. Det är björn som står för det största antalet,
              men det är också lo, järv och varg.
            </seg>
            <seg n="29d702bc">
              Jag är medveten om att vargen ger effekter när det gäller att
              hålla ihop renhjorden, vilket naturligtvis också påverkar det
              dagliga arbetet med att se till och skydda sina djur och ta ansvar
              för deras välbefinnande.
            </seg>
            <seg n="210a230c">
              Det är anledningen till att vi i regeringen när vi försöker hantera
              dessa frågor, för att nå fram till en varaktig lösning och en
              stabil och balanserad situation, talar mycket om det totala rovdjurstrycket.
              Det är någonting som vi inte har arbetat särskilt mycket med i
              Sverige men som är viktigt, inte bara för rennäringen utan också
              för dem som har andra tamdjur, som får, kor eller kalvar.
            </seg>
            <seg n="2147f90a">
              Jag påpekade också att de fem sydligaste samebyarna vid ett möte
              tidigare i höst redovisade för mig och landsbygdsminister Eskil
              Erlandsson hur deras situation såg ut. Jag talade om för miljökommissionären
              hur det här såg ut. Jag har förstått att de har lämnat in material
              till EU-kommissionens kontor i Helsingfors som jag hoppas ska
              nå kommissionären, för jag tror att det är ett viktigt beslutsunderlag
              i det pågående arbetet med den stämning som vi har när det gäller
              vargen och vargskötseln i Sverige.
            </seg>
            <seg n="856e881c">
              Det är Naturvårdsverket som har ansvar för att hantera frågor
              om skyddsjakt. Jag vet att både ansvariga tjänstemän och verkets
              generaldirektör har tät kontakt med människor som berörs av frågan,
              och har haft det den allra sista tiden.
            </seg>
            <seg n="1deb5145">
              Anledningen till att vi i detta regeringsbeslut också nämnde
              ersättningsfrågorna var att vi bedömde att de nuvarande ersättningsreglerna
              inte täckte den här situationen och att de därför borde tas upp
              för den särskilda situation som just nu gäller i det enskilda
              beslutet. Vi borde alltså ha möjlighet att betala ett annat slag
              av ersättning än den som nuvarande regler täcker. Det var anledningen
              till att det såg ut på det viset i det beslutet.
            </seg>
          </u>
          <note n="e7e627f3">
            Anf. 67 HELÉN PETTERSSON i Umeå (S):
          </note>
          <u who="lena_ek_miljoministe" xml:id="i-9616a1e655362fca-1" n="cef520c3" prev="i-ff99e8caa089cead-1">
            <seg n="44254ccd">
              Herr talman! Det är väldigt stora problem med detta. Det handlar
              inte bara om ekonomi. Det går inte riktigt att mäta i pengar vad
              vi utsätter en hel näring för i detta fall.
            </seg>
            <seg n="8bdf2ed6">
              Jag har i dag haft kontakt med representanter för samebyar som
              berättade att de hittade vargrivna renar i går. Vargparet är väldigt
              nära renhjorden nu. Strategin fungerar inte.
            </seg>
            <seg n="e3a6ae57">
              Regeringen har pratat om att man skulle kunna driva renhjordarna
              från vargen med helikopter eller annat, men när man ser hur kartan
              över Sveriges samebyar ser ut och ser att det är väldigt smalt
              mellan dem förstår man ganska fort att ska man försöka driva renarna
              åt något håll kommer de in i en annan sameby, och då uppstår det
              helt andra problem.
            </seg>
            <seg n="f322e1ca">
              Problemen är väldigt många och väldigt stora när det gäller hur
              man ska klara av att freda det här vargparet. Det kommer att ställa
              till med många problem. Det är i ett rentätt område. Det är rentätt
              precis den här tiden på året då vi säger att vi ska ha dem där.
            </seg>
            <seg n="3b1eaa3c">
              Regeringen har sagt att vargparet ska vara borta efter den 31
              maj. Vad innebär det? Syftet med att man gör detta är att man
              vill ha tikens valpar eftersom de är genetiskt värdefulla. Det
              kan jag förstå. Men vi vet inte om hon kommer att få valpar, och
              även om hon skulle få valpar vet vi inte vad som händer.
            </seg>
            <seg n="13da0b7a">
              Det kom en rapport från fyra forskare på Skandulv för ett par
              veckor sedan. Den visar att det är svårt att flytta valpar från
              en vild tik till andra vilda tikar. Det är så mycket som ska passa
              in. Det handlar om allt från tidsaspekten till att markägarna
              ska ge tillstånd till att de placeras ut på deras mark. Och allt
              detta ska ske inom loppet av någon vecka. Även om man nu lyckas
              freda det här vargparet och klara rennäringens situation, vilket
              jag tror är omöjligt under den tiden, bedömer de att noll till
              en av dessa valpar kommer att överleva till vuxen ålder och eventuellt
              kunna bilda eget revir.
            </seg>
            <seg n="52138949">
              Då måste jag fråga: Är det värt det? Är det värt att hamna på
              kant med hela rennäringen? Är det värt att utsätta renägarna för
              den psykosociala press som detta innebär och för det enorma merarbete
              som det innebär att försöka hålla ihop renhjordarna? Man måste
              vaka över dem. De är ute precis nu och bakspårar för att se om
              det är fler renar som är tagna av varg. Vi lägger en helt orimlig
              press på denna näring som vi aldrig skulle drömma om att lägga
              på någon annan näring. Varför gör vi det? Kan det vara värt det?
              Det kan ju faktiskt sluta med att det inte blir någonting alls
              av planerna på en genetisk förstärkning av den svenska vargstammen.
            </seg>
            <seg n="0d0ad54d">
              Man pratar om att driva och flytta renhjordar. Jag undrar hur
              många som har tagit fram det här förslaget som verkligen har sett
              renhjordar och vet hur de rör sig, speciellt om det finns varg
              i närheten. De får panik bara av vittringen och sprids över stora
              ytor. Hur tror man att man ska klara den här situationen ända
              fram till den sista maj nästa år? Det handlar inte främst om ekonomiska
              ersättningssystem. Det är ett måste när man nu har fattat det
              här beslutet och befinner sig i det här läget, men det är inte
              det som är det enda problemet. Problemet är situationen för en
              hel näring som vi lämnar bakom oss.
            </seg>
          </u>
          <note type="speaker" n="80aabdb4">
            Anf. 68 Miljöminister LENA EK (C):
          </note>
          <u who="lena_ek_miljoministe" xml:id="i-ff99e8caa089cead-2" n="cef520c3" next="i-9616a1e655362fca-2">
            <seg n="bbd5b984">
              Herr talman! Precis det som Helén Pettersson säger här i riksdagens
              talarstol har jag sagt till miljökommissionären Potočnik och hans
              kabinett så sent som i måndags. Det måste finnas en balans mellan
              hur vi skyddar utsatta arter och hur vi skyddar människor och
              de befolkningsgrupper som har internationellt skydd som minoritetsgrupper.
              Det är oerhört bekymmersamt att de olika delarna av kommissionen,
              som just nu avgör väldigt mycket av den svenska rovdjurspolitikens
              framtid och miljöskyddet för våra hotade arter, inte förmår ta
              ett helhetsgrepp som balanserar mellan människor och dessa arter.
            </seg>
            <seg n="f8973a46">
              Samtidigt har regeringen sagt, baserat på de forskningsresultat
              och den rapport som vi har fått om hur vargen och vargfrågan ska
              hanteras där forskarna från Skandulv med flera har angett en korridor
              på 180380 djur, att genetiken är oerhört viktig.
            </seg>
            <seg n="01070b1a">
              Problemet är att om vi hamnar i domstol när det gäller den här
              frågan tappar vi det svenska inflytandet och möjligheten att hjälpa
              till att lösa konflikter, och inte bara under ett år utan förmodligen
              under två eller möjligen tre år. Det gör det ännu svårare för
              oss att hjälpa människor i det här området.
            </seg>
            <seg n="8444d132">
              Nu försöker vi balansera mellan de här intressena. Det ligger
              i Naturvårdsverkets uppdrag att följa den här situationen hela
              tiden. De försöker också hjälpa till med sina resurser så gott
              det går.
            </seg>
            <seg n="482996b6">
              Det är min bedömning att ett domstolsförfarande skulle förvärra
              situationen för alla inblandade människor i det här området. Därför
              försöker jag hitta en balans där man kan fortsätta den uråldriga
              traditionen med hur man föder upp och lever av och med renar samtidigt
              som vi inte ska hamna i ett domstolsförfarande som under flera
              år skulle beröva den svenska regeringen möjligheten att bidra
              till att lösa de här konflikterna. Det är inte lätt.
            </seg>
            <seg n="b1a27c67">
              Vi försöker verkligen göra allt för att underlätta. Det ligger
              i Naturvårdsverkets uppdrag. Vi har förstärkt möjligheten till
              skyddsjakt. Vi ska befinna oss inom den här korridoren för gynnsam
              bevarandestatus. Var vi ligger inom korridoren är beroende av
              genetiken. Det är i förlängningen mycket viktigt att det här vargparet
              får möjlighet att föda sin kull och att vi sedan kan flytta på
              valparna.
            </seg>
            <seg n="43749212">
              Det här är ett beslut som sträcker sig fram till maj. Det är
              ett engångsbeslut såvitt jag kan se i det här läget.
            </seg>
          </u>
          <note n="176debb1">
            Anf. 69 HELÉN PETTERSSON i Umeå (S):
          </note>
          <u who="lena_ek_miljoministe" xml:id="i-9616a1e655362fca-2" n="cef520c3" prev="i-ff99e8caa089cead-2">
            <seg n="9b164e44">
              Herr talman! Ibland känns det som om vi blandar äpplen och päron
              här. Pratar vi om vargjakten och vargsituationen i stort eller
              om vargparet i Junsele som interpellationen handlar om? Det är
              inte EU-kommissionären eller EU-kommissionen som har sagt nej
              till skyddsjakt på detta vargpar, utan det är det svenska Naturvårdsverket.
              Strax efter det kom ett regeringsuppdrag att freda dessa vargar.
              Det är svenska beslut. EU-kommissionen kan inte lägga sig i vilka
              individer vi väljer att bevilja skyddsjakt på. Det ska också vara
              en av anledningarna till den utökade skyddsjakten som Lena Ek
              själv har varit med och beslutat om.
            </seg>
            <seg n="bcf7955c">
              Resonemanget håller inte ihop. Jag tar gärna en diskussion om
              vargstammen i stort, om vargjakt och om den genetiska statusen,
              men det är inte riktigt det som just den här debatten i dag handlar
              om. Den handlar om situationen i Junsele och området runt omkring
              där man har de här problemen just nu.
            </seg>
            <seg n="9b8fc7af">
              Det finns folk som flyttar. Jag får rätt många telefonsamtal
              om varg. Det finns folk, som inte är renägare, som flyttar. Det
              finns andra människor som är jägare och har hundar som flyttar
              och söker sig jaktmarker i andra delar av landet för att komma
              bort från de vargtäta områdena. Helt plötsligt säger regeringen
              att det är okej att vi har ett vargrevir här, men det är bara
              tillfälligt.
            </seg>
            <seg n="a23a62d1">
              Kan ministern garantera att vi inte kommer att hamna i en situation
              där vi har en annan genetiskt värdefull varg i Norrbotten, Västerbotten
              eller någon annanstans inom renskötselområdet som man tycker är
              så värdefull att man ska försöka freda den? Det blir väldigt oförutsägbart
              hur regeringen kommer att hantera vissa vargindivider. Det blir
              oförutsägbart för rennäringen, för folk som flyttar och försöker
              anpassa sig för att kunna leva det liv som de vill leva. Jag tycker
              inte att det är respektfullt. Jag får faktiskt skämmas ibland
              över att vara politiker när jag är ute och träffar folk som blir
              berörda av de beslut som fattas här i kammaren och numera också
              i regeringen.
            </seg>
          </u>
          <note type="speaker" n="9f5b305f">
            Anf. 70 Miljöminister LENA EK (C):
          </note>
          <u who="lena_ek_miljoministe" xml:id="i-1fd88137dccd8908-16" n="cef520c3">
            <seg n="6b08923c">
              Herr talman! Det fanns ett sakfel i Helén Petterssons sista inlägg.
              Det är nämligen så att EU-kommissionen begär in varje handling,
              varje papper, som handlar om skyddsjaktsbeslut och granskar dem
              oerhört noga. Deras rättsavdelning är extremt intresserad av att
              kontrollera och titta på allting som rör de här besluten.
            </seg>
            <seg n="45a3c359">
              Min ambition är i alla fall att vi ska försöka komma framåt i
              de här frågorna. Det här är en extraordinär insats. Vi tittar
              på vad som behövs för att förbättra genetiken ytterligare, och
              jag vill säga att genetiken har förbättrats under 20082011 med
              19 procent. Vi är alltså på väg åt rätt håll, men jag vill att
              det ska gå åt rätt håll så snabbt som möjligt, för det ger oss
              möjlighet att hantera den här frågan som vi vill hantera den,
              med sans och balans mellan olika intressen.
            </seg>
            <seg n="aa3a6d5e">
              Just den här kullen skulle ge oss väldiga möjligheter. Enligt
              Skandulvs rapport skulle en lyckad utsättning av unge med god
              genetisk status varje eller vartannat år, åtta på tio år, göra
              att vi håller oss inom korridoren som anges för gynnsam bevarandestatus.
              Det innebär att vi skulle kunna få en snabbinsats på det här området
              som ger effekt och som ger oss ett lugn i flera år. Det är därför
              som vi har den här extraordinära insatsen när det gäller just
              det här paret.
            </seg>
            <seg n="ba1f40eb">
              Vi är medvetna om att detta utsätter människor för en extra ansträngning
              som är väldigt jobbig. Därför har vi försökt säga att vi ska ha
              andra ersättningsregler. Om vi tappar inflytandet över den här
              politiken under flera år i precis ett sådant här kritiskt läge
              ger det oöverblickbara konsekvenser både för människor och för
              den gynnsamma bevarandestatusen. Det vi försöker göra är att hantera
              båda de här frågorna i ett sammanhang. Jag träffar själv gärna
              de här människorna och pratar med dem om det behövs.
            </seg>
          </u>
          <note n="7fc2d832">
            Överläggningen var härmed avslutad.
          </note>
          <note n="b8873598">
            11 § Bordläggning och beslut om förlängd motionstid
          </note>
          <note n="a5493a3a">
            Anmäldes och bordlades
          </note>
          <note n="9059da3e">
            Kammaren biföll talmannens förslag att motionstiden för denna
            skrivelse skulle förlängas till fredagen den 18 januari 2013 .
          </note>
          <note n="72cef75e">
            12 § Anmälan om interpellation
          </note>
          <note n="3e0b1d27">
            Anmäldes att följande interpellation framställts
          </note>
          <note n="8d9312ac">
            den 19 december
          </note>
          <note n="f4aeff9d">
            Pia Nilsson
          </note>
          <note n="543b4d95">
            Interpellationen redovisas i bilaga som fogats till riksdagens
            snabbprotokoll tisdagen den 15 januari 2013.
          </note>
          <note n="42b29751">
            13 § Anmälan om frågor för skriftliga svar
          </note>
          <note n="37266819">
            Anmäldes att följande frågor för skriftliga svar framställts
          </note>
          <note n="8d9312ac">
            den 19 december
          </note>
          <note n="6ef382f2">
            Suzanne Svensson
          </note>
          <note n="00e101cf">
            Meeri Wasberg
          </note>
          <note n="3ba2a605">
            Isak From
          </note>
          <note n="3161cd14">
            Jacob Johnson
          </note>
          <note n="e392feaf">
            Hans Olsson
          </note>
          <note n="60499e04">
            Elin Lundgren
          </note>
          <note n="a84d645f">
            Frågorna redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note n="85ba6cf5">
            14 § Anmälan om skriftliga svar på frågor
          </note>
          <note n="d3f0332f">
            Anmäldes att skriftliga svar på följande frågor inkommit
          </note>
          <note n="8d9312ac">
            den 19 december
          </note>
          <note n="6d8de498">
            Berit Högman
          </note>
          <note n="f5d3b51f">
            Roger Haddad
          </note>
          <note n="7bd4be37">
            Anders Karlsson
          </note>
          <note n="978cd492">
            Eva Flyborg
          </note>
          <note n="780ae7c6">
            Lotta Hedström
          </note>
          <note n="0d1f939b">
            Carina Hägg
          </note>
          <note n="0d1f939b">
            Carina Hägg
          </note>
          <note n="0d1f939b">
            Carina Hägg
          </note>
          <note n="0d1f939b">
            Carina Hägg
          </note>
          <note n="8f6161de">
            Hans Hoff
          </note>
          <note n="37633617">
            Hans Backman
          </note>
          <note n="805f37e7">
            Svaren redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note n="97a114b9">
            15 § Kammaren åtskildes kl. 18.12.
          </note>
          <note n="5108a352">
            Förhandlingarna leddes
          </note>
          <note n="f21084bb">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
