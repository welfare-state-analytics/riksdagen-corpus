<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--73</head>
          <docDate when="2012-03-06">2012-03-06</docDate>
        </div>
      </front>
      <body>
        <div>
          <note n="34c66c14">
            ﻿
          </note>
          <note n="fb57b75b">
            Riksdagens protokoll
          </note>
          <note n="7551c172">
            2012/13:73
          </note>
          <note type="date" n="44df14ec">
            Onsdagen den 6 mars
          </note>
          <note n="4bf5c673">
            Kl. 09:00 - 22:59
          </note>
          <note n="9fc5fda8">
            1 § Utökning av antalet suppleanter i finansutskottet
          </note>
          <note n="44922d56">
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i finansutskottet skulle utökas
            från 27 till 28.
          </note>
          <note n="b67fb971">
            Kammaren medgav denna utökning.
          </note>
          <note n="61a4d65e">
            2 § Val av extra suppleant i finansutskottet
          </note>
          <note n="5f8ba7e4">
            Företogs val av extra suppleant i finansutskottet.
          </note>
          <note n="3fc240bb">
            Kammaren valde i enlighet med valberedningens förslag till
          </note>
          <note n="8894405b">
            suppleant i finansutskottet
          </note>
          <note n="b4027c43">
            3 § Hänvisning av ärenden till utskott
          </note>
          <note n="7f440b5f">
            Föredrogs och hänvisades
          </note>
          <note n="7b81deab">
            den 29 april.
          </note>
          <note n="4f28e4eb">
            den 26 april.
          </note>
          <note n="7b81deab">
            den 29 april.
          </note>
          <note n="4f28e4eb">
            den 26 april.
          </note>
          <note n="284a0265">
            4 § Förnyad bordläggning
          </note>
          <note n="b3b13ca1">
            Föredrogs och bordlades åter
          </note>
          <note n="5b897c08">
            5 § Svenskt deltagande i Europeiska unionens marina insats (Operation
            Atalanta)
          </note>
          <note n="0e453e94">
            Föredrogs
          </note>
          <note type="speaker" n="7aa2362a">
            Anf. 1 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-4dd8e68d360878bb-0" n="eaaefe30">
            <seg n="99514111">
              Herr talman! God morgon! Senare i dag ska vi besluta om den svenska
              insatsen i den så kallade Operation Atalanta. Det är en insats
              som handlar om att bekämpa piratverksamhet utanför framför allt
              Somalias kust. Debatten kommer alltså att handla om det betänkande
              där detta behandlas.
            </seg>
            <seg n="03f38b5e">
              Herr talman! Vänsterpartiet är positivt till insatsen som sådan,
              men vi har några invändningar, och jag ska förklara vad de går
              ut på. Jag vill också yrka bifall till Vänsterpartiets reservation
              i ärendet.
            </seg>
            <seg n="ee1750a9">
              Operation Atalanta handlar om att skydda fartyg som riskerar
              att utsättas för piratdåd, framför allt utanför Somalias kust.
              De fartyg som skickas till Somalia med hjälpsändningar finns också
              i riskzonen, och det är framför allt dessa fartyg som behöver
              skydd. Det är alltså i grunden en humanitär insats att skydda
              dessa fartygssändningar. Vänsterpartiet har dock vissa krav som
              vi tycker är viktiga att uppfylla för att legitimera dessa operationer.
            </seg>
            <seg n="2a723bb7">
              Herr talman! I den proposition som regeringen lämnat och som
              betänkandet gäller nämns över huvud taget inte FN:s resolutioner
              1325, om kvinnor, fred och säkerhet, 1612, om barn i väpnade konflikter,
              och 1820, om sexuellt våld i väpnade konflikter. I betänkandet
              uttrycker utskottsmajoriteten att man beklagar och finner det
              anmärkningsvärt att regeringen inte nämner dessa resolutioner.
            </seg>
            <seg n="cd43002a">
              Vi tycker att det är anmärkningsvärt svagt uttryckt av utskottet
              och vill se regeringen återkomma ganska snart och snabbt med ett
              förslag på hur det kan säkerställas att resolutionerna beaktas
              och att de genomsyrar förberedelserna för insatsen liksom själva
              insatsen. Vi har sett alltför många konflikter i världen där det
              inte har tagits någon hänsyn till dessa viktiga resolutioner och
              menar att Sverige har ett stort ansvar för att se till att dessa
              frågor alltid finns med och arbetas med i alla konflikter där
              vi deltar med fredsbevarande styrkor.
            </seg>
            <seg n="e3866415">
              Herr talman! I Kenya finns det i dag enligt uppgift sju personer
              som tillfångatagits av svenska styrkor för fyra år sedan. De är
              misstänkta för piratdåd. Problemet är dock att dessa personer
              ännu efter fyra år inte har ställts inför rätta. Vi vet alltså
              inte om och vad de egentligen är skyldiga till. Vänsterpartiet
              menar att detta är oacceptabelt. Rättssäkerheten och hänsynen
              till de mänskliga rättigheterna är centrala delar i alla operationer
              som Sverige deltar i.
            </seg>
            <seg n="5ddcf598">
              Det finns alltid risker med gripandet av misstänkta pirater:
              risken att ingen nation vill ta ett ansvar och att de kanske därför
              släpps utan rättegång och kan begå nya brott, risken att samarbetet
              mellan olika länder misslyckas med att samla in bevis och att
              de därför inte kan dömas och risken att de misstänkta inte får
              en rättvis rättegång och att oskyldiga därmed kan komma att dömas.
              Därtill kommer risken för att fångar torteras eller behandlas
              illa på annat sätt. Vi har sett exempel på sådant även i det här
              sammanhanget.
            </seg>
            <seg n="feda1725">
              Utskottets majoritet nöjer sig med att hänvisa till bland annat
              EU:s representanters rätt att besöka överförda personer. Vi menar
              att det inte räcker. Sverige har ett eget ansvar för att se till
              att minimera alla risker för ett rättsosäkert förfarande. Vi vill
              därför att regeringen återkommer med förslag på hur hanteringen
              ska gå till från svensk sida.
            </seg>
            <seg n="443a552f">
              Herr talman! Vi har i vår reservation också uttryckt vår vilja
              att Sverige inte deltar i några landbaserade operationer. Operation
              Atalanta har ju fått lite utvidgade befogenheter när det gäller
              våldsutövning. Vid det informationsmöte som vi hade inför behandlingen
              av betänkandet försäkrade regeringen att detta inte ska ske. Med
              tanke på vilka styrkor vi skickar utgår jag från att så heller
              inte blir fallet. Skulle förutsättningarna förändras utgår vi
              från att regeringen återkommer till riksdagen med en begäran.
            </seg>
            <seg n="5a3f10dc">
              Herr talman! Jag förstår att vissa tänker att vi i Vänsterpartiet
              använder både hängslen och livrem, men i internationella operationer
              av det här slaget ser vi det som oerhört viktigt att säkerställa
              att internationella konventioner och resolutioner följs. Det finns
              historiska exempel som förskräcker på hur det kan bli när det
              inte trycks tillräckligt på detta. Sverige kan aldrig smita undan
              sitt ansvar när det gäller deltagande i sådana här operationer
              och ansvar för att resolutionerna följs och att rättssäkerheten
              och de mänskliga rättigheterna beaktas i alla operationer.
            </seg>
          </u>
          <note type="speaker" n="4ae2058c">
            Anf. 2 HANS WALLMARK (M):
          </note>
          <u who="hans_wallmark_93395e" xml:id="i-ec78abc334e78a73-0" n="9ad3497b">
            <seg n="00f051c5">
              Herr talman! Riksdagen har i dag att behandla förslaget om fortsatt
              deltagande i EU:s marina insats i Adenviken och i Indiska oceanen
              det vi kallar Operation Atalanta.
            </seg>
            <seg n="27724aad">
              Det handlar om att säkra humanitära hjälpsändningar som transporteras
              via fartyg men också om att förhindra det sjöröveri som är ett
              hot mot internationell handel och som hjälper till att trasa sönder
              länder och samhällen i regionen. EU har genom sina deltagande
              medlemsländer axlat sin del av det internationella ansvaret sedan
              den 8 december 2008. Sverige har varit på plats tidigare både
              genom Försvarsmaktens försorg och genom Kustbevakningen.
            </seg>
            <seg n="a4bcb9a7">
              Rapsodiskt kan bilden tecknas av de senaste årens händelser i
              Somalia med politiskt sönderfall, våld och övergrepp. Under lång
              tid vi talar om över två decennier har det saknats fungerande
              regering. Människor har plågats av inbördeskrig, och nyhetsrapporteringen
              har präglats av rapportering om al-Shababs övergrepp. Nu har våldsgrupperna
              sedan 2011 drivits ut ur huvudstaden Mogadishu, och det finns
              tecken på växande politisk stabilitet, om än från tidigare relativt
              låga nivåer.
            </seg>
            <seg n="59f59408">
              Den humanitära situationen i Somalia är en av de svåraste i världen
              med ca fyra miljoner människor i behov av hjälp. Av dessa är runt
              två miljoner direkt beroende av humanitära insatser utifrån för
              sin överlevnad. Det finns 1,1 miljoner internflyktingar i Somalia
              och en miljon somaliska flyktingar i regionen. 236 000 barn uppskattas
              vara akut undernärda. Svälten i vissa områden har krävt tiotusentals
              dödsoffer. Det är i ljuset av detta Sveriges och EU:s närvaro
              ska ses.
            </seg>
            <seg n="30816cbb">
              Livlinan har varit transporter av mat och andra förnödenheter
              i FN:s regi. Från och med november 2007 har FN:s livsmedelsprogram
              transporterat mer än 800 000 ton mat till Somalia. Behovet av
              att skicka humanitär hjälp med sjötransporter till Somalia 2013
              bedöms förbli fortsatt omfattande med tanke på läget. Sjövägen
              är det mest effektiva sättet att nå de hjälpbehövande. Varje kapat
              fartyg kan innebära tragik för alla dem som väntar på lasten.
            </seg>
            <seg n="148feba1">
              Det goda med insatser som Operation Atalanta är att inga fartyg
              med förnödenheter från FN:s livsmedelsprogram har attackerats
              sedan 2008. Vi är med och gör nytta. Vi är med och gör skillnad.
            </seg>
            <seg n="098766a2">
              Utöver Operation Atalanta deltar Sverige även på andra sätt för
              att mildra nöden. Sverige har under 2012 bidragit med betydande
              belopp i humanitärt stöd till Somalia. Det är stöd som går via
              FN, rödakors- och rödahalvmånerörelsen och enskilda organisationer.
              Under 2011 bidrog Sverige med 438 miljoner kronor i humanitärt
              stöd till Somalia. Av dessa gick 74 miljoner kronor till FN:s
              livsmedelsprogram.
            </seg>
            <seg n="5711882f">
              Herr talman! Utöver de viktiga mattransporterna handlar det om
              att säkra ett av de mest trafikerade fartygsområdena i världen.
              Via Adenviken går fartygen på väg till och från Suezkanalen. Det
              handlar om 33 000 handelsfartyg per år. Under 2012 noterades en
              minskning av piraternas framgångar till havs gentemot handelsflottorna.
              I jämförelse med 2011 reducerades både antalet attacker, från
              317 till 89, och antalet framgångsrika kapningar, från 25 till
              13.
            </seg>
            <seg n="4df06c83">
              Minskningarna kan bero på en kombination av åtgärder. De kan
              bero på internationell närvaro som Operation Atalanta men också
              på att ett växande antal länder tillåter beväpning ombord på den
              egna handelsflottan. Fartygen utrustas också med taggtråd, vattenkanoner
              och högre fribord. Det är registrering och anmälan inför passage
              i högriskområden. Till allt detta kommer ett illegalt och oreglerat
              fiske som hotar både fiskbeståndet och inkomstmöjligheterna för
              somaliska fiskare.
            </seg>
            <seg n="79bb8a58">
              Genom avtal med olika länder som Seychellerna, Mauritius och
              Kenya finns möjligheter att döma och hålla i fängelse de pirater
              och sjörövare som fångas in. Det sammansatta utrikes- och försvarsutskottet,
              vars betänkande vi nu behandlar, påminner om att en till annat
              land överförd person ska behandlas humant och inte utsättas för
              tortyr eller andra övergrepp. Personerna ska inte utsättas för
              inhuman behandling, och den rättsliga prövningen ska vara rättvis
              och öppen och göras av en kompetent, oberoende och opartisk instans.
            </seg>
            <seg n="14f78905">
              Utskottet påminner också om att det i regeringens proposition
              saknas hänvisningar till FN:s säkerhetsrådsresolutioner 1325,
              om kvinnor, fred och säkerhet, 1612, om barn i väpnade konflikter,
              och 1820, om sexuellt våld i väpnade konflikter. De utgör självklara
              beståndsdelar i det viktiga freds- och säkerhetsfrämjande arbete
              som sker inom ramen för Operation Atalanta.
            </seg>
            <seg n="6d899c3e">
              Herr talman! Det svenska bidraget utgörs av HMS Carlskrona med
              ombordbaserad helikopter, säkrings- och bordningsstyrka samt förberedda
              utrymmen för sjukvård och kirurgi. Totalt sett handlar det om
              att ställa till förfogande en väpnad styrka bestående av högst
              260 personer. Det handlar om högst fyra månader från den 6 april
              i år.
            </seg>
            <seg n="ef6c9d21">
              HMS Carlskrona återvänder till Adenviken efter att ha varit där
              tidigare. HMS Malmö och HMS Helsingfors samt stödfartyget HMS
              Trossö var på plats från maj till september 2009. Från maj till
              november 2010 var, som nämnts, HMS Carlskrona där med bland annat
              en säkrings- och bordningsstyrka. Sverige har också haft ledningsansvaret
              för Operation Atalantas styrkehögkvarter och bidragit med en helikopterenhet.
              Sverige har vid två tillfällen, under perioderna mars till juni
              2010 och oktober 2012 till februari 2013, bidragit med ett sjöövervakningsflygplan
              från Kustbevakningen.
            </seg>
            <seg n="1f1f4e91">
              Herr talman! Låt mig avslutningsvis vända mig direkt till både
              de kolleger som i dag i riksdagen ska fatta beslut om fortsatt
              deltagande i Operation Atalanta och de kvinnor och män vilka ska
              tjänstgöra på plats.
            </seg>
            <seg n="e3172236">
              Insatserna medverkar till att göra skillnad. Det handlar om vårt
              bidrag för att försöka skapa något drägligare och något bättre
              villkor för hårt utsatta och plågade människor. Samtidigt ska
              vi alltid vara medvetna om att den här typen av uppdrag är förenad
              med risker. Det kan handla om fredsfrämjande uppdrag och krishanteringsinsatser.
              Det kan bli skarpt läge. Vi har som landets främsta politiska
              företrädare i riksdagen genom vårt bifall axlat ansvar för insatsen.
              Och den utförs av duktiga kvinnor och män. Sveriges insats i Operation
              Atalanta är i de nödlidandes intresse, är i vårt lands intresse
              och är en del av det internationella ansvar som visas inom ramen
              för EU:s gemensamma insatser.
            </seg>
          </u>
          <note n="f40b47b7">
            Herr talman! Jag yrkar bifall till utskottets förslag och avslag
            på Vänsterpartiets reservation.
          </note>
          <note n="101dadc1">
            I detta anförande instämde Annicka Engblom (M).
          </note>
          <note type="speaker" n="939c3eee">
            Anf. 3 CARINA HÄGG (S):
          </note>
          <note n="448b6a6d">
            Herr talman! Jag yrkar bifall till förslaget i det sammansatta
            utskottets betänkande om Operation Atalanta och avslag på reservationen.
          </note>
          <note n="e9ec03b0">
            Från Socialdemokraterna deltar även Åsa Lindestam från försvarsutskottet
            i den här debatten.
          </note>
          <u who="carina_hagg_00384c" xml:id="i-741e74970448e200-0" n="c9e74c15">
            <seg n="deeb3acd">
              Vi är stolta över den kompetens som svensk personal kan och ska
              bidra med. De män och kvinnor som sänds ut i internationella insatser
              för att bidra till internationell säkerhet ska känna ett brett
              stöd. De har vårt stöd.
            </seg>
            <seg n="3dd73bc3">
              Afrikas horn är en komplicerad region där Somalias långa inbördeskrig
              påverkar säkerheten och utvecklingsmöjligheterna. Somalia är ännu
              skört, men vi gläds ändå åt att landet har tagit viktiga steg
              framåt. I dag kan vi besöka såväl Somaliland som Puntland och
              Mogadishu. Det kunde vi inte förra året.
            </seg>
            <seg n="ecc00c1b">
              I betänkandet har vi också skrivit in Amisom, EUTM Somalia och
              EUCAP Nestor. Det finns en vidare säkerhetsstruktur för att stödja
              säkerheten i Somalia även om de olika delarna inte nödvändigtvis
              har någon samverkan. Men det är ändå viktigt att ha det här klart
              för sig.
            </seg>
            <seg n="796c595a">
              Nyhetsflödet från Somalia har dominerats av svältkatastrofer,
              krig och konflikter samt piratdåd. Under senare år har vi också
              nåtts av information om hur extremister, som den islamistiska
              milisen al-Shabab, har härjat för att stoppa hjälpsändningar på
              land som resultat.
            </seg>
            <seg n="072b8a84">
              En majoritet av internflyktingar utgörs av kvinnor och barn.
              Miljoner somalier har sökt sin tillflykt undan krig och förföljelse
              även i andra länder i regionen men också i Sverige. Drygt 20 000
              somaliska flyktingar har valt att återvända från Kenya. I Dadaablägret
              i Kenya lever ännu en halv miljon flyktingar. Det är tveksamt
              om ett skört Somalia utan hjälp från omvärlden inom kort kan klara
              av att ta emot 600 000 hemvändande flyktingar, som man beräknar
              att det är, från främst Kenya och Etiopien.
            </seg>
            <seg n="15915c82">
              Notera också att FN har talat om att det i Mogadishu finns 369
              000 internflyktingar. Problemet är alltså inte av den dimensionen
              att ett enskilt skört land kan klara av det själv, utan det finns
              anledning att fundera på det internationella ansvaret.
            </seg>
            <seg n="42d49257">
              Efter årtionden av politiskt kaos har Somalia en president, en
              premiärminister, en regering och ett parlament på plats i Mogadishu.
              De representerar nya politiker. Samtidigt vet vi att det i kulisserna
              lurar gamla krigsherrar och personer som har intressen av att
              konflikter, motsättningar, terrordåd och annat kan fortgå, vilket
              påverkar både den somaliska utvecklingen och regionen.
            </seg>
            <seg n="3b3ab03d">
              Herr talman! Vi förutsätter också att det finns möjligheter till
              partinära samarbete. Besöksutbyte på politisk nivå ska fungera
              över landgränser. Nu finns äntligen demokratiska plattformar som
              ger förutsättningar för landets utveckling på nationell nivå men
              också för ett internationellt deltagande.
            </seg>
            <seg n="dcdf7ebd">
              Säkerhetssituationen har gradvis förbättrats, men Amisom utgör
              fortfarande en grundförutsättning för säkerheten i landet, och
              det är Atalanta på havet.
            </seg>
            <seg n="e0286eef">
              Somalier i diasporan har uttryckt sin vilja att bidra till återuppbyggnaden
              av sitt gamla hemland. Men ännu drunknar människor som söker sig
              en tillflykt i andra länder i Adenviken, eller också tas de till
              fånga i Sinai på väg upp till Europa. I grannlandet Yemen är läget
              fortfarande bekymmersamt.
            </seg>
            <seg n="5ab5167d">
              Bara i Sverige finns det 50 00060 000 somalier som huvudsakligen
              den svenska flyktingpolitiken har haft som åtagande. Somaliska
              flyktingar har kommit företrädesvis från 1989 fram till i dag.
              Somalierna är en av de största grupperna bland asylsökande och
              anhöriginvandrare. Det handlar om administrativa frågor som kräver
              sin hantering och lösning.
            </seg>
            <seg n="3d9c3fc0">
              Vi har förståelse för Somalias önskan om diplomatisk närvaro
              i Sverige. Det är en fråga för somaliska beslutsfattare att själva
              ta ansvar för och ta beslut om. Men jag tycker att vi kan bidra.
              Vi socialdemokrater har sagt att vi vill se en konsul, gärna inledningsvis
              en honorärkonsul, på plats i Mogadishu. Vi behöver också ha en
              diplomatisk struktur för att möta de gemensamma utmaningar och
              de frågor som vi har att hantera mellan våra länder.
            </seg>
            <seg n="0bfaf13f">
              I dag ansvarar den svenska ambassaden i Nairobi för Sveriges
              relationer till Somalia. Det är ett arrangemang som vi menar kan
              fungera väl även fortsättningsvis men som är i behov av kompletteringar
              utifrån förbättrade förutsättningar. Sida har tagit beslut om
              att flytta beslutsmandatet från Helsingfors till Nairobi. Det
              är ett steg. Jag vill se en starkare närvaro i Mogadishu med kontor
              på plats när det blir praktiskt och säkerhetsmässigt möjligt.
            </seg>
            <seg n="e52e65be">
              Men vi vill som sagt se en konsul. Och jag menar att det kan
              ordnas utan dröjsmål. En svensk diplomatisk representation i Somalias
              huvudstad Mogadishu skulle bidra till att stärka banden mellan
              Sverige och Somalia. Det skulle också kunna bidra till att man
              tar till vara den kompetens som finns i båda våra länder.
            </seg>
            <seg n="ac202760">
              Herr talman! Vi tycker att det är viktigt att trygga transporterna
              via sjöfarten. Men vi ser också kopplingarna till situationen
              på land. Det är någonting som vi har diskuterat vid tidigare beslut
              om att stödja aktioner mot piratdåden.
            </seg>
            <seg n="0784d44d">
              Säkerheten kommer först. Utan säkerhet blir det ingen utveckling.
              Det var vad man sade till mig i Mogadishu.
            </seg>
            <seg n="28ab131b">
              Nu kan vi se att vi med den säkerheten kan stödja Somalias utveckling
              på mer än ett sätt. Det behövs humanitärt stöd och civila insatser
              men fortfarande också militära insatser. Vi behöver alltså flera
              olika komponenter för att kunna stödja det här sköra landet att
              fortsättningsvis kunna ta steg framåt.
            </seg>
            <seg n="c76f8c8d">
              En sak som jag tycker har saknats och som jag har efterfrågat
              under alla de diskussioner och betänkandearbeten vi har haft är
              ett aktivt arbete för att spåra de pengar som kommer från piratverksamheten.
              Det är stora summor, och jag tror att man också ska jaga pengarna.
              Det finns nämnt, och det sägs att man också ska göra det, men
              konkret har jag inte sett att man har prioriterat detta arbete.
            </seg>
            <seg n="c63c1894">
              Rättssäkerheten för dem som tas till fånga är naturligtvis någonting
              som vi vill understryka.
            </seg>
            <seg n="ba2fa477">
              Herr talman! Om en månad ska Sida presentera sina förslag till
              satsningar på Somalia för regeringen. Jag tycker att det är viktigt
              att man lyssnar in debatten, som här och tidigare debatter, men
              också att man lyssnar in diasporan och Organisationssverige. Äntligen
              är vi ju där, herr talman, att vi kan bidra till Somalias utveckling
              på flera olika sätt, och Sidas mer aktiva intåg är ett viktigt
              steg.
            </seg>
            <seg n="4539afa5">
              Att det kan vara möjligt beror också på det arbete vi har gjort
              för att stödja den säkerhetspolitiska utvecklingen. Jag menar
              att Amisom fortfarande är viktig men att Atalanta i den andra
              geografiska delen av Somalia utgör en viktig del när man bevakar
              vattnet. Vattenytorna är en transportmöjlighet, och det ger som
              sagt både möjligheter och anledning att fundera på säkerheten.
            </seg>
            <seg n="9d8a5ba7">
              Piratverksamheten i Adenviken har urgamla traditioner men har
              eskalerat, och vi har ett gemensamt internationellt ansvar för
              situationen, som hotar säkerheten såväl på vattnet som på land.
              Jag är glad över att sjöfarten själv har tagit ett ökat ansvar.
              Vi ser hur viktigt det är att man går i konvoj och har stöd för
              detta.
            </seg>
            <seg n="dd2f1f57">
              Det nämns också i betänkandet att man ska kunna se på hot mot
              utfiskning och illegalt fiske. Jag tror inte att vi ska överdriva
              möjligheten att fokusera också på detta, men det är ändå viktigt
              att man nämner att detta är ett problem, för utfiskning utanför
              det egna landets kontroll är ett problem i Somalias artrika vatten.
              Detta är en viktig framtida näringsgren där Somalia vill utveckla
              sin kompetens. Då ska inte den kompetensen finnas på plats först
              när det inte finns någonting att hämta upp ur haven. Jag tycker
              att det är en viktig markering.
            </seg>
            <seg n="6048ff0c">
              Slutligen, herr talman, är det viktigt för oss och det står också
              skrivet här och är en förutsättning att det finns ett FN-mandat.
              Det är också viktigt att resolutionerna 1325 och 1820 finns med
              och att vi talar om konventioner och resolutioner som är viktiga
              för barn. Den helheten tycker jag finns uttryckt på ett bra sätt
              i det här betänkandet, så jag yrkar än en gång bifall till förslaget
              i betänkandet.
            </seg>
          </u>
          <note type="speaker" n="c0d3ec7b">
            Anf. 4 PETER RÅDBERG (MP):
          </note>
          <u who="peter_radberg_0f74c9" xml:id="i-063a00a01def480d-0" n="1dc21815">
            <seg n="330f258b">
              Herr talman! Behovet av humanitär hjälp med sjötransporter till
              Somalia är fortfarande mycket stort. Sjöröveriet fortsätter att
              utgöra ett hot mot den fria sjöfarten, den internationella handeln,
              godstransporter och besättningarnas säkerhet. Hotet är särskilt
              allvarligt utanför Somalias kust.
            </seg>
            <seg n="632b7cea">
              Den långvariga konflikten och avsaknaden av en fungerande regering
              som kan skydda landets kust samt garantera lag och ordning har
              bidragit till att sjöröveri har blivit en betydande inkomstkälla
              för olika kriminella grupperingar i Somalia. Det illegala och
              oreglerade fisket, som har pågått i många år, har dessutom reducerat
              fiskbeståndet och inkomstmöjligheterna för de somaliska fiskarna.
            </seg>
            <seg n="59e66f84">
              Det är därför mycket bra att Operation Atalanta syftar till att
              ge skydd åt fartyg som för World Food Programmes räkning transporterar
              mat till nödställda i Somalia. Det är dock beklagligt att resolutionerna
              1325, om kvinnor, fred och säkerhet, 1612, om barn i väpnade konflikter
              och 1820, om sexuellt våld i väpnade konflikter, saknas i regeringens
              proposition. Detta beklagar vi djupt.
            </seg>
            <seg n="9d12b3d5">
              Uppdraget inkluderar också användning av våld för att förebygga,
              avvärja och bekämpa sjöröveri och väpnade rån mot fartyg som kan
              komma att begås i de områden där insatsen genomförs. Som en följd
              av det mer utbredda sjöröveriet öster om Somalia har Operation
              Atalantas operationsområde vidgats till att i dag förutom Adenviken
              inkludera delar av Indiska oceanen.
            </seg>
            <seg n="8c259645">
              Miljöpartiet har vid tidigare svenska insatser i Operation Atalanta
              påtalat behovet att även övervaka fisket utanför Somalias kust.
              Misstankar finns att delar av EU:s fiskeflotta varit delaktig
              i rovfisket utanför Somalias kust och att IUU-fisket, det vill
              säga olagligt, orapporterat och oreglerat fiske, fortgår alltjämt
              men nu i skydd av Operation Atalanta.
            </seg>
            <seg n="c464f70f">
              Miljöpartiet välkomnar att Operation Atalanta nu även ska stävja
              IUU-fiske. I den utsträckning Atalanta bistår EU:s fiskefartyg
              är det rimligt att de samtidigt kontrollerar att dessa fartyg
              inte deltar i så kallat IUU-fiske.
            </seg>
            <seg n="fb7d50b0">
              När Operation Atalanta eskorterar fiskefartyg bör det även ingå
              i mandatet att kontrollera att fartygen har rätt licenser och
              att de har rapporterat sitt fiske på ett korrekt sätt. Ett sådant
              förtydligande av Operation Atalantas mandat skulle ligga i linje
              med EU-parlamentets position för fiskepolitiken som antogs den
              6 februari i år. I den ingick följande stycke: Unionen skall i
              samtliga internationella fora främja och stödja alla åtgärder
              som krävs för att utrota olagligt, orapporterat och oreglerat
              fiske.
            </seg>
          </u>
          <note n="89cf2b98">
            Därmed, herr talman, yrkar jag bifall till förslaget i betänkandet.
          </note>
          <note type="speaker" n="86c34ca5">
            Anf. 5 ALLAN WIDMAN (FP):
          </note>
          <u who="allan_widman_28f0df" xml:id="i-02e3708fe94d2057-0" n="17dbddd5">
            <seg n="08f5db42">
              Herr talman! Det är nu ett stycke in i debatten, och väldigt
              mycket har redan sagts.
            </seg>
            <seg n="0799cad1">
              Jag kan bara instämma i de slutsatser som har dragits av tidigare
              talare, att det är en värdefull insats som nu kommer att göras
              av örlogsfartyget Carlskrona i Adenviken och anslutande vatten.
              Det handlar alltså om att skydda World Food Programmes transporter
              av livsmedel. Det har skett vid tidigare tillfällen på ett synnerligen
              effektivt sätt. Det finns inte något som helst skäl för mig att
              tro att det kommer att bli en annan utgång den här gången.
            </seg>
            <seg n="f242968d">
              Dessutom är det så att varje marin närvaro i de här vattnen medverkar,
              direkt och indirekt, till att säkra de strategiska flöden som
              är viktiga för den globala ekonomin men också viktiga för svenskt
              vidkommande. Jag instämmer gärna också i det som Hans Wallmark
              tidigare sade, att den här operationen därtill ligger också i
              nationens intresse.
            </seg>
            <seg n="8885c26c">
              Herr talman! Under det senaste året har jag ställt frågor i riksdagen
              angående när Carlskrona nästa gång skulle delta i den här operationen,
              och jag har gjort vad jag har kunnat för att trycka på för att
              detta skulle förverkligas. Skälen till detta är många, inte bara
              att den här operationen är värdefull sett ur olika perspektiv,
              utan också att vi genom att gång efter annan delta i sådana här
              operationer bygger upp kompetens, inte bara hos vår plattform
              utan också hos de besättningar som verkar på plattformen. Det
              är genom att delta i skarpa internationella insatser som vi också
              bygger stridsduglig förmåga. Det är inte därför vi deltar i operationen;
              det är viktigt att understryka. Men det är något som kommer på
              köpet när operationerna genomförs.
            </seg>
            <seg n="419b33af">
              Herr talman! För fem år sedan föreslog Försvarsmakten att HMS
              Carlskrona skulle tas ur tjänst som örlogsfartyg och i stället
              bli signalspaningsfartyg i Östersjön. Det var ingen riktigt bra
              idé, tyckte bland andra jag, eftersom HMS Carlskrona är det största
              örlogsfartyg Sverige har. Så här efteråt tycker jag att man kan
              skicka en tacksamhetens tanke till den så kallade genomförandegrupp
              som faktiskt satte stopp för den här idén och såg till att HMS
              Carlskrona bara något år senare faktiskt fanns tillgänglig för
              att göra operativ nytta i Adenviken.
            </seg>
            <seg n="b5d66541">
              Det är väl ingen som så här långt direkt har bemött Torbjörn
              Björlunds oro och invändningar mot utformningen av den här insatsen,
              men det är naturligtvis så att vi alltid måste inse att skarpa
              insatser med större eller mindre sannolikhet innebär att misstag
              av olika slag kommer att begås. De må vara rättsliga, de må vara
              operativa.
            </seg>
            <seg n="2c69c559">
              Det vi har att göra som politiker är ju en sorts avvägning. Vilken
              nytta, vilket skydd kan vår insats innebära för dem som behöver
              skydd, hjälp och stöd? Det är den nyttan som sedan måste vägas
              mot riskerna. Jag instämmer gärna i det som Torbjörn Björlund
              säger om vikten av att minimera dessa risker så långt det över
              huvud taget är möjligt, men jag tror att om man kommer till slutsatsen
              att man aldrig kan delta såvitt man inte har både hängslen och
              livrem samt fallskärm kommer Sverige aldrig att bidra till sådana
              humanitära insatser som vi har gjort de senaste tio åren. Det
              vore naturligtvis, Torbjörn Björlund, inte ett steg framåt utan
              bakåt för mänskligheten.
            </seg>
          </u>
          <note n="edca775d">
            Med det, herr talman, yrkar jag bifall till utskottets förslag.
          </note>
          <note type="speaker" n="8d8a2ddc">
            Anf. 6 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4dd8e68d360878bb-1" n="eaaefe30">
            <seg n="dc4a3811">
              Herr talman! Jag kände mig naturligtvis lite apostroferad av
              Allan Widman. Jag förstår också att det finns risker i alla internationella
              insatser och operationer, men vi kan aldrig från svensk sida undandra
              oss ansvaret att själva se till att det inte blir misstag. Det
              är egentligen det vi poängterar i vår reservation. Att i samarbete
              med andra acceptera misstag tycker inte jag är en framkomlig väg.
              Det är därför vi har lämnat den här reservationen.
            </seg>
            <seg n="889c2394">
              När Sverige deltar vi ska inte undvika att delta i operationer
              ska vi se till att vi tar ansvar och har resurser att se till
              att de här resolutionerna följs, att det är rättssäkert och att
              vi ser till att våra insatser görs på ett rättssäkert sätt. Om
              andra saker händer är det ju svårt att ta ansvar för det. Det
              är Sveriges ansvar som vi poängterar.
            </seg>
            <seg n="c26e0532">
              Fallet med de fångar som sitter i Kenya är inte acceptabelt.
              De är alltså pirater som är tillfångatagna av svenska styrkor
              2009 men som efter fyra år sitter utan rättegång. Det tycker inte
              jag är någonting som vi kan acceptera. Det måste vi agera mot
              som land. Sverige måste agera där. Vi kan inte lita till att EU
              gör någonting. Vi måste ha ett eget ansvar för att göra det. Det
              är det vi trycker på.
            </seg>
            <seg n="1795379e">
              Det är därför jag också tycker att det är så viktigt att man
              faktiskt poängterar att vi gör det här. Ett tecken på att man
              inte tar det på allvar är väl att regeringen inte skriver in resolutionerna
              1325, 1612 och 1820. Det tycker vi också är ett tecken på att
              man måste ta det på större allvar.
            </seg>
            <seg n="5930a57b">
              Därför tycker jag, Allan Widman, att vi ska vara med på så många
              insatser som möjligt men också måste se till att ha på fötterna
              så att Sverige tar ett stort ansvar.
            </seg>
          </u>
          <note type="speaker" n="be9aa09e">
            Anf. 7 ALLAN WIDMAN (FP) replik:
          </note>
          <u who="allan_widman_28f0df" xml:id="i-02e3708fe94d2057-1" n="17dbddd5">
            <seg n="8efe4f18">
              Herr talman! Flertalet av de resolutioner som Torbjörn Björlund
              mot slutet av sin replik räknar upp har förvisso inte så mycket
              med rättssäkerheten för tillfångatagna pirater att göra. Men det
              är väldigt lätt att instämma i det som Torbjörn Björlund säger.
              Och jag vet att Torbjörn Björlund och Vänsterpartiet den här gången
              inte avfärdar insatsen beroende på de möjliga problem och risker
              som är förknippade med den.
            </seg>
            <seg n="5a7f36b5">
              Jag tycker ändå att det var viktigt att ha det här problematiserande
              resonemanget. Jag tycker dessutom att jag gjorde det i ganska
              stor vänlighet.
            </seg>
            <seg n="d7d1efb2">
              Herr talman! Jag har följt de överläggningar som sammansatta
              utskottet har haft beträffande Operation Atalanta under rätt många
              år, och jag vet att utskottet har lagt väldigt stor vikt vid och
              mycket tid på att se till att rättssäkerheten garanteras så långt
              det över huvud taget är möjligt. Sverige och andra länder har
              ingått avtal med länder i regionen som handlar om att man ska
              lagföras för de brott som begås och att detta ska ske under former
              som är helt acceptabla med avseende på internationell rätt och
              mänskliga rättigheter.
            </seg>
            <seg n="115a77ad">
              Jag är övertygad om att Sverige kommer att fortsätta på denna
              linje och göra allt vad Sverige kan för att minimera möjligheterna
              till misstag. Men, herr talman, det vore ett misstag att tro att
              de helt kan försvinna. Det begås misstag i alla rättsväsen, så
              ock i det svenska.
            </seg>
          </u>
          <note type="speaker" n="0bed592c">
            Anf. 8 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4dd8e68d360878bb-2" n="eaaefe30">
            <seg n="e099827e">
              Herr talman! Jag förstår också det. Vi är överens om att den
              här operationen är viktig, och den är många gånger avgörande för
              Somalias utveckling. Vi har inte ställt någonting emot det.
            </seg>
            <seg n="e1d2b66b">
              Däremot har vi sett även svenska insatser där vi deltar som inte
              alltid har varit till hundra procent. Vi måste ha målsättningen
              att det ska vara hundra procent i svenskt deltagande. Det tycker
              vi. Det är också därför som vi trycker på det här. Vi kommer att
              fortsätta att göra det. Vi kommer säkert från Vänsterpartiets
              sida att vara med på andra insatser i världen framöver, men vi
              kommer aldrig att släppa det här kravet.
            </seg>
            <seg n="c33979e4">
              Jag tror inte att någon här har någon annan avsikt. Däremot måste
              vi kanske trycka hårdare på att vi aldrig ska glömma det och att
              vi aldrig kommer ifrån vårt eget ansvar som deltagande land. Det
              tycker jag är den springande punkten även i den här debatten.
            </seg>
          </u>
          <note type="speaker" n="74a7187d">
            Anf. 9 ALLAN WIDMAN (FP) replik:
          </note>
          <u who="allan_widman_28f0df" xml:id="i-02e3708fe94d2057-2" n="17dbddd5">
            <seg n="93863ce4">
              Herr talman! Det är naturligtvis glädjande för mig att höra att
              Vänsterpartiet avser att vara med och stödja andra insatser som
              Sverige i framtiden kommer att göra under huvudmannaskap av FN,
              EU eller andra organisationer. Så här långt är jag inte säker
              på att de ställningstaganden som Vänsterpartiet har gjort de senaste
              åren vittnar om detta, men man kan naturligtvis alltid förbättra
              sig och komma till nya insikter. Det hoppas jag verkligen att
              Vänsterpartiet gör, för det ligger i små länders, som Sveriges,
              intresse att den multinationella rättsordningen stärks, och det
              här är en del av detta.
            </seg>
          </u>
          <note type="speaker" n="7677fe78">
            Anf. 10 STAFFAN DANIELSSON (C):
          </note>
          <u who="staffan_danielsson_40fac6" xml:id="i-c7685fe2d85df1d8-0" n="2c54cbb3">
            <seg n="d15f238c">
              Herr talman! Jag är hes, och det är nog bra, för det gör att
              jag kommer att vara om möjligt ännu mer kortfattad och stringent
              än jag brukar vara, om jag får säga det själv. Det är nämligen
              ingen annan som säger det.
            </seg>
            <seg n="7c2cebf0">
              Jag yrkar bifall till utskottets förslag. Det finns en reservation
              från Vänsterpartiet, men nog ligger den, vilket framgick här,
              mycket nära det beslut som riksdagen snart kommer att fatta. Jag
              yrkar ändå avslag på den.
            </seg>
            <seg n="1aab3d44">
              Tidigare talare har redogjort väl för den viktiga insats mot
              sjöröveri och för att skydda matleveranser till Somalia som EU:s
              marina insats, Operation Atalanta, utför. Det är nu tredje eller
              fjärde gången, beroende på hur man räknar, som Sverige ställer
              upp, denna gång med fartyget Carlskrona, med bland annat en helikopterenhet
              och en säkrings- och bordningsstyrka.
            </seg>
            <seg n="d242ee45">
              Som alltid när Sverige sänder ut väpnade styrkor för att göra
              tjänst i fredsinsatser eller vid oroshärdar, som i vattnen utanför
              Somalia, är det en stor trygghet för oss beslutsfattare att veta
              att man kommer att vara väl förberedd och göra mycket professionella
              och gedigna insatser. Det uppskattar jag och Centerpartiet, och
              det vet jag att vi uppskattar brett i Sveriges riksdag. Jag instämmer
              i det Hans Wallmark välformulerat uttryckte om de soldater som
              ställer upp för det här viktiga men ibland också farliga uppdraget.
            </seg>
            <seg n="5ef8fce9">
              Regeringen ger i sin proposition en god bild av situationen i
              Somalia, som ju lidit svårt i flera decennier av fruktansvärda
              inbördeskrig, svåra umbäranden, hunger, brist på mat och väldigt
              mycket annat. Den humanitära situationen i Somalia är en av de
              svåraste i världen med ca 3,8 miljoner människor i behov av humanitär
              hjälp. Hösten 2012 beräknades över 2 miljoner människor ha osäker
              tillgång till mat, och 236 000 barn uppskattades vara akut undernärda.
              Hans Wallmark tog också upp detta, men jag vill understryka det
              för det är viktigt att vi har lägets allvar väldigt klart för
              oss.
            </seg>
            <seg n="6d0d8242">
              Därför betyder mattransporterna sjöledes till Somalia väldigt
              mycket. Hindras FN:s hjälpsändningar av sjörövare kan det få förödande
              konsekvenser. Sedan Operation Atalanta igångsattes har faktiskt
              inga World Food Program-fartyg attackerats.
            </seg>
            <seg n="54f2a096">
              Det finns också ljusglimtar vid horisonten i Somalia. Den väpnade
              islamistiska motståndsgruppen al-Shabab har i hög grad pressats
              tillbaka av insatser från Afrikanska unionens länder och styrkor.
              Val har hållits, som Carina Hägg var inne på, och det finns president
              och regering.
            </seg>
            <seg n="0a5056bb">
              För att bekämpa sjöröveriet finns olika pågående internationella
              insatser, varav EU:s Operation Atalanta är en. Nato genomför sedan
              2009 en liknande operation, och länder som Indien, Kina och Ryssland
              har i perioder befunnit sig i området med fartyg eller annat stöd
              mot sjöröveri.
            </seg>
            <seg n="57e37737">
              Herr talman! Svensk marin kommer åter att bekämpa sjöröveri och
              säkerställa fartygstransporters säkerhet utanför Somalias kust
              genom deltagande i Operation Atalanta. Det är bra.
            </seg>
          </u>
          <note n="101dadc1">
            I detta anförande instämde Annicka Engblom (M).
          </note>
          <note type="speaker" n="3cc6e648">
            Anf. 11 STELLAN BOJERUD (SD):
          </note>
          <note n="27434ff5">
            Herr talman! Operation Atalanta började den 8 december 2008 och
            grundas på FN-resolutionerna 1816 med flera. Senaste förlängningen
            av uppdraget har beslutats enligt resolution 2015.
          </note>
          <u who="stellan_bojerud_59c401" xml:id="i-303daa30d5a39dfb-0" n="71919bba">
            <seg n="a47592b5">
              Den här operationen är välkomnad av Somalias övergångsregering.
              23 av EU:s 27 nationer deltar, liksom fyra icke-EU-stater, nämligen
              Norge, Ukraina, Kroatien och Montenegro. För närvarande finns
              sex fregatter på plats, två från Frankrike, en från Storbritannien,
              en från Nederländerna, en från Tyskland och en från Spanien. Sjöstyrkechefen
              på plats är en spansk amiral. I övrigt leds operationen från Storbritannien.
            </seg>
            <seg n="fa2cc588">
              Det finns också i närområdet en annan operation som Nato igångsatte
              den 17 augusti 2009, nämligen Operation Ocean Shield. Där ingår,
              kuriöst nog, ett antal icke-Nato-stater såsom Ryssland och Kina
              samt, kuriöst nog, Nordkorea och Sydkorea på samma sida.
            </seg>
            <seg n="7f89676e">
              I Operation Atalanta har Sverige, som nämnts tidigare, deltagit
              två gånger. Första gången var det med två korvetter och ett stödfartyg.
              Det var sommaren 2009. Andra gången var det med HMS Carlskrona,
              som medförde två helikoptrar, varav en växelvis var stationerad
              på den franska flygbasen i Djibouti. Styrkechef då var konteramiralen
              Jan Thörnqvist. Denna operation pågick sommaren 2010. Under 2010
              lyckades Operation Atalanta på olika sätt stoppa 72 procent av
              piraternas aktioner.
            </seg>
            <seg n="dd994f40">
              Jag går över till frågan om insatser på land. Insatserna på land
              är begränsade till två kilometer från kusten. Insatserna sker
              med helikopter i syfte att förstöra piraternas båtar, så kallade
              skiffs. Det är gummibåtar med kraftiga utombordsmotorer. Det är
              säkrare för alla parter att förstöra båtarna i land än att bekämpa
              dem till sjöss, där människor kan drunkna eller skjutas ihjäl.
            </seg>
            <seg n="a4018d86">
              Sedan kommer frågan om oron för behandlingen av infångade pirater.
              Ja, det finns skäl att vara lite fundersam. Enligt avtalet för
              Operation Atalanta får man föra tillfångatagna pirater till Kenya.
              Nu anses provinserna Puntland och Somaliland, delar av Somalia,
              så stabila att Kenya avser att överföra fångarna dit. Det finns
              dock ett behov av att på något sätt reglera hur dessa pirater
              ska hanteras.
            </seg>
            <seg n="544e4cfb">
              Där kommer Operation Ocean Shield in i bilden. Den har ett helt
              annat mandat. Det finns en mycket stor spridning på hur piraterna
              har rättsförts i olika länder. I maj 2010 dömdes sex pirater till
              döden i Jemen. I USA har livstid och 33 års fängelse utdömts.
              I Italien varierar domarna mellan 16 och 19 år. I Frankrike är
              domarna fyra till åtta år och i Nederländerna fem år.
            </seg>
            <seg n="26014104">
              Frigivande av pirater har uppmärksammats, men det var alltså
              under Operation Ocean Shield som man från den ryska fregatten
              Marsjal Sjaposjnikov i maj 2010 frisläppte elva pirater eftersom
              man inte kunde fastställa vilken nationalitet de hade.
            </seg>
            <seg n="eedc7b77">
              När piratbåtarna riskerar att bordas slänger piraterna vapen
              och annan komprometterande materiel över bord, och då uppstår
              ett svårt bevisläge. De påstår sig alltså vara ute och fiska.
            </seg>
            <seg n="c84c6375">
              Det här för oss till frågan om havens frihet. Skyddet av förnödenhetstransporter
              med hjälp av bland annat World Food Programme till Somalia, liksom
              sjöförbindelserna längs Somalias kust och i Adenviken, är av internationell
              betydelse. Sverige förfogar över ett mycket lämpligt fartyg för
              dessa ändamål, nämligen HMS Carlskrona. Vidare finns det välutbildad
              personal och erfarenheter från tidigare insatser.
            </seg>
            <seg n="7f133126">
              Sverigedemokraterna anser att det är angeläget att stödja Somalia
              och värna om havens frihet och stöder därför helhjärtat denna
              insats.
            </seg>
            <seg n="1a15873b">
              Jag får därför, herr talman, yrka bifall till utskottets förslag.
            </seg>
          </u>
          <note type="speaker" n="ed3e91fb">
            Anf. 12 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-148dba064f78f9a3-0" n="06e9c385">
            <seg n="550ca88d">
              Herr talman! Den 1 mars kunde vi börja läsa bloggen från sjömännen
              ombord på örlogsfartyget Carlskrona. Det första inlägget löd:
              Ni kommer att få läsa om de utmaningar som HMS Carlskrona, bordningsstyrkan,
              helikopterenheten och stödenheten kommer att ställas inför. Vidare
              stod där: Förbandet kommer på olika sätt att beskriva vår verklighet
              ombord och i det gigantiska operationsområdet som vi tillsammans
              med andra enheter kommer att verka inom. Det är i storlek som
              nordamerika.
            </seg>
            <seg n="840ab3f6">
              Här möts den moderna tekniken med den verklighet operationen
              handlar om, nämligen sjöröveri och väpnat rån. När vi sänder våra
              svenska män och kvinnor ut i internationella insatser vet vi att
              det är ett stort ansvar vi tar på oss. De måste kunna lita på
              oss. De måste veta att vi backar upp dem utan förbehåll och tillvaratar
              deras intressen. Därför är jag glad att vi kan följa dem på detta
              sätt.
            </seg>
            <seg n="57f3dccb">
              Syftet med Operation Atalanta är som har påtalats här flera gånger
              under debatten att förhindra piratattacker mot FN:s livsmedelsprogram
              och mot handelssjöfarten samt att stävja piratattacker i Adenviken
              och Indiska oceanen utanför Somalias östkust. 33 000 handelsfartyg
              går igenom Adenviken varje år. Operationen har mandat från FN:s
              säkerhetsråd och organiseras av EU.
            </seg>
            <seg n="6624f0e4">
              Den svenska marinens tredje insats i EU Navfor, med beteckningen
              ME03, som är det ärende vi debatterar i dag, kommer att möta stora
              utmaningar. Sjöröveriet och plundringarna är absolut ingen barnlek.
              Skepp som intas samt besättningar, fartyg och laster som det utkrävs
              lösen för allt detta är delar i den organiserade brottslighet
              som vi ber våra män och kvinnor riskera sina liv för att motverka.
            </seg>
            <seg n="205648e6">
              Om ett skepp och en besättning tas som gisslan har det ofta inneburit
              långa tider i fångenskap den längsta i mer än 1 000 dagar. Det
              handlar om hundratals skepp som blivit utsatta och besättningar
              som blivit tagna som gisslan. Sjöröveriet har varit så omfattande
              att det har fått effekter på internationell handel, ekonomi och
              säkerhet i länderna runt omkring.
            </seg>
            <seg n="b65a80f5">
              Det är detta våra mannar sänds i väg för att arbeta i, för att
              eskortera olika skepp och därmed föra dem säkert genom västra
              Indiska oceanen, förbi Afrikas horn.
            </seg>
            <seg n="f7b93796">
              För ett land som inte haft en fungerande styrelsemakt på 20 år
              är insatsen livsnödvändig, bland annat för att FN:s livsmedelsprogram,
              World Food Programme, ska nå fram. Vi är tacksamma för att det
              i vårt land finns de som är villiga att göra denna insats och
              hjälpa Somalia, samtidigt som vi vet att det finns många somalier
              här i Sverige på grund av konflikten. Våra folks öden vävs nu
              samman på ett viktigt sätt, och vi ska vara stolta över att vi
              kan ge denna hjälp.
            </seg>
            <seg n="908096b1">
              Vi vet att tack vare att vi finns där och att insatsen utförs
              har det lugnat ned sig i området. Det är inte längre så attraktivt
              att försöka ta gisslan eller kräva lösen för lastfartygen. Detta
              är vad vår insats från den svenska flottan inneburit: Vår insats
              verkar avhållande. Inga skepp i FN:s matprogram har attackerats
              sedan 2008 när operationen inleddes.
            </seg>
            <seg n="7209b3c6">
              Denna inriktning, där Försvarsmakten garanterar solidariteten,
              visar på försvarets viktiga roll. Som kristdemokrat anser jag
              också, i likhet med utskottet, att det är särskilt viktigt att
              FN-resolutionerna om kvinnor, fred och säkerhet, 1325 från år
              2000, om barn i väpnade konflikter, 1612 från år 2005, och om
              sexuellt våld i väpnade konflikter, 1820 från år 2008, integreras
              i arbetet.
            </seg>
            <seg n="a9c8d559">
              Slutligen: I betänkandet konstaterar utskottet att behovet av
              att sända humanitär hjälp med sjötransporter till Somalia fortfarande
              är omfattande. Det är därför angeläget att Operation Atalanta
              kan bidra till att förhöja säkerheten i farvattnen utanför Somalia.
            </seg>
            <seg n="3a229587">
              Detta är inte några menlösa politiska floskler. Vi här i riksdagen
              är den instans i Sverige som måste besluta om att svensk väpnad
              styrka ska sändas till ett annat land. När vi trycker på ja-knappen
              i dag är det detta vi gör. Jag yrkar därför bifall till regeringens
              proposition.
            </seg>
            <seg n="98a67ab5">
              Herr talman! Nu är det upp till våra officerare, sjömän och soldater
              att göra verklighet av de allvarstyngda orden i det uppdrag vi
              önskar dem lycka till i och en trygg seglats tills de åter är
              tillbaka i svensk hamn.
            </seg>
          </u>
          <note n="101dadc1">
            I detta anförande instämde Annicka Engblom (M).
          </note>
          <note type="speaker" n="8f34ad9f">
            Anf. 13 ÅSA LINDESTAM (S):
          </note>
          <u who="asa_lindestam_553116" xml:id="i-bff05f349a402c00-0" n="7a5c3481">
            <seg n="1ffa9ffb">
              Herr talman! Jag vill instämma i Carina Häggs anförande. Att
              detta rör sig om sjötransporter utanför Somalia behöver vi inte
              tvivla på, inte heller att FN och Somalias regering står bakom.
            </seg>
            <seg n="c5038f09">
              Den här insatsen kommer, som vi har hört, att hålla på i fyra
              månader. Men jag skulle vilja prata lite mer om vad som händer
              ombord på fartyget.
            </seg>
            <seg n="481e92f5">
              Vi vet att det finns ett antal nya uppgifter som man kan ta sig
              an. Det betyder inte att man kommer att göra det i det svenska
              bidraget. Men en uppgift som jag tycker är bra är att man nu kan
              oskadliggöra sjörövarnas farkoster. Det är en stor möjlighet att
              se till att de inte längre kan ge sig ut på sjön igen. Vi hörde
              tidigare att de slänger sina vapen över bord och låtsas vara fiskare,
              men om man har sett att de gör det kan man förstöra farkosten.
              Då kan de inte ge sig ut igen och göra samma saker.
            </seg>
            <seg n="62672b3d">
              Jag hade möjlighet att besöka HMS Carlskrona för en tid sedan,
              och jag såg helikopterplattan. Jag tycker att det är väldigt bra
              att det finns en helikopter med. Det gör att HMS Carlskrona kan
              ligga ute på redden mycket längre. Genom helikoptern kan man fylla
              på med de förnödenheter som man behöver.
            </seg>
            <seg n="0f9a1679">
              Ombord finns också en säkrings- och bordningsstyrka. Dessutom
              har jag sett med egna ögon den sjukvård och kirurgi som det är
              möjligt att utföra ombord. Jag hoppas verkligen att det inte ska
              behövas, men det känns ändå bra att den möjligheten finns.
            </seg>
            <seg n="c92d2ead">
              Kustbevakningen har också funnits där nere, och nyligen landade
              planet på svensk mark igen. Man har varit stationerad på Seychellerna,
              och man har utfört sjöövervakningsuppdrag inom den här insatsen.
              Det är vi tacksamma för. Det har varit en civil-militär insats,
              och den har varit väldigt bra för att kunna se var fartygen och
              båtarna finns.
            </seg>
            <seg n="ce4a1b1d">
              På vårt fartyg HMS Carlskrona finns, som vi har hört, 160 personer.
              Numera ökar antalet kvinnliga deltagare, och vad jag kan se finns
              det nu ungefär 15 procent kvinnor ombord som utför arbetsuppgifter.
              FN:s resolution 1325 handlar ju inte bara om att de andra länderna
              ska ge sitt bidrag. Vi i Sverige ska också ge vårt, och detta
              är en stor del av det. Jag tror att det är bra när vi någon gång
              når upp till 50 procent vardera, och dit måste vi sträva.
            </seg>
            <seg n="7c5b429c">
              De 160 personerna kan alltså utökas till 260 personer vid behov,
              om det skulle hända någonting allvarligt akut. Det mandatet ger
              vi dem att använda. Dessutom kan man på detta fartyg härbärgera
              12 personer under 14 dagar om det skulle bli nödvändigt.
            </seg>
            <seg n="d5d8da40">
              Kostnaden för det här går inom anslaget 1:2 Fredsfrämjande förbandsinsatser
              och är beräknad till maximalt 212 miljoner kronor.
            </seg>
            <seg n="a046f074">
              Som någon sade härifrån talarstolen: Vi gör skillnad. Senast
              i går hade jag kontakt med några vänner från Somalia, och jag
              ska erkänna att vi inte pratade om Operation Atalanta. Det handlade
              mycket mer om demokrati och integrering i vårt samhälle. Men de
              känner också att vi gör skillnad. Jag har tidigare pratat om Operation
              Atalanta med våra vänner från Somalia.
            </seg>
            <seg n="d7dee9b1">
              Jag skulle vilja säga till fartygets besättning: Ni ska veta
              att vi följer er. Vi läser era bloggar, och vi vill veta vad som
              händer. Vi fick något citat från talarstolen här, och jag har
              också läst det. Vi tycker att det är väldigt intressant att få
              följa vad som händer. Jag önskar er lycka till i fortsättningen.
            </seg>
          </u>
          <note type="speaker" n="2bdec358">
            Anf. 14 ALLAN WIDMAN (FP):
          </note>
          <u who="allan_widman_28f0df" xml:id="i-02e3708fe94d2057-3" n="17dbddd5">
            <seg n="27bb825d">
              Herr talman! Jag ville egentligen inte förlänga debatten, men
              jag har nåtts av nyheten att de sju sjömän, infångade av svenska
              sjömän för tre fyra år sedan, som har suttit i fängelse i Kenya
              utan att lagföras nu har fått en dom, den 25 februari i år. Samtliga
              sju sjörövare fick sju års fängelse.
            </seg>
            <seg n="40193f55">
              Jag har fått uppgiften av Försvarsmakten, och jag nämner den
              av det skälet att den visar att Sverige och svenska myndigheter
              tar ansvar. Man följer upp och försöker så gott man kan hävda
              kraven på rättsstatlighet och trygghet för enskilda, som sig bör.
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="10d554a7">
            6 § Värdlandsavtal med Palestina
          </note>
          <note n="0e453e94">
            Föredrogs
          </note>
          <note type="speaker" n="4744f86f">
            Anf. 15 URBAN AHLIN (S):
          </note>
          <u who="urban_ahlin_9ad123" xml:id="i-e9ffd4c4d8c89cba-0" n="12c5ac3c">
            <seg n="b0b2c15d">
              Herr talman! Vad kammaren i dag har att behandla är utrikesutskottets
              betänkande som handlar om värdlandsavtal med Palestina. Det är
              någonting som vi socialdemokrater välkomnar eftersom det betyder
              att regeringen i allt väsentligt kommer att behandla den palestinska
              delegationen i Helsingfors som om den vore en vanlig stats ambassad.
              Det är naturligtvis oerhört positivt att den personal som kommer
              att jobba där kommer att omfattas av samma immunitet och privilegier
              som alla andra ambassaders personal i Helsingfors.
            </seg>
            <seg n="e9ce388a">
              Vad vi socialdemokrater däremot har reserverat oss mot och naturligtvis
              ställer oss frågande inför är att regeringen inte går hela vägen
              och erkänner staten Palestina. Om man nu ändå vill visa palestinierna
              att man tänker behandla Palestina som om det vore en stat, så
              att man ger deras beskickning exakt samma privilegier och immunitet,
              varför tar man då inte nästa steg och erkänner staten Palestina?
            </seg>
            <seg n="b2a2b0e2">
              Vad är då skälet till att vi socialdemokrater vill understryka
              att det också är väsentligt utrikespolitiskt för att få fred i
              Mellanöstern att Sverige vågar ta det steget? Jo, vi vet att det
              är bosättningspolitiken i Israel som är det främsta hindret för
              en fred i Mellanöstern.
            </seg>
            <seg n="1052bdee">
              I regeringens utrikesdeklaration stod det också väldigt tydligt
              att bosättning efter bosättning hindrar en fred i Mellanöstern,
              och det är bra att det kritiseras i deklarationen. Men man tar
              inte nästa steg, att Sverige helt enkelt medger och erkänner att
              det palestinska området är palestinskt, att vi erkänner staten
              Palestina för att därmed markera för Israel att vi menar att de
              gör fel genom att göra bosättningar på ockuperat område.
            </seg>
            <seg n="ec88005a">
              Det vore en ganska tydlig signal från omvärlden om länderna skulle
              erkänna staten Palestina för att den vägen markera att Israel
              är inne på en annan stats territorium, punkt, och markera det
              tydligt. Många länder har gjort det. Palestinierna frågar efter
              det. Men Sverige tövar och tvekar.
            </seg>
            <seg n="65a3e2ff">
              Vi har haft den här debatten i kammaren många gånger om. Vi hade
              en diskussion för bara några månader sedan om uppgraderingen av
              Palestinas status i Förenta nationerna.
            </seg>
            <seg n="d1759c20">
              Kvällen innan beslutet i FN ska fattas sitter de borgerliga ledamöterna
              i den här kammaren och säger: Vi ska antingen rösta ja eller nej
              eller avstå. Kvällen innan hade man ingen politik för vad man
              skulle göra när FN väl skulle fatta beslutet.
            </seg>
            <seg n="5411bd48">
              Det blev ändå så väl att den svenska regeringen till slut bestämde
              sig för att rösta ja. Och det var väl en otrolig tur att man inte
              upprepade fiaskot när man röstade nej till att Palestina skulle
              få medlemskap i Unesco, som folkpartiledaren Jan Björklund drev
              igenom, och ställde Sverige i skamvrån i den internationella politiken.
            </seg>
            <seg n="e3c76b59">
              Nu är naturligtvis frågan till Kerstin Lundgren, som i utrikesdebatten
              talade om att hon gärna ville se att Palestina skulle erkännas
              som stat, och till Kristdemokraterna om de upplever att bosättningarna
              är ett problem för freden. Vad är det då som är så svårt med att
              erkänna staten Palestina när ni ändå vill visa palestinierna att
              deras beskickning i Helsingfors ska ha samma privilegier som alla
              andra länders beskickningar? Vad Moderaterna tycker vet vi ärligt
              talat inte. Men vad ni folkpartister tycker vet vi tyvärr, för
              ni är ju bromsklossen i regeringen som inte vill ge palestinierna
              något erkännande. Det gav Jan Björklund tydligt besked om i Unesco-omröstningen.
            </seg>
            <seg n="ee52c32f">
              I grunden välkomnar vi regeringens förslag. Låt missionen från
              Palestina få samma diplomatiska rättigheter som alla andra! Men
              frågan kvarstår naturligtvis: Vad är det då som hindrar att Sverige
              tar steget fullt ut och erkänner staten Palestina? Det vore en
              bra signal till den israeliska ockupationspolitiken. Det vore
              en bra signal till palestinierna. Och det skulle visa att Sverige
              är berett att sätta handling bakom de vackra orden. Frågan till
              er är: Varför gör ni inte det?
            </seg>
            <seg n="189140a4">
              Med detta vill jag yrka bifall till den socialdemokratiska reservationen,
              som stöds av Vänsterpartiet och Miljöpartiet.
            </seg>
          </u>
          <note type="speaker" n="bc9a32ea">
            Anf. 16 BODIL CEBALLOS (MP):
          </note>
          <u who="bodil_ceballos_9366f3" xml:id="i-8150c9729a02ae36-0" n="30a6d1c6">
            <seg n="8bfd4757">
              Herr talman! Vi har samma uppfattning som Socialdemokraterna
              i den här frågan. Jag kommer därför inte att stå här och upprepa
              allt det som Urban Ahlin redan har sagt.
            </seg>
            <seg n="9ec43265">
              Jag tänker i stället tala om det besök som jag och några andra
              gjorde i Palestina och Israel under hösten. Vi var ett antal riksdagsledamöter
              från olika partier som var där tillsammans. Och vi talade med
              företrädare för båda sidorna i konflikten, med dem som drabbats
              i Sderot av raketbeskjutning, med beduiner som körts bort från
              sina boplatser, med släktingar till personer som dött i konflikten,
              med israeliska soldater som vill att världen ska se vad som pågår
              med flera. Vi träffade också företrädare för FN och för såväl
              den israeliska regeringen och försvarsmakten som den palestinska
              myndigheten.
            </seg>
            <seg n="638cecce">
              För min del var detta en av de resor som har gjort allra störst
              intryck på mig, och jag ska försöka beskriva några av de bilder
              som jag tog i Hebron.
            </seg>
            <seg n="ec47bab3">
              En av bilderna är en gata mitt i centrum av Hebron, en gata som
              har stängts. Den är nyasfalterad på en sida. Det går en liten
              barriär vid kanten. På andra sidan av barriären får palestinierna
              gå, men de får inte köra bil. Den nyasfalterade delen är för israeler
              och för bosättarna. Längs denna gata, som var en av Hebrons viktigaste
              affärsgator, är alla hus stängda. De som bor i husen är palestinier,
              men de får inte gå ut från sina hus på gatan. De måste gå ut på
              baksidan, och det finns inte alltid dörrar på baksidan. I vissa
              fall måste man klättra över taken mellan olika hus för att över
              huvud taget kunna komma ut ur sina bostäder.
            </seg>
            <seg n="abffcdbd">
              Jag har också en bild på en marknad där man tidigare gick och
              handlade matvaror och diverse annat. Den är i dag helt övergiven.
              När palestinierna inte längre fick lov att sälja sina varor på
              marknaden flyttade bosättare in. Det var naturligtvis helt illegalt.
              Efter mycket påtryckningar bestämde sig den israeliska militären
              för att avhysa bosättarna, och det fick man då göra med våld.
              Nu är marknaden helt övergiven. Nu är det varken palestinier eller
              israeler på marknaden längre.
            </seg>
            <seg n="0c93d669">
              I Hebron på Västbanken bor 850 militanta, väldigt militanta,
              bosättare. De skyddas av 650 soldater, och soldaternas enda uppgift
              är att skydda bosättarna. Men de är ju faktiskt där illegalt.
              På gatorna går unga bosättare beväpnade med automatvapen hängande
              över axeln. Det gör de för övrigt också mitt i Jerusalem.
            </seg>
            <seg n="01e1ad8a">
              Bosättarna har alltså förvandlat den palestinska stadens centrum
              till en spökstad genom att, som jag sade, förbjuda palestinierna
              att gå på sina egna gator. I de fall som de får gå på gatorna
              är det en barriär i mitten. Det är ändå nytt. Nu får de åtminstone
              gå där. Tidigare fick de inte gå där alls.
            </seg>
            <seg n="20012877">
              År 1970 bodde 35 000 palestinier i detta område som kallas för
              H2, och nu bor också 500 israeler där. År 2007 hade 42 procent
              av palestinierna flytt området, och arbetslösheten är 72 procent.
              Sammanlagt finns det i hela staden Hebron 175 000 palestinier,
              enligt mina anteckningar om de nu är helt korrekta. Ändå är det
              de 850 bosättarnas önskemål som prioriteras i staden.
            </seg>
            <seg n="b40f3c79">
              Vi guidades runt av en före detta israelisk soldat som nu tillsammans
              med andra före detta israeliska soldater vill få världen att uppmärksamma
              den orättfärdiga behandling som palestinierna utsätts för på Västbanken.
              Organisationen heter Breaking the Silence, och jag tycker att
              de förtjänar att omnämnas, för det är ett väldigt viktigt arbete
              de gör trots att de på hemmaplan betraktas som förrädare.
            </seg>
            <seg n="2a0db812">
              Hebron är det absolut värsta som jag någonsin har sett.
            </seg>
            <seg n="e382ca4f">
              En annan bild som jag har med mig hem är vägsystemet inne på
              Västbanken. Olika bosättningar och vägarna för israeler omgärdas
              av murar, medan palestiniernas vägar, som nu ändå finns för att
              man ska kunna ta sig från en plats till en annan, omgärdas av
              andra murar, taggtråd och stängsel, så att man inte på något sätt
              ska kunna hamna på samma vägar.
            </seg>
            <seg n="cee99a17">
              På palestinsk mark på Västbanken generellt finns 500 000 bosättare,
              150 bosättningar och 100 utposter. Av bosättarna är den absoluta
              majoriteten ekonomiska, inte ideologiska. De hävdar med andra
              ord inte någon religiös rätt att bo precis på ett visst ställe
              som bosättarna i just Hebron gör. Från det att fredsprocessen
              inleddes har antalet bosättare dubblerats, helt i strid med folkrätten.
            </seg>
            <seg n="50c29e82">
              I samtal med företrädare för den israeliska regeringen görs stor
              skillnad på bosättningar och utposter. I synnerhet gäller det
              vissa av bosättningarna i östra Jerusalem. De var över huvud taget
              inte förhandlingsbara i ett fredsavtal, enligt den dåvarande regeringen.
              De utposter som regeringen anser vara illegitima kan till och
              med vara polisstationer, alltså myndighetsutposter. Det verkar
              bara vara utposterna som regeringen kan tänka sig att förhandla
              bort.
            </seg>
            <seg n="18e34ee6">
              För bosättarna gäller civila lagar, men för palestinierna gäller
              militära. Israel har planeringsmonopol i den så kallade Area C.
              I teorin har alla möjlighet att begära bygglov, men i praktiken
              råder 70 procent byggförbud på palestinsk mark för palestinier.
              På 29 procent råder begränsningar av byggrätten, vilket lämnar
              1 procent kvar.
            </seg>
            <seg n="c9b2ecaf">
              Bosättarna får allt vatten de behöver. För palestinier råder
              begränsningar, förutom att det är dyrt. För elförsörjning behövs
              tillstånd som inte går att få i praktiken, bara i teorin.
            </seg>
            <seg n="f06ceed8">
              Förra året förstördes 8 000 olivträd. År 2011 förstördes 10 000.
              Genom att förstöra palestiniernas odlingar kan marken sedan anses
              som oanvänd och användas för bosättningar.
            </seg>
            <seg n="a889f278">
              Det är inte värdigt en demokratisk stat att tillåta och möjliggöra
              detta.
            </seg>
            <seg n="c3e9cfdb">
              Det är givetvis inte bara palestinierna som lider av konflikten.
              Den israeliska civilbefolkningen är också ett stort offer för
              den konflikt som pågått i så många år.
            </seg>
            <seg n="4bec3264">
              Ett annat starkt intryck på mig gjorde en kvinna i Sderot som
              trots att hon själv drabbats av raketbeskjutningarna var i färd
              med att bygga ett nätverk av israeliska och palestinska kvinnor
              för att de ska lära känna varandra bättre, förstå varandra och
              kunna gå vidare i en fredsprocess. Nätverket har som utgångspunkt
              att bara tillsammans och med en djupare förståelse för varandra
              kan man skapa fred.
            </seg>
            <seg n="6dd64a1c">
              Det behövs en starkare press på Israel att förhandla fram en
              lösning som ger båda folken en möjlighet att äntligen få ett någorlunda
              lugn. Det hat som har byggts upp kommer det att ta generationer
              att komma ifrån. Men ett erkännande av Palestina skulle sätta
              press på Israel att åtminstone ta ett första steg i denna freds-
              och försoningsprocess.
            </seg>
            <seg n="7c7c8725">
              Jag yrkar därför bifall till den gemensamma reservation som Socialdemokraterna,
              Vänsterpartiet och Miljöpartiet har lämnat.
            </seg>
          </u>
          <note type="speaker" n="d6dadb7b">
            Anf. 17 JULIA KRONLID (SD):
          </note>
          <note n="827c34a9">
            Herr talman! Jag börjar med att yrka bifall till Sverigedemokraternas
            reservation nr 1.
          </note>
          <u who="julia_kronlid_4ece83" xml:id="i-ffb781744e405ced-0" n="124f0737">
            <seg n="b3fd5f8e">
              Utskottet har i föreliggande betänkande valt att godta regeringens
              skrivningar i denna proposition gällande ett värdlandsavtal med
              Palestina. Ett värdlandsavtal är i sig inget nytt utan något som
              Sverige har slutit med flera internationella organisationer. Det
              här aktuella avtalet är dock mycket långtgående. Med de skrivningar
              som är aktuella i det liggande avtalet jämställs PLO:s representation
              på i princip samtliga sätt med en ambassad.
            </seg>
            <seg n="4eb5bd09">
              Det är svårt att se det här som något annat än ett sätt att smygvägen
              ta ytterligare ett steg mot ett fullständigt erkännande av Palestina,
              vilket Sverige ännu inte har godkänt. Vi menar dessutom att ett
              praktiskt erkännande av detta slag i dagsläget riskerar att förvärra
              konflikten i stället för att lägga grunden till ett hållbart fredsavtal.
            </seg>
            <seg n="2cb3e476">
              I konflikten mellan Israel och Palestina förespråkar Sverigedemokraterna
              en tvåstatslösning. För att en sådan lösning alls ska vara realistiskt
              möjlig att uppnå krävs förhandlingar mellan båda parterna där
              både israeler och palestinier tvingas till uppoffringar och avstår
              från provocerande handlingar.
            </seg>
            <seg n="94bb2262">
              Inför en sådan förhandling måste palestinierna vara beredda att
              erkänna Israel som en judisk stat, upphöra med alla våldshandlingar
              och ta avstånd från antisemitism. Israel behöver också avstå från
              provocerande handlingar och till exempel agera för att förhindra
              sammandrabbningar mellan bosättare och palestinier på Västbanken.
            </seg>
            <seg n="e580b9ce">
              Vi anser det inte lämpligt att ge denna typ av erkännande till
              Palestina när det fortfarande råder missförhållanden där. Sverige
              borde i stället ställa tydliga krav på att dessa missförhållanden
              ska upphöra.
            </seg>
            <seg n="c8b16eb7">
              I palestinsk tv hyllas personer som begått terrordåd. En av dem
              som hyllas ledde en självmordsattack på en pizzeria i Jerusalem
              i augusti 2001 där femton personer, varav sju barn, dog. Antisemitiska
              budskap om en bättre värld utan Israel och judar får också spridas
              i palestinsk tv.
            </seg>
            <seg n="47172b17">
              Vi tycker att det är fullständigt oacceptabelt att man i offentliga
              palestinska medier går ut och hyllar terrorister som dödat civila
              personer i Israel och sprider denna typ av antisemitiska budskap.
            </seg>
            <seg n="0ef7b98b">
              Om Sverige ska stödja den palestinska myndigheten på det här
              sättet ska vi ställa tydliga krav på att man måste ta avstånd
              från alla former av terrorism och antisemitism.
            </seg>
            <seg n="9ec4348f">
              Herr talman! Vi har också ett mycket olustigt läge där Gaza kontrolleras
              av terrororganisationen Hamas, vars uttalade mål är att utplåna
              Israel. Samtidigt finns uppgifter om att den palestinska myndigheten
              betalar stora ekonomiska bidrag till fängslade terrorister. Hamas
              utsätter fortfarande Israel för våldshandlingar och vill inte
              erkänna landets rätt att existera.
            </seg>
            <seg n="68ae0f71">
              För att ett hållbart fredsavtal ska kunna komma till stånd anser
              vi även att de krav som måste ställas på Hamas, det vill säga
              Israels rätt att existera, upphörande av våldsanvändning från
              Hamas sida och att Hamas på allvar upprätthåller ordningen i Gaza,
              verkligen måste vidhållas och följas upp.
            </seg>
            <seg n="0d2ce564">
              Herr talman! Först när ett fredsavtal förhandlats fram bör det
              bli aktuellt med erkännande av en palestinsk stat, vilket vi också
              har framfört i andra sammanhang. Vi menar även att ett erkännande
              av Palestina som stat i dag inte är aktuellt med hänvisning till
              tidigare angivna missförhållanden.
            </seg>
            <seg n="4ffe70e7">
              Innan rätt förutsättningar för ett erkännande från svensk sida
              föreligger anser vi inte heller att regeringen ska föregå ett
              erkännande genom att i praktiken upphöja den palestinska missionen
              i Sverige till ambassad på alla sätt förutom till namnet. Därför
              ställer vi oss inte bakom att någon ambassadliknande verksamhet
              med alla dess förmåner förekommer från palestinskt håll i Sverige.
            </seg>
            <seg n="6d9ab9cf">
              Att gå händelserna i förväg och ge den palestinska myndigheten
              olika förmåner om det så handlar om ökad status i FN eller ökad
              status i Sverige innan man uppfyllt nödvändiga krav och innan
              rätt förutsättningar föreligger anser vi inte vara rätt väg att
              gå för att gynna en långsiktigt hållbar fred i Mellanöstern mellan
              Israel och Palestina.
            </seg>
            <seg n="788fc199">
              Herr talman! Regeringen har tidigare vad gäller erkännandefrågan
              varit tydlig med att man först vill se ett fredsavtal innan ytterligare
              steg ska tas. Men vad gäller de diplomatiska förbindelserna och
              upprättandet av detta avtal har regeringen uppenbarligen släppt
              den linjen, vilket jag anser vara beklagligt. På vilket sätt menar
              regeringen att en palestinsk ambassad gynnar freden och förhandlingsviljan
              i denna konflikt?
            </seg>
            <seg n="01f1136e">
              Man kan dessutom ställa sig frågan: Om vi nu ska upprätta de
              facto-ambassader i Sverige för icke erkända områden, vilka andra
              områden ska också ges sådana rättigheter? Ska vi ge det till Kurdistan,
              Assyrien eller kanske till Västsahara, som en majoritet i riksdagen
              har erkänt? Var ska vi dra gränsen? Det blir svåra gränsdragningar.
            </seg>
            <seg n="02dd0ab0">
              Någonstans tycker jag att regeringen får bestämma sig. Regeringen
              anser inte att Palestina är redo för ett erkännande men vill samtidigt
              ge Palestina samma rättigheter som en stat har. Även om jag inte
              håller med de rödgröna i frågan är de i alla fall konsekventa,
              vilket regeringen inte är.
            </seg>
            <seg n="e72bf3e6">
              Vi vill att tvåstatslösningen ska innebära fred och stabilitet
              för båda parter och inte en situation där det finns representanter
              från den ena sidan som vill utplåna den andra. Fred måste vara
              målet, men det målet verkar övriga partier ha släppt.
            </seg>
            <seg n="156df255">
              Med detta yrkar jag åter bifall till reservation 1, som också
              innebär ett avslag på propositionen.
            </seg>
          </u>
          <note type="speaker" n="50d1d3cb">
            Anf. 18 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-1" n="12c5ac3c">
            <seg n="0dd6fe33">
              Herr talman! Jag håller med sverigedemokraten Julia Kronlid om
              att regeringen har en inkonsekvent politik. Vill man ge den palestinska
              beskickningen samma diplomatiska privilegier och immunitet som
              vilken annan ambassad som helst är det givetvis ett sätt att visa
              palestinierna att man vill behandla Palestina som vilken annan
              stat som helst. Då är det lustigt att regeringen inte vågar gå
              hela vägen och erkänna staten Palestina.
            </seg>
            <seg n="9d9e2b52">
              Varför vi socialdemokrater tycker att det är viktigt att erkänna
              staten Palestina har jag i ett tidigare inlägg redan sagt.
            </seg>
            <seg n="c40bd581">
              Vad jag tycker är tråkigt är när jag hör Julia Kronlid säga att
              hon är emot att man ger ett värdlandsavtal till palestinierna
              och att det är palestinierna som försöker utplåna israelerna.
            </seg>
            <seg n="e0089792">
              Var medveten om att det är en konflikt som har mycket lång historisk
              bakgrund! Man har försökt göra enorma insatser för att få till
              en fred i Mellanöstern. Vad hela det internationella samfundet
              säger nu är att den israeliska bosättningspolitiken är det största
              hindret för en fredlig lösning. Det är inte svårt att tänka sig,
              eftersom bosättningarna sker på ockuperat område, det vill säga
              på palestinsk mark. Det är det som utplånar möjligheterna för
              en fred i Mellanöstern.
            </seg>
            <seg n="322a4671">
              Därför tycker jag att det är så förvånande att Sverigedemokraterna
              hela tiden lägger hela skulden på palestinierna och säger: Oj
              oj, det är Palestina som är hotet mot en fred i Mellanöstern.
            </seg>
            <seg n="73c6a07f">
              Det är inte vad kvartetten säger. Det är inte vad president Obama
              säger. Det är inte vad FN:s generalsekreterare säger. Det är att
              den israeliska bosättningspolitiken måste få ett stopp. Om israelerna
              gör slag i saken, det vill säga genomför det hot som man har talat
              om, att man vill ha bosättningar i E1-området, då utplånar man
              möjligheterna för att det ska bli en palestinsk statsbildning
              i framtiden.
            </seg>
            <seg n="66893251">
              Det är därför viktigt att Sveriges riksdag och Sveriges regering
              är tydliga med att vi vill erkänna staten Palestina för att den
              vägen ge Israel ett klart besked. Varför förstår inte Sverigedemokraterna
              detta?
            </seg>
          </u>
          <note type="speaker" n="2a1a6528">
            Anf. 19 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-0" n="124f0737">
            <seg n="54d11339">
              Herr talman! Vi ifrågasätter inte att bosättningspolitiken försvårar
              för att uppnå ett fredsavtal.
            </seg>
            <seg n="3ccdfd51">
              Urban Ahlin anklagar mig för att lägga hela skulden på Palestina.
              Men då måste jag nog säga: Hela tiden, gång på gång i talarstolen,
              lägger Urban Ahlin hela skulden på Israel och säger nästan aldrig
              något om våldshandlingarna från Hamas och från Gaza. Vi har inte
              hört Urban Ahlin någon gång kritisera antisemitiska budskap från
              palestinsk tv. Jag har inte hört Urban Ahlin kritisera att palestinska
              myndigheten betalar ut löner till terrorister i Israel.
            </seg>
            <seg n="7ec10190">
              Varför får vi aldrig höra även den sidan från Socialdemokraterna?
              Varför handlar det hela tiden om att all skuld läggs på Israel?
              Vi båda bör se att det finns två parter i konflikten och att vi
              ska se ett fredsavtal.
            </seg>
            <seg n="0ad773a6">
              När en del av det palestinska territoriet i Gaza är kontrollerat
              av en terrororganisation anser jag inte att det är läge att erkänna
              Palestina. Vad är det då vi erkänner, enligt Urban Ahlin? Ska
              vi erkänna även Gaza och Hamas när vi ska erkänna en palestinsk
              stat, eller hur gör vi med den delen? Kan Urban Ahlin svara på
              det? Ska vi erkänna antisemitiska budskap och den typen av aktiviteter?
              Vad är det vi erkänner?
            </seg>
            <seg n="e6fcba78">
              Jag menar att detta måste vara uppfyllt först innan vi erkänner.
            </seg>
            <seg n="cbe6ee8a">
              Även vi vill se en tvåstatslösning med fred. Vi vill inte se
              en tvåstatslösning där två stater är i konflikt med varandra.
              Vi vill att ett fredsavtal först ska förhandlas fram, så att vi
              kan se en fredlig lösning.
            </seg>
            <seg n="91939341">
              Jag skulle gärna vilja att Urban Ahlin svarar på mina frågor
              om vad han anser om de missförhållanden som råder i Palestina,
              eftersom vi bara får höra om skuld mot Israel.
            </seg>
          </u>
          <note type="speaker" n="24174735">
            Anf. 20 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-2" n="12c5ac3c">
            <seg n="a182671f">
              Herr talman! Jag ska gärna svara Julia Kronlid på det. Vi socialdemokrater
              tar alltid avstånd från våld och extremism, terrorattacker mot
              civila och så vidare. Vi menar att den politiska kampen inte ska
              föras med sådana medel. Det gäller oavsett om det handlar om Hamas
              eller någon annan terrororganisation i världen. Jag har varit
              mycket tydlig med det. Vi tar också avstånd från alla antisemitiska
              yttringar, oavsett om de sker i Sverige eller i Palestina. Det
              är vår grundläggande politik.
            </seg>
            <seg n="ddab9cc2">
              Problemet i den här frågeställningen är att vi som vill ha en
              tvåstatslösning måste inse att den ena parten just nu lägger under
              sig den andra parten. Genom att bosättningarna ökar och palestinskt
              område tas till israeliska bosättare omöjliggörs ett tvåstatsavtal,
              av den enkla anledningen att Palestina inte kan existera i framtiden,
              eftersom ockupationsmakten tar all mark. Det är det som är det
              grundläggande problemet!
            </seg>
            <seg n="b42338a9">
              Om man säger att man vill ha en tvåstatslösning och ett fredsavtal,
              då måste man se till att det finns två parter i framtiden. Men
              det vi ser är att fakta på marken talar. Bosättning efter bosättning
              gör att en palestinsk statsbildning i framtiden totalt omöjliggörs.
              Det är vad kvartetten säger. Det är vad president Obama säger.
              Det är vad FN:s generalsekreterare säger. Det är problemet, Julia.
            </seg>
            <seg n="59588fb8">
              Under många decennier har vi sagt att vi ska ha ett tvåstatsavtal
              och försökt sätta press på både israeler och palestinier. Men
              den trista sanningen är att det inte har lyckats. Och just nu
              håller israelerna genom bosättningspolitiken på att omöjliggöra
              ett framtida fredsavtal, eftersom Palestina i framtiden antagligen
              inte kan existera.
            </seg>
            <seg n="c5397a30">
              Det är det vi menar är problemet, och därför borde Sverige erkänna
              staten Palestina, för att markera för ockupationsmakten: Stopp
              och belägg vi accepterar inte att ni fortsätter att ockupera områden
              och på det sättet omöjliggöra en framtida fredslösning! Så enkelt
              är det.
            </seg>
          </u>
          <note type="speaker" n="d5c30db4">
            Anf. 21 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-1" n="124f0737">
            <seg n="b68fa7dd">
              Herr talman! Det hade varit en sak om rätt förutsättningar hade
              funnits för att erkänna Palestina, om de hade uppfyllt sina krav.
              Men jag anser inte att de har gjort det. Då kan vi inte heller
              lösa bosättningspolitiken genom ett erkännande, utan kraven måste
              vara uppfyllda även från palestinsk sida. Därför tycker jag inte
              att vi kan föregå en sådan utveckling. Jag tycker inte att det
              gynnar ett fredsavtal.
            </seg>
            <seg n="0518051b">
              Vi vill se ett fredsavtal först, att man går den andra vägen,
              medan ni vill ta vägen genom erkännande. I det här fallet anser
              jag inte att det är rätt väg att gå. Jag vill se press på båda
              parter och ett fredsavtal först. Där ska det ställas krav på både
              Israel och Palestina. Jag anser det vara den enda vägen att gå
              för att uppnå en hållbar fred. Vi vill inte bara se att det blir
              en palestinsk stat där konflikt och hat fortfarande råder mellan
              parterna. Vi vill se en långsiktig, hållbar fred.
            </seg>
            <seg n="dcda66ea">
              Vi tycker inte att ett erkännande innan rätt förutsättningar
              föreligger är den rätta vägen att gå.
            </seg>
          </u>
          <note type="speaker" n="4a4f744b">
            Anf. 22 HANS LINDE (V):
          </note>
          <u who="hans_linde_abeaba" xml:id="i-525f18610196823b-0" n="757dd9b5" next="i-b656ceafc0471b8e-0">
            <seg n="22c67ee1">
              Herr talman! Jag vill börja med att säga att jag instämmer i
              mycket av det som både Urban Ahlin och Bodil Ceballos har sagt
              tidigare i debatten. Det är kanske inte är så konstigt, när vi
              tre rödgröna partier har en gemensam reservation, som jag också
              inledningsvis vill yrka bifall till. Det är reservation 2.
            </seg>
            <seg n="0f0f0b2d">
              Vi kan också konstatera i debatten att den borgerliga regeringen
              i Sverige under de senaste åren på flera olika sätt har uppgraderat
              Palestinas representation i Sverige. Sedan 2010 betecknas Palestinas
              representant i Sverige som ambassadör. År 2011 uppgraderades den
              palestinska representationen här i Helsingfors från att vara en
              generaldelegation till att bli den palestinska myndighetens representation.
              Genom riksdagsbeslutet senare i dag kommer riksdagen att godkänna
              det avtal som regeringen har ingått med den palestinska representationen,
              som i stora delar ger de palestinska diplomater som finns här
              i Helsingfors samma immunitet och samma privilegier som diplomater
              från andra länder. I realiteten innebär det att Palestinas representation
              här i Helsingfors jämställs med en ambassad.
            </seg>
            <seg n="136fee60">
              Detta kan tyckas som en lek med ord. Men jag tycker att det är
              en tydlig signal, och det är en viktig signal att skicka. Det
              är en signal om att vi stödjer den palestinska myndighetens försök
              att bygga en stat. Det är också en oerhört viktig signal i en
              tid när alla former av fredsprocesser har avstannat.
            </seg>
            <seg n="47dc762d">
              Därför välkomnar jag som vänsterpartist regeringens förslag till
              värdlandsavtal med Palestina, och Vänsterpartiet står bakom regeringens
              proposition.
            </seg>
            <seg n="8da8fba4">
              Men, herr talman, i det akuta läge som råder i Mellanöstern räcker
              inte ett värdlandsavtal. Därför har vi i Vänsterpartiet tillsammans
              med Socialdemokraterna och Miljöpartiet också krävt att Sverige
              snarast erkänner Palestina som stat.
            </seg>
            <seg n="20c4cf2d">
              Vi ser i dag, varje dag, hur förutsättningarna för en tvåstatslösning
              steg för steg slås sönder av Israel, hur alla chanser att bygga
              fred i Mellanöstern håller på att utplånas. Det sker genom blockaden
              mot Gazaremsan, genom byggandet av bosättningar och genom byggandet
              av muren på de ockuperade områdena. Det sker genom det ökande
              antalet checkpoints på Västbanken och i östra Jerusalem, och det
              sker genom rivningarna av palestinska hem.
            </seg>
            <seg n="eaa817e3">
              Varje dag även i dag, samtidigt som vi står här i denna kammare
              pågår det en kamp om kvadratcentimetrar på Västbanken och i östra
              Jerusalem, en kamp som palestinierna alltför ofta går förlorande
              ur. Successivt ser vi hur palestinier fördrivs från sina hem,
              från sina åkermarker, och ersätts med israeliska bosättningar.
            </seg>
          </u>
          <note n="dbe4163e">
            Mellan januari och november förra året rev Israel 568 palestinska
            hem och fördrev därigenom 1 014 palestinier från sina hem. Mellan
            juni 2011 och juni förra året ökade antalet israeliska bosättare
            på de ockuperade områdena med 15 579 enligt de israeliska medierna.
            Under de nio första månaderna förra året genomförde israeliska
            bosättare 247 attacker mot palestinier. Man attackerade deras
            hem, deras olivlundar och deras moskéer men naturligtvis också
            palestinierna som människor.
          </note>
          <u who="hans_linde_abeaba" xml:id="i-b656ceafc0471b8e-0" n="757dd9b5" prev="i-525f18610196823b-0">
            <seg n="d1455f07">
              Samtidigt ser vi hur Israels blockad mot Gazaremsan har gjort
              70 procent av de 1,6 miljoner palestinier som bor där helt beroende
              av humanitär hjälp för sin överlevnad. Under beskjutningen från
              Israel mot Gazaremsan i november dödades 103 civila palestinier.
              Samtidigt dödade raketbeskjutningen mot Israel fyra civila israeler.
            </seg>
            <seg n="e5085e8b">
              Herr talman! Den israeliska ockupationen kan inte bara beskrivas
              i militära termer och bara i termer av skadade, attacker och dödade.
              Genom mer än fyra decennier av ockupation har Israel byggt upp
              en hel samhällsordning på de palestinska områdena baserad på sin
              ockupation. Det samhällssystem som vi ser på de ockuperade områdena
              påverkar varje del i palestiniernas liv, från morgon till kväll,
              från den dag du föds till den dag du dör. Israel har byggt upp
              ett samhällssystem på de ockuperade områdena där dina rättigheter,
              dina skyldigheter och dina möjligheter avgörs av din etnicitet.
              Om du kan få ett bygglov, vilka vägar du får åka på, om du har
              tillgång till grundvatten, om du kan odla din åkermark avgörs
              av om du är palestinier eller israel.
            </seg>
            <seg n="14fae383">
              I söndags kunde vi i den israeliska tidningen Haaretz läsa om
              ett sådant exempel. Nu har Israel skapat skilda busslinjer för
              israeler och palestinier. Palestinier ska inte längre få åka med
              samma bussar som israeler mellan de ockuperade områdena och Israel.
              Att man gör denna åtskillnad av människor på grund av deras etnicitet
              är tyvärr ingenting nytt. Det har vi sett förut. Vi såg det i
              apartheidregimens Sydafrika, och vi såg det under segregeringen
              i den amerikanska södern. Det är en rasistisk politik, och den
              ska kallas vid sitt rätta namn. Den var förkastlig då, och den
              är förkastlig i dag.
            </seg>
            <seg n="b223ae31">
              Herr talman! I går fick jag ett brev från Petter Gustavsson som
              är ekumenisk följeslagare på Västbanken. I sitt brev till mig
              beskrev han mycket väl vardagen för palestinierna under israelisk
              ockupation. Han beskrev hur Israel särskiljer människor utifrån
              deras etnicitet och hur det påverkar palestinier, även barnen,
              i deras vardag och i deras liv.
            </seg>
            <seg n="7cea2745">
              Jag skulle vilja använda ett par minuter av min talartid till
              att läsa upp det som Petter skrev till mig där han beskrev det
              som han själv mött på Västbanken. Petter skrev följande:
            </seg>
            <seg n="f8cf062f">
              Två pojkar bor på samma gata. De kanske till och med bor i samma
              hus. De är lika gamla, håller kanske på samma fotbollslag, och
              båda tycker om samma dataspel. En är israelisk bosättare. Den
              andra är palestinier. Om de begår exakt samma brott på exakt samma
              plats kommer de att dömas av olika rättssystem, efter olika lagar,
              och till olika straff. Den israeliska pojken kommer att prövas
              i en israelisk civil ungdomsdomstol, medan den palestinska pojken
              kommer att få möta en israelisk militärdomstol. Med sig under
              förhöret har det israeliska barnet oftast en förälder, eller i
              alla fall en advokat. Palestinska barn förhörs oftast ensamma,
              utan föräldrar eller advokat. Många gånger möter de sin advokat
              först i domstolen. Då har de kunnat förhöras i dagar av erfarna
              förhörsledare utan stöd från en vuxen person.
            </seg>
            <seg n="b8124c1a">
              Palestinska barn som ställs inför domstol nekas att släppas fria
              mot borgen i 87 procent av fallen. För ett israeliskt bosättarbarn
              som begår ett liknande brott är siffran 20 procent. Det handlar
              om samma brott, på samma plats, utförda av barn i samma ålder
              men med olika utfall.
            </seg>
            <seg n="766e0429">
              För lite mer än en vecka sedan fördes Ahmed Abu Ghazy bort från
              sitt hem i flyktinglägret al-Arubb utanför Hebron. Ahmed är 16
              år, han är ett barn. Kl. 2 på natten stormade soldater in i hemmet.
              Soldaterna satte handfängsel och ögonbindel på Ahmed innan han
              fördes ut. Utanför huset började soldaterna slå Ahmed. Vi kunde
              höra hans gråt, berättar Ahmeds mamma. Grannarna såg från fönstret
              hur de började slå honom.
            </seg>
            <seg n="83f64b67">
              Ahmed har sex bröder. Alla hans bröder utom en har någon gång
              blivit bortförda och arresterade av soldater. Ahmeds yngsta bror
              är 13 år. Ännu har hans tid inte kommit. Det är inget som tröstar
              hans mor. Han kan också bli bortförd vilken dag som helst. Vi
              bor i ett flyktingläger, och här kan vem som helst bli arresterad
              när som helst, säger hon.
            </seg>
            <seg n="0d63171f">
              Varje dag arresteras, förhörs och fängslas barn av Israel på
              Västbanken. De senaste elva åren har omkring 7 500 barn fängslats.
              Det innebär mer än 500 barn varje år två barn om dagen, varje
              dag, år efter år. Ahmed Abu Ghazy är bara ett av alla dessa barn.
            </seg>
            <seg n="42ba1e5d">
              Så skriver Petter Gustavsson. Så beskrivs vardagen för palestinier
              under Israels ockupation.
            </seg>
            <seg n="438c34cc">
              Det är därför som det är så alarmerande. Det är därför som det
              är så viktigt och så bråttom att vi får till ett svenskt erkännande
              av Palestina.
            </seg>
            <seg n="d23cb0c5">
              Alla partier i denna kammare säger att de vill se en tvåstatslösning.
              Men man kan inte i retoriken tala om en tvåstatslösning och samtidigt
              passivt bevittna att Israel på de sätt som jag har beskrivit slår
              sönder förutsättningarna för en tvåstatslösning. Menar man allvar
              med retoriken med en tvåstatslösning då finns det bara ett alternativ,
              nämligen att ge sitt stöd till en tvåstatslösning och ett svenskt
              erkännande. Därför yrkar jag avslutningsvis bifall till reservation
              2.
            </seg>
          </u>
          <note type="speaker" n="c125fdce">
            Anf. 23 ULRIK NILSSON (M):
          </note>
          <u who="ulrik_nilsson_41b251" xml:id="i-4d20a146e5c082eb-0" n="e46c87cf">
            <seg n="0cc9d815">
              Herr talman! Det känns skönt att kunna konstatera att det finns
              en stor enighet här i kammaren om att den palestinska myndigheten
              förtjänar och har nytta av det värdlandsavtal som nu ligger på
              bordet. Samtliga partier utom Sverigedemokraterna har också här
              mycket tydligt uttryckt att det är ett nödvändigt och bra steg
              att ta detta beslut i dag.
            </seg>
            <seg n="21ec6ebe">
              Herr talman! Jag vill därför inledningsvis yrka bifall till utskottets
              förslag och avslag på reservationerna. Men jag vill också välkomna
              det faktum att vi tillsammans kan tala om att detta är ett riktigt
              steg att ta, alltså att teckna värdlandsavtalet.
            </seg>
            <seg n="571596eb">
              Den debatt som vi har här handlar möjligen av naturliga skäl,
              möjligen av andra skäl om lite annat än enbart värdlandsavtalet.
              Låt mig därför också kommentera en del av de andra sakerna.
            </seg>
            <seg n="929687de">
              Detta är naturligtvis en fullständigt omöjlig konflikt. Flera
              har varit inne på att den har löpt under många år med många insatser
              för att man ska försöka lösa konflikten. Men egentligen har det
              inte blivit någon riktigt bra lösning på denna gordiska knut.
              Konflikten har en historia åtskilliga tusen år tillbaka i tiden,
              eller åtminstone 50 år, beroende på vilka utgångspunkter man har.
              Naturligtvis måste det göras klart från början att båda staterna,
              både palestinier och israeler, har en ovillkorlig rätt att existera
              och att existera inom säkra gränser.
            </seg>
            <seg n="c373ac53">
              Det är klart att man inte kan peka finger bara åt den ena sidan,
              även om mycket av det som vi har sett på senare tid när det gäller
              bosättarpolitiken och de övergrepp som har skett både i Gaza och
              på Västbanken förtjänar en mycket tydlig kritik. Jag ska gärna
              sälla mig till denna grupp, trots att jag betonar Israels rätt
              att existera, och ändå mycket tydligt uttrycka att mycket av det
              som har skett på senare tid förtjänar att mycket starkt kritiseras
              när det gäller Israels hantering av konflikten.
            </seg>
            <seg n="65ba13d8">
              Herr talman! Vi ska också se på den andra parten. Vi måste också
              ställa krav på Palestina. Nu uppgraderar vi representationen och
              säger: Vi tycker att ni ska ha en god möjlighet att vara företrädda.
            </seg>
            <seg n="1e29cce4">
              Men vi bör då också ställa krav på att Palestina på ett säkerställt
              sätt erkänner Israels rätt att existera. Det får inte bara bli
              så att det är en läpparnas bekännelse och att man inte har med
              sig befolkningen i detta ställningstagande.
            </seg>
            <seg n="3a56a0b2">
              Detta handlar nämligen om Israels säkerhet. Det handlar om den
              israeliska befolkningens möjlighet att utvecklas och komma vidare.
            </seg>
            <seg n="a8324f58">
              Därför är det viktigt att vi, samtidigt som vi kritiserar Israel
              för övergrepp, också ställer tydliga krav på den palestinska parten.
              En tvåstatslösning eller en fredsförhandling en fred mellan två
              parter kräver nämligen att båda parter kan närma sig varandra
              med respekt och utlova en situation där man gemensamt löser frågan.
            </seg>
            <seg n="5e432f06">
              Det är klart att det för oss moderater är väldigt tydligt att
              vi helst av allt skulle vilja ha en förhandlad fred en fred som
              i varje fall initialt utgår från 1967 års gränser och en tvåstatslösning.
              Jag tror att det är där man måste komma fram. Hur det ska gå till
              är dock naturligtvis lättare att säga när man står utanför än
              när man är i konflikten. Vi måste förstå att det är människor
              och människors känslor som är påverkade här och ligger bakom många
              av de problem som finns.
            </seg>
            <seg n="a9072d45">
              Herr talman! Detta ärende handlar om en uppgradering av representationskontoret.
              Där är vi alltså överens. Sedan har vi av bland andra Urban Ahlin
              beskyllts för inkonsekvens. Samtidigt tycker jag att debatten
              väldigt tydligt visar på hur det är just en stegvis ansats man
              måste ha. Å ena sidan säger några att vi inte bör uppgradera eftersom
              de grundläggande förutsättningarna inte har uppfyllts, och å andra
              sidan säger några att vi bör gå ännu längre till ett erkännande
              av en palestinsk stat.
            </seg>
            <seg n="b27b211e">
              Jag tycker att det är ett välbalanserat steg att nu tydligt markera
              att vi riktar kritik mot Israels insatser den sista tiden och
              uppgraderar den palestinska representationen med detta värdlandsavtal.
              Frågan om erkännande kommer naturligtvis alltid att behöva diskuteras.
              Man kan prata om de folkrättsliga kriterierna. Jag ska inte ta
              upp dem här, men jag ska konstatera att det för mig avgörande
              när det gäller erkännandefrågan faktiskt är bedömningen av när
              den har störst reellt inflytande på möjligheten till fred. Det
              överordnade är nämligen att vi hittar en långsiktig, stabil fred
              mellan Palestina och Israel. Det handlar om att hitta en möjlighet
              att komma fram i förhandlingar och enighet.
            </seg>
            <seg n="0df9b882">
              Återigen: Jag är mycket medveten om att större hjärnor än min
              har brytts av detta problem under åtskilliga år, och jag kan inte
              vara säker på att vi kommer att se ett resultat så där väldigt
              snabbt. Men vi måste göra vad vi kan, och ett sådant steg är att
              vi nu skriver på värdlandsavtalet med Palestina. Därför, herr
              talman, välkomnar jag som sagt den stora enighet som finns i kammaren
              i denna fråga, och jag välkomnar att vi ingår detta värdlandsavtal.
            </seg>
          </u>
          <note type="speaker" n="a783d24e">
            Anf. 24 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-2" n="124f0737">
            <seg n="26dca422">
              Herr talman! Jag tycker som sagt att regeringen är inkonsekvent
              och tvetydig när det kommer till frågan om att ge Palestina fulla
              rättigheter som ambassad men inte vara redo att erkänna Palestina
              som stat. På vilket sätt tycker Alliansen och Moderaterna att
              den palestinska myndigheten har uppfyllt kraven för att tillerkännas
              samma rättigheter som en ambassad i Sverige när man samtidigt
              inte anser att de rätta förutsättningarna för ett erkännande föreligger?
              Varför gör man olika bedömningar?
            </seg>
            <seg n="e738c5fd">
              Vad anser Moderaterna och Alliansen om de missförhållanden som
              råder i den palestinska myndigheten, till exempel att de betalar
              ut löner till terrorister som sitter fängslade i Israel och att
              antisemitiska budskap får spridas i palestinsk tv? Är detta över
              huvud taget någonting man tar upp i dialogen med Palestina och
              som besvärar regeringen, eller väljer man att helt bortse från
              det?
            </seg>
          </u>
          <note type="speaker" n="d6fc4620">
            Anf. 25 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-1" n="e46c87cf">
            <seg n="1321fc83">
              Herr talman! Jag ska försöka svara ganska enkelt på de tre frågor
              Julia Kronlid ställer.
            </seg>
            <seg n="5574e167">
              För det första tycker vi att den palestinska myndigheten är en
              legitim företrädare för Palestina. Den är inte en stat, men den
              är en legitim företrädare. Därför har vi nytta av att ha kontakt
              och möjlighet att faktiskt ha ett utbyte med denna myndighet.
              Där är det alltså ganska klart att vi ska gå in på detta.
            </seg>
            <seg n="7ca0da96">
              För det andra tycker jag att det finns skäl att rikta kritik
              också mot en del av det som sker i den palestinska myndigheten.
              Du har nämnt några saker, Julia Kronlid, men jag är också beredd
              att ta till mig den del av diskussionen som handlar om att det
              inte är alldeles lätt att bygga en fungerande myndighetsstruktur
              när man är under den typ av press som den palestinska myndigheten
              är.
            </seg>
            <seg n="6614849e">
              Jag tror alltså att den stora utmaningen och det som vi i första
              hand bör göra är att till representationen här i Sverige säga:
              Ni måste bygga en legitimitet så att det faktiskt går att lita
              på de utfästelser som görs att palestinskt område inte kan användas
              för attacker mot Israel och att ni har ett fungerande rättssystem.
              Det är ett av de stora krav jag tycker att vi ska ställa på dem.
              Vi ska dock också ha stor respekt för den svårighet den palestinska
              myndigheten har i att göra detta i dag.
            </seg>
            <seg n="6d6cead9">
              Svaret är alltså att jag tror att vi har god nytta av att kunna
              samtala och mötas och av att säga att de är en legitim företrädare.
            </seg>
          </u>
          <note type="speaker" n="e108ed69">
            Anf. 26 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-3" n="124f0737">
            <seg n="da6fd377">
              Herr talman! Förbindelser med företrädare för den palestinska
              myndigheten går dock att ha utan att göra denna typ av långtgående
              värdlandsavtal, där man likställer den palestinska myndigheten
              med en ambassad och i praktiken, enligt min mening, i Sverige
              faktiskt erkänner dem som en stat. Det är det jag menar: Varför
              gå så långt innan man har varit beredd att erkänna den som en
              stat? Bör inte erkännandet komma först och att man sedan i nästa
              steg ger dem en fullvärdig ambassad i Sverige, vilket detta avtal
              i praktiken faktiskt innebär? Det är där jag tycker att det blir
              fel ordning.
            </seg>
            <seg n="eabc42ae">
              När det var dags för ansökan om medlemskap i FN ansåg Alliansen
              att det inte var läge för denna typ av erkännande av den palestinska
              myndigheten, utan man ville först se ett fredsavtal. Hur kommer
              det sig att regeringen har släppt den linjen när det nu gäller
              ett erkännande av denna typ, med ett värdlandsavtal? Jag tycker
              att man har bytt linje, och jag skulle vilja veta varför.
            </seg>
            <seg n="eb3dd227">
              Enligt min mening bör vi nämligen ställa krav på ett fredsavtal
              först, liksom de krav Urban Ahlin tog upp: att inte använda palestinskt
              territorium för våldsanvändning mot Israel. Bör inte dessa krav
              vara uppfyllda och ställas först, innan man tar ytterligare steg?
              Vi kan ha förbindelser med den palestinska myndigheten, ställa
              krav och verka för ett fredsavtal i alla fall.
            </seg>
            <seg n="2fc698aa">
              Jag tycker att saker ska komma i rätt ordning, och jag skulle
              vilja veta hur man ser på detta med ett fredsavtal innan ytterligare
              steg ska tas. Har man släppt det eller inte?
            </seg>
          </u>
          <note type="speaker" n="a1e04b51">
            Anf. 27 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-2" n="e46c87cf">
            <seg n="7659aacc">
              Herr talman! Om vi börjar med den sista frågan är svaret ganska
              uppenbart: Vi tycker att tiden är mogen för att teckna värdlandsavtalet.
              Om det sedan innebär att du tycker att vi har släppt ett krav
              eller ej, Julia Kronlid, får det väl stå för dig. Jag konstaterar
              att jag tror att vi alltid gynnas av att respektera varandra och
              ha en öppen och ärlig diskussion. Det gäller oberoende av om det
              är en stat, som i detta fall med Israel, om det är den palestinska
              myndigheten eller om det är länder på andra ställen på jorden.
              Jag tror att vi gynnas av den öppna diplomatin, och därför är
              detta rimligt.
            </seg>
            <seg n="32e55b96">
              Sedan nämnde du omröstningen i FN:s generalförsamling om status
              som non-member state. Jag ska bara rätta dig där: Sverige var
              för förslaget. Det är alltså inte så att vi gick emot det. Där
              har du fel uppgifter.
            </seg>
          </u>
          <note type="speaker" n="31a3831c">
            Anf. 28 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-3" n="12c5ac3c">
            <seg n="228f1878">
              Herr talman! Jag vill understryka att det naturligtvis är positivt
              att det finns en bred majoritet i Sveriges riksdag om att vi ska
              uppgradera avtalet med den palestinska missionen så att de får
              samma rättigheter och möjligheter som alla andra ambassader. Det
              är bra, och det är klart att det är ett sätt för utrikesministern
              att smygvägen säga: Vi skulle egentligen gärna vilja att ni var
              en erkänd stat, och det kan vi fixa på det här sättet. Jättebra,
              mysigt och fint!
            </seg>
            <seg n="bc1d8694">
              Problemet är bara att Julia faktiskt har rätt när hon säger att
              regeringen är inkonsekvent. Gör man detta borde man gå hela vägen
              och säga att staten Palestina existerar. Har vi erkänt deras mission
              som en faktisk ambassad ska vi väl erkänna staten Palestina också.
              Det är inte ofta jag håller med Julia Kronlid, men just i detta
              måste jag säga att jag håller med henne fullständigt. Frågan till
              dig, Ulrik, är naturligtvis varför ni inte vågar ta steget ut,
              hela vägen. Varför kan ni inte säga: Visst, om vi anser att ambassaden
              har exakt samma rättigheter och möjligheter som alla andra diplomatiska
              missioner har vi den vägen erkänt staten Palestina.
            </seg>
            <seg n="a596e1e0">
              Dessutom röstar ni i FN:s generalförsamling för att staten Palestina
              ska vara en member state en state . Kom alltså ihåg att det är
              en state ni har röstat för i FN:s generalförsamling! Då måste
              jag säga att det är fullständigt logiskt att Sverige bara med
              detta i praktiken har erkänt staten Palestina. Vi har kallat det
              en stat i FN:s generalförsamling, och vi har här sett till att
              de har samma diplomatiska rättigheter och möjligheter som alla
              andra stater.
            </seg>
            <seg n="032e95ac">
              Då är frågan vad som håller er tillbaka. Är det bara Jan Björklund
              och Folkpartiet i regeringen som fortfarande trilskas och håller
              er tillbaka, eller vad är det egentligen det handlar om?
            </seg>
            <seg n="8cf9fd01">
              Ulrik Nilsson säger, naturligtvis helt riktigt, att det krävs
              två parter för att nå en fred. Problemet är att den ena parten
              är en ockupationsmakt som dag efter dag tar ockuperat område i
              besittning och därför omöjliggör en framtida palestinsk statsbildning.
              Vid någon tidpunkt måste man säga nej. När kommer den tidpunkten,
              Ulrik?
            </seg>
          </u>
          <note type="speaker" n="eabfe519">
            Anf. 29 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-3" n="e46c87cf">
            <seg n="4d5677da">
              Herr talman! Jag tyckte att den kom alldeles nyss. Jag var väldigt
              tydlig med att det finns anledning att kritisera Israel för ett
              stort antal av de åtgärder som vidtagits på sistone. Om man säger
              nej eller talar om att man är kritisk är det ungefär samma sak.
            </seg>
            <seg n="02f5ded5">
              Frågan här gäller hur man hanterar de olika instrument som finns.
              När faller det bäst in i tiden att göra det ena eller det andra
              eller det tredje i relationen till Palestina? Jag tycker, och
              jag har sagt det ett par gånger tidigare, att det är ett väl avvägt
              ställningstagande att skriva värdlandsavtalet. Det är inte ett
              erkännande, men det är precis som du själv var inne på väldigt
              nära ett erkännande. Det är en deklaration: Ni är den legitima
              företrädaren för det palestinska folket i den här frågan. Det
              var därför som vi ställde oss bakom det och då vill jag lägga
              till ett ord till det Urban sade när de i FN blev a non-member
              state. Du tog bara de två sista orden, Urban, för att göra ditt
              uttryck lite kraftfullare.
            </seg>
          </u>
          <note type="speaker" n="e61d404b">
            Anf. 30 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-4" n="12c5ac3c">
            <seg n="beace160">
              Herr talman! Det är helt riktigt. Förut var de an entity i FN:s
              generalförsamling, alltså vilken organisation som helst. Den stora
              förändringen i FN:s generalförsamling handlade just om att FN:s
              generalförsamling betraktar dem som stat. Om de sedan blir en
              medlem i FN eller inte är en annan fråga. Det som Ulrik säger
              är helt riktigt. Tyvärr är säkerhetsrådet blockerat främst av
              ett amerikanskt veto. De vill inte att palestinierna ska bli en
              officiell medlem. Poängen handlar om att de faktiskt har fått
              erkännandet som stat i FN:s generalförsamling.
            </seg>
            <seg n="85346c8a">
              Det är positivt att Ulrik nu säger att det är ett steg i rätt
              riktning när vi ger dem samma diplomatiska status som andra stater.
              Då är det bara det tredje steget kvar, att vi formellt erkänner
              staten Palestina. Snälla moderater, centerpartister, kristdemokrater
              kör över Folkpartiet så att vi kan klara av det tredje steget
              också!
            </seg>
          </u>
          <note type="speaker" n="5cb361a9">
            Anf. 31 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-4" n="e46c87cf">
            <seg n="21ec80ab">
              Herr talman! Urban och jag kan säkert vara överens om att det
              är fint i västra Sverige. Vissa av oss åker hela vägen ändå fram,
              medan andra stiger av i Skövde för att ta sig till Mariestad.
              Lite grann så är det. Inriktningen är vi helt eniga om. Vi är
              helt eniga om vad vi vill uppnå, men det är fråga om att värdera
              i vilken takt det ska gå och när de olika instrument bäst kan
              användas för att gynna freden. Jag tror att det snarare är fråga
              om tempo än om riktning.
            </seg>
          </u>
          <note type="speaker" n="856a4cd4">
            Anf. 32 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-0" n="757dd9b5">
            <seg n="ea0deb09">
              Herr talman! Ulrik Nilsson beskrev konflikten mellan Israel och
              Palestina som en konflikt som går tusen år tillbaka i tiden. Han
              beskrev det som en gordisk knut. Jag måste erkänna att jag vänder
              mig väldigt mycket mot den beskrivningen, för den skickar en signal
              om att vi betraktar detta som en konflikt som är grundad i etnicitet
              eller religion. Så är inte fallet.
            </seg>
            <seg n="4337122b">
              Det vi ser i Mellanöstern i dag är inte en konflikt mellan muslimer,
              judar och kristna. Det är inte en konflikt mellan palestinier
              och israeler. Det är en konflikt som har sin grund i staten Israels
              ockupation av Palestina. Därför kan vi bara se en väg framåt för
              en fredlig lösning, och det är att få förutsättningar för ett
              fritt Palestina och att ockupationen hävs.
            </seg>
            <seg n="39996518">
              Efter att ha lyssnat på Ulrik Nilsson och Julia Kronlid måste
              jag konstatera att de båda i grunden har missförstått vad ett
              erkännande handlar om. Att erkänna en stat handlar om att erkänna
              en stat. Att erkänna en stat handlar inte om att godkänna ett
              lands politik. Sverige har godkänt Nordkorea till exempel. Jag
              tror att alla i den här kammaren har ganska många synpunkter på
              Nordkoreas politik. Jag tror att Julia Kronlid till exempel har
              en del synpunkter på nyhetssändningarna i Nordkorea. Jag har aldrig
              hört någon från något parti säga att vi inte borde erkänna Nordkorea
              som ett land.
            </seg>
            <seg n="792fe31e">
              Vi erkänner Iran, Saudiarabien, Syrien och en lång rad stater
              som inte erkänner staten Israels rätt att existera. De som har
              lyssnat på debatter i denna kammare vet att alla de här länderna
              har jag kritiserat hårt från talarstolen. Jag har varit oerhört
              kritisk mot hur de agerar i olika sammanhang. Men det är en helt
              annan fråga än erkännandefrågan. Därför blir det så märkligt när
              man plötsligt när det gäller Palestina hittar på helt nya kriterier
              för att erkänna Ulrik Nilsson redogjorde för några av dem i talarstolen
              som man inte använder i något annat fall av erkännandefrågor vid
              någon annan omständighet.
            </seg>
            <seg n="16d13f01">
              Frågan är: Varför ska Palestina särbehandlas? Varför ställer
              ni helt andra krav vid detta erkännande än ni gjort vid något
              annat erkännande av någon annan stat?
            </seg>
          </u>
          <note type="speaker" n="a0b082a1">
            Anf. 33 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-5" n="e46c87cf">
            <seg n="9bc321f1">
              Herr talman! Låt mig börja med att konstatera att Hans Linde
              och jag möjligen har en lite olika syn på historien eller, kanske
              ska vi snarare säga, den historiska komponent som finns i konflikten.
              Du må har rätt, Hans, delvis. Man kan motivera en del argument
              som inte är reella men känslomässiga. Jag köper det, men jag tror
              att det är att förenkla det alltför mycket att säga att hela problemet
              i dagens relationer mellan Israel och Palestina är den israeliska
              ockupationen av Palestina. Jag tror att det är att göra problemet
              väsentligt mindre än vad det faktiskt är.
            </seg>
            <seg n="c26858c0">
              Sedan har du naturligtvis rätt att ett erkännande av ett land
              handlar om att konstatera att här finns en stat som har kontroll
              på sitt territorium, har ett rättssystem och kan garantera skydd
              för medborgare och så vidare. Det är ett noterande av att vissa
              kriterier är uppfyllda. Dock är det att konstatera att alla de
              kriterier som man brukar ha för ett erkännande inte är uppfyllda
              i fråga om Palestina. Då är frågan: Ska man av politiska skäl
              eller av andra skäl frångå de grundläggande kriterierna och säga
              att här är det ändå så viktigt att göra det? Man kan alltid föra
              det resonemanget.
            </seg>
            <seg n="0cd53fca">
              Vad jag har sagt och vad jag åter säger är att erkännandefrågan
              måste komma att behandlas på det sätt som vi tror bäst gynnar
              freden. Just nu tycker jag att det här är ett mycket väl motiverat
              steg att ta, ett steg som vi är överens om, nämligen att uppgradera
              representationen.
            </seg>
          </u>
          <note type="speaker" n="f496cacd">
            Anf. 34 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-1" n="757dd9b5">
            <seg n="37ca2fe8">
              Herr talman! Det var väl bra att vi kunde reda ut det i debatten
              i dag så att vi slipper den typen av missförstånd framöver. Ett
              erkännande av en stat handlar om erkännande av en stat. Det handlar
              inte om att godkänna ett lands politik eller vilka tv-sändningar
              de har eller vilka som står på avlöningslistor. Det är en helt
              annan diskussion som är separerad från den här.
            </seg>
            <seg n="fc6936e0">
              För att återgå till de tre kriterier som finns för ett erkännande:
              Det ska finnas ett territorium, det ska finnas en regering och
              det ska finnas en befolkning. Min bedömning är att de till stora
              delar är uppfyllda när det gäller Palestina, men inte till hundra
              procent. Detsamma gällde till exempel när den borgerliga regeringen
              erkände Kosovo. Där kunde vi se att man i vissa delar frångick
              de här kriterierna. Inte kunde man i det läget säga att regeringen
              i Pristina hade hundra procents kontroll över sitt eget territorium.
              Där valde man att frångå de här kriterierna. Man gjorde en politisk
              bedömning. Det har den borgerliga regeringen alltså gjort förut.
              Varför kan man inte göra det i dag?
            </seg>
            <seg n="adc8889e">
              Jag märker av Ulrik Nilsson att man konsekvent hela tiden vill
              särbehandla Palestina. Man vill ställa helt andra krav på det
              palestinska folket än på andra befolkningar. Vi hörde tidigare
              Ulrik Nilsson prata om att Palestina måste erkänna Israel. Ja.
              Det skulle vara oerhört viktigt och väldigt välkommet om de palestinska
              parterna var tydliga med att erkänna Israel. Men när får vi höra
              kravet från Ulrik Nilsson på de israeliska parterna att de ska
              erkänna Palestinas rätt att agera?
            </seg>
            <seg n="00b4a723">
              För mig som vänsterpartist är det självklart att vi ska ha lika
              måttstockar, att vi ska ha samma bedömningsgrunder, att vi ska
              ställa åtminstone samma krav på Israel som vi ställer på Palestina.
              Här gör man ett undantag från de borgerliga partierna och Moderaterna.
              Man ställer hela tiden hårdare krav på Palestina och har ribban
              högre för Palestina än vad man har för Israel.
            </seg>
            <seg n="df9f4730">
              Frågan är till Ulrik Nilsson: Varför är det så här? Varför ska
              vi villkora det så att palestinierna måste erkänna Israel när
              vi inte ställer några motsvarande krav på Israel? Sverige har
              erkänt Israels rätt att existera, vilket jag står bakom, trots
              att det i dag i Israels parlament finns politiker som inte ens
              en gång erkänner Palestinas rätt att existera.
            </seg>
          </u>
          <note type="speaker" n="42de24c7">
            Anf. 35 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-6" n="e46c87cf">
            <seg n="10090e07">
              Herr talman! Vi är som sagt överens om att det i grunden är en
              politisk bedömning om erkännande och att bedömningen handlar om
              när freden bäst gynnas. Vi är faktiskt överens om det även om
              du markerar att du drar en lite annan slutsats än jag i den frågan.
              Där kan vi ha olika uppfattningar.
            </seg>
            <seg n="f40052f6">
              När det gäller frågan om vi ställer andra krav på Palestina än
              på Israel tycker jag inte att vi gör det. Jag tycker att det är
              rimligt att ställa kravet att Israel måste erkänna Palestina.
              Det är egentligen grunden för en tvåstatslösning. Men jag tycker
              också att det är rimligt att Israel ställer krav på Palestina
              att de inte ska tillåta grupper att attackera händelser och skeenden
              inne i Israel från palestinskt territorium. På samma sätt tycker
              jag att det är rimligt att Palestina ställer krav på Israel att
              de inte heller ska angripa, och det gäller vare sig det är militären,
              polisen eller fristående grupper. Det finns väl något mindre av
              sådant i Israel än i Palestina.
            </seg>
            <seg n="1a0b9af3">
              Jag har varit mycket tydlig här i debatten med att det finns
              skäl att kritisera mycket av det som israelerna håller på med.
              Grunden är dock fortfarande att vi måste hitta ett sätt där parterna
              erkänner varandras rätt till säkerhet, trygghet och en god utveckling
              i Palestina och Israel.
            </seg>
          </u>
          <note type="speaker" n="ba07fa9e">
            Anf. 36 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-8150c9729a02ae36-1" n="30a6d1c6">
            <seg n="fb4dc4d1">
              Herr talman! Låt mig börja med att säga att det är bra att vi
              är överens om värdlandsavtalet. Det är bara Sverigedemokraterna
              som inte är det, och det är viktigt att betona att den här stora
              samsynen finns i den delen.
            </seg>
            <seg n="89ade5f5">
              Jag tror också att vi är överens om att man måste kritisera båda
              parter i konflikten. Det är självfallet inte okej att skicka raketer
              från Gaza in mot Israel, och det som Israel gör mot den palestinska
              befolkningen är inte heller okej. Jag tror att vi är överens om
              de delarna.
            </seg>
            <seg n="d75f754f">
              Det som gjorde att jag ville ha en replik var att Ulrik sade
              att det inte är läge nu att erkänna Palestina, men vi har inte
              fått något svar på när det i så fall skulle vara läge att göra
              det. Detta att ha kontroll över territoriet är det som fattas
              när det gäller erkännandekriterierna, om man utgår från dem som
              han tog upp här tidigare. Hans Linde tog upp Kosovo. Där hade
              de inte heller kontroll över territoriet. Vad ska vi göra i de
              fall ett land plötsligt ockuperas? Ska vi då sluta att erkänna
              det landet för att det är ockuperat av ett annat? Det landet har
              ju inte kontroll över sitt territorium. Så brukar vi inte göra.
            </seg>
            <seg n="bba6af7c">
              Man måste se till många olika parametrar för att komma till det
              läge där man erkänner en stat. Jag tycker att man ska erkänna
              Palestina och menar att det är politiskt rätt att göra det för
              att trycka på och för att sätta den press på Israel som behövs
              för att Israel ska sätta sig och förhandla på riktigt och inte
              göra som de gör i dag.
            </seg>
            <seg n="922cea1a">
              När ska de instrument Ulrik talar om användas? När ska erkännandeinstrumentet
              användas?
            </seg>
          </u>
          <note type="speaker" n="e763b82b">
            Anf. 37 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-7" n="e46c87cf">
            <seg n="17c151e2">
              Herr talman! Hade jag kunnat spå och med säkerhet säga hur det
              kommer att bli i framtiden hade jag förmodligen ägnat mig åt något
              annat än att debattera här. Du ställer frågan: När? Jag kan inte
              säga att det blir i april just det året. Det spelar en mycket
              stor roll hur utvecklingen, fredsförhandlingarna och allt detta
              utvecklas. Jag tycker inte att vi har kommit till det läget att
              det är dags att göra det nu, men det är väldigt svårt att säga
              exakt vad som ska inträffa och när det kommer att inträffa.
            </seg>
            <seg n="16abf6ff">
              Jag tycker att det är viktigt att vi nu tar ytterligare ett steg
              genom att underteckna värdlandsavtalet. Nu markerar vi mycket
              tydligt att vi har en kritisk inställning till mycket av det som
              Israel ägnar sig åt. Vi betonar också båda parters ansvar i konflikten.
              Därför är det ett välavvägt beslut vi står inför. Jag kan tyvärr
              inte spå.
            </seg>
            <seg n="19837bb3">
              Har vi en gång erkänt en stat och den blir utsatt för ett övergrepp
              har vi en annan situation. Jag tycker inte heller, precis som
              du var inne på, att vi ska ta tillbaka erkännandet om någon stat
              skulle bli ockuperad. Tack och lov händer det i allt mindre omfattning,
              men situationen kan naturligtvis uppstå.
            </seg>
            <seg n="636e777d">
              Det viktiga just nu är att vi värderar när det är den bästa tiden
              att erkänna Palestina för att gynna freden. Bodil Ceballos tycker
              att det är nu. Jag säger att jag inte är helt säker på att vi
              har kommit till den fasen.
            </seg>
          </u>
          <note type="speaker" n="23544ef7">
            Anf. 38 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-8150c9729a02ae36-2" n="30a6d1c6">
            <seg n="a4214237">
              Herr talman! Med det resonemanget kan man förhala den här frågan
              i all evinnerlighet, och det är det som har skett under så lång
              tid. Vi förhalar och förhalar och hoppas att vi någon gång ska
              komma till en situation där vi når den här tvåstatslösningen.
            </seg>
            <seg n="68b0323d">
              När Israel tar ett steg framåt tycker vi att nu är man på väg,
              nu händer det någonting och nu blir allting bra, men sedan tar
              de två steg tillbaka. Sedan håller de på så hela tiden: Ett steg
              framåt och två steg tillbaka och ett steg framåt och två steg
              tillbaka. Och nu är man långt bort från där man startade.
            </seg>
            <seg n="ffa5e9c2">
              När vi var i Palestina och Israel under hösten diskuterades den
              här frågan väldigt mycket. Det handlade om detta att man aldrig
              kommer vidare, och efter det att fredsprocessen inleddes har det
              faktiskt blivit sämre i stället för bättre.
            </seg>
            <seg n="1ddb5f77">
              En fråga som vi också diskuterade var detta att erkänna som en
              stat, och palestinierna tog också upp den. Att erkänna som en
              stat inte är detsamma som att erkänna som en judisk stat, menade
              palestinierna. I Israel bor många judar, araber och kristna. Att
              då erkänna Israel som en judisk stat var den stora stötestenen.
              Jag tänker inte lägga mig i hur det ska erkännas eller inte. Det
              stora problemet var inte att erkänna Israel, utan det handlade
              snarare om att erkänna Israel som en judisk stat. En del i det
              hela för att kunna nå fred är att man också måste erkänna Israel,
              och jag tycker att det är en självklarhet att man måste erkänna
              Israel. Hur det erkännandet ska se ut är en annan sak, men vi
              kan börja med att erkänna Palestina.
            </seg>
          </u>
          <note type="speaker" n="6a9e7e25">
            Anf. 39 ULRIK NILSSON (M) replik:
          </note>
          <u who="ulrik_nilsson_41b251" xml:id="i-4d20a146e5c082eb-8" n="e46c87cf">
            <seg n="00914126">
              Herr talman! Låt mig börja med att konstatera att jag är helt
              enig med Bodil Ceballos om att detta, det vill säga frågan om
              fred mellan Israel och Palestina, helst inte bör förhalas. Men
              varken hon, jag eller det svenska erkännandet äger nyckeln till
              hur snabbt det kommer att kunna gå.
            </seg>
            <seg n="a12e2e31">
              Då är vi tillbaka till bedömningen av när vi tror att vi kan
              använda det här diplomatiska verktyget. Just nu är bedömningen
              att vi inte är där än, men det är mycket vikigt att markera att
              vi tycker att den palestinska myndigheten är en legitim företrädare
              för Palestina. Vi ger dem samma diplomatiska immunitet och samma
              status som andra ambassader genom det här värdlandsavtalet. Det
              är en tydlig markering av att vi riktar kritik mot Israel. Bodil
              Ceballos beskrev det som att ta ett steg framåt och två tillbaka.
              Det finns oerhört mycket att vara kritisk mot där utan att jag
              för den skull behöver vara kritisk mot idén om Israels rätt att
              existera. Det är viktigt att vi kan hålla två tankar i huvudet
              på en gång och inte bara kritiserar den ena parten utan båda.
            </seg>
            <seg n="2387d6a7">
              Jag tycker att det här är ett välavvägt förslag. Jag står bakom
              utskottets förslag. Jag är glad att vi är så många här i kammaren
              som faktiskt gör det.
            </seg>
          </u>
          <note type="speaker" n="569919c0">
            Anf. 40 ISMAIL KAMIL (FP):
          </note>
          <u who="ismail_kamil_3e7930" xml:id="i-7d505280c14627db-0" n="1352e6fb">
            <seg n="9215c41e">
              Herr talman! Det är viktigt att Sverige arbetar för en långsiktig
              fred i Mellanöstern utifrån en tvåstatslösning där Israel och
              Palestina lever sida vid sida i fred och säkerhet.
            </seg>
            <seg n="60b46a61">
              År 2011 uppgraderades den palestinska representationen i Helsingfors
              från delegation till den palestinska myndighetens representation.
              För att stärka representationens ställning och öka dess möjlighet
              att verka i Sverige har ett värdlandsavtal mellan Sveriges regering
              och PLO, till förmån för den palestinska myndigheten, förhandlats
              fram. Den 28 juni 2012 beslutade regeringen att avtalet skulle
              undertecknas med förbehåll för riksdagens godkännande. Det är
              det vi gör i dag.
            </seg>
            <seg n="c97ac141">
              Herr talman! För att avtalets bestämmelser om immunitet och privilegier
              ska gälla inför svenska domstolar och myndigheter måste de införlivas
              med svensk rätt. Därför måste en ändring i lagen om immunitet
              i vissa fall göras, som enligt regeringens bedömning är av författningsteknisk
              karaktär. Därför diskuterar vi i dag värdlandsavtal.
            </seg>
            <seg n="588a26b9">
              Syftet är att skapa liknande villkor som gäller för diplomatiska
              beskickningar och företrädare. Avtalet ger den palestinska myndigheten
              förmåner som gäller för övriga diplomatiska representationer i
              Sverige i enlighet med Wienkonventionen. Det innebär att ambassadören
              och övrig personal ska ha immunitet, och representationens lokaler
              ska vara okränkbara och befriade från skatter och avgifter.
            </seg>
            <seg n="f7c70b1f">
              Genom uppgraderingen av den palestinska myndighetens representation
              och genom det omfattande stödet, som de senaste åren uppgått till
              700 miljoner, vill Sveriges regering förstärka dels det palestinska
              statsbyggandet, dels palestinska civila institutioner.
            </seg>
            <seg n="8ae6c762">
              Herr talman! Jag yrkar bifall till att riksdagen godkänner avtalet
              mellan Sveriges regering och PLO samt ska godkänna ändringen i
              lagen. Jag yrkar avslag på samtliga reservationer. Folkpartiet
              utgör inte bromsklossen i regeringen, vilket några påstår.
            </seg>
          </u>
          <note type="speaker" n="0a38849d">
            Anf. 41 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-5" n="12c5ac3c">
            <seg n="f7ca7fb7">
              Herr talman! Ismail avslutade med att säga att Folkpartiet inte
              är bromsklossen i regeringen, vilket jag i mina tidigare inlägg
              pekade ut Folkpartiet till att vara. För den som följt debatten
              om hur vi ska se på Palestina är väl steget inte så långt till
              att misstänka att det är Folkpartiet som är problemet här. Jan
              Björklund var den som såg till att Sverige röstade nej till observatörsstatus
              i Unesco, vilket ställde Sverige bland ett litet fåtal länder
              i världen mot alla andra. Debatten inför FN:s beslut om att uppgradera
              Palestinas status hade vi i denna kammare, och då var det Folkpartiets
              ledamot Fredrik Malm som berättade att man dagen efter skulle
              rösta antingen ja, nej eller avstår. Det är inte direkt några
              tydliga besked vi får från Folkpartiets sida.
            </seg>
            <seg n="27fdda19">
              Det avtal som vi i dag diskuterar finns det också en historia
              kring. När utrikesministern i medierna berättade att regeringen
              avsåg att uppgradera statusen för Palestina gick Folkpartiet ut
              och sade att det inte var förankrat i regeringen.
            </seg>
            <seg n="8711b0bd">
              Min fråga till Ismail är därför: Var det förankrat i regeringen,
              eller var Folkpartiet bromskloss även i fråga om detta värdlandsavtal?
            </seg>
          </u>
          <note type="speaker" n="f9d6ecc6">
            Anf. 42 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-7d505280c14627db-1" n="1352e6fb">
            <seg n="d5ce7b8c">
              Herr talman! Folkpartiet var bland de första partier som gick
              ut med att man skulle ha en tvåstatslösning när det gällde Palestina
              och Israel. Vi har ända från början sagt att bromsklossen är Hamas.
              Det är de som gör att det inte blir fred i Mellanöstern mellan
              Israel och Palestina. Du kommer ihåg, Urban, att det förekom gatustrider
              i Gaza. Det var Hamas som kastade ut PLO-representanter. Det var
              Hamas som mördade, eller dödade, PLO-representanter. Det var Hamas
              som satte representanter för PLO i fängelse. Det betyder att om
              man inte har kontroll över hela Palestina då menar jag landkontrollen,
              för halva Palestina kontrolleras inte av PLO går det inte att
              göra det.
            </seg>
            <seg n="69174da3">
              När det gäller Urbans fråga vill jag säga att observatörsstatus
              måste komma först. Det var det som Folkpartiet stödde. Jan Björklund
              gick ut flera dagar före omröstningen och sade att vi var positiva,
              detta utifrån vilka texter det skulle bli att ta ställning till.
              Folkpartiet har alltså en lång tradition av att vara för en tvåstatslösning.
              Vi vill ha fredsförhandlingar först. Vi vill inte ha ett erkännande
              bara på papper. Om man ska erkänna staten Palestina i dag blir
              det, enligt vår mening, bara på papperet.
            </seg>
          </u>
          <note type="speaker" n="44a84af3">
            Anf. 43 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-6" n="12c5ac3c">
            <seg n="ca31c299">
              Herr talman! I den här debatten kommer vi hela tiden tillbaka
              till samma problematik. Vi på den rödgröna sidan ser vad resten
              av världen ser, det vill säga att det är omöjligt att ha en tvåstatslösning
              i framtiden när den ena parten hela tiden lägger den andra partens
              territorium under sig. När bosättningarna ständigt expanderar
              omöjliggörs en framtida palestinsk statsbildning. Därför måste
              omvärlden reagera. Ett sätt som Sverige kan göra det på är att
              erkänna den palestinska staten för att den vägen markera för Israel
              att det är ett annat lands territorium. Svårare än så är det inte.
              Det är det vi tycker medan ni fortsätter att traska patrullo med
              en tvåstatslösning, fredsförhandlingar, tvåstatslösning, tvåstatslösning
              samtidigt som resten av världen ser att den omöjliggörs. Till
              och med FN:s generalsekreterare har sagt att om Israel börjar
              bygga i E1, som de hotat att göra, ja då omöjliggörs en framtida
              palestinsk statsbildning. Till och med FN:s generalsekreterare
              säger det. Därför menar vi att det är viktigt att Sverige är väldigt
              tydligt.
            </seg>
            <seg n="24ad2470">
              Det var dock inte det som min fråga till Ismail egentligen gällde.
              Saken är den att Folkpartiet är bromsklossen i regeringen. När
              Carl Bildt gick ut och sade att vi ska höja statusen för den palestinska
              representationen i Helsingfors gick Folkpartiet ut och sade att
              det inte var förankrat i regeringen. Det tror jag ärligt talat
              inte heller att det var, utan utrikesministern tog chansen att
              för en gångs skull sätta ned foten och strunta i vad Folkpartiet
              tycker. Och det gjorde han rätt i.
            </seg>
          </u>
          <note type="speaker" n="e653365b">
            Anf. 44 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-7d505280c14627db-2" n="1352e6fb">
            <seg n="de50d14c">
              Herr talman! Vi har varit tydliga och kritiserat Israel när det
              gäller bosättningspolitiken och mycket annat. Vi har genom observatörsstatus
              gett en signal till Israel om att vi inte kan acceptera allt som
              görs mot det palestinska folket.
            </seg>
            <seg n="91c35206">
              Vi har gjort en uppgradering som innebär att den person som representerar
              PLO och den palestinska myndigheten nu ska kallas ambassadör.
              Också det är en signal till Israel om att vi inte kan acceptera
              allt. Folkpartiet står bakom regeringens förslag, annars skulle
              det inte ha blivit av. Jag vill inte att vi på något sätt ska
              underkänna den betydelse som observatörsstatus, efter dagens beslut,
              innebär.
            </seg>
            <seg n="3f164741">
              Det är en signal till Israel, men framför allt är det en signal
              till PLO om att man med fredliga medel kan åstadkomma mer, att
              man genom våldshandlingar gör det svårare för bägge parter att
              nå fram till en varaktig fred i Mellanöstern. På så sätt är det
              en stark signal till Hamas om att de ska sluta skicka raketer,
              som Bodil tog upp, över gränsen till Israel. Man vet inte vilka
              som träffas av dem, om det är barn, kvinnor, palestinier eller
              andra.
            </seg>
            <seg n="c7eedd2e">
              Jag tycker att vi för vår del har varit tydliga på den punkten.
              Vi har kritiserat Israel. Vi har kritiserat Hamas. Vi har kritiserat
              den bosättningspolitik som Israel fört under senare tid, när den
              varit mer intensiv. Folkpartiet har alltid varit för en tvåstatslösning,
              men frågan är om Socialdemokraterna, Vänsterpartiet och Miljöpartiet
              kanske är för en trestatslösning. PLO har de facto inte kontroll
              över Hamas område.
            </seg>
          </u>
          <note type="speaker" n="31c3a8a7">
            Anf. 45 KERSTIN LUNDGREN (C):
          </note>
          <u who="kerstin_lundgren_567b92" xml:id="i-e6e83e260d47e7b5-0" n="e02aeb58">
            <seg n="71c34ee3">
              Herr talman! Utvecklingen i Mellanöstern är på många sätt mycket
              tragisk. Den är labil och skör, och våld drabbar dagligen människor
              på ett sätt som vi har svårt att över huvud taget kunna ta till
              oss. Vi kunde i dag höra att en miljon har flytt från Syrien.
              Det är viktigt att stödja de krafter som söker lösningar, inte
              låsningar, på dessa problem, att stödja de krafter som söker icke-våldsvägen
              framåt.
            </seg>
            <seg n="3a52757a">
              Den sköra och labila situationen gäller även de palestinska områden
              som under 45 år ockuperats av Israel. Vi är många som besökt området
              och mött, sett och talat med människor i hela området.
            </seg>
            <seg n="92f6c09f">
              Vi är alla, tror jag, på det klara med att det inte finns någon
              enkel väg framåt. Det har tyvärr gått så lång tid att problemen
              har blivit oerhört stora och svåra att nå lösningar på. Ändå finns
              de som hoppas. Ändå finns de som arbetar för att det ska bli möjligt.
              De är värda allt vårt stöd.
            </seg>
            <seg n="27ab12e5">
              Under årens lopp har misstag följt på misstag. De kan tillskrivas
              i stort sett alla parter, även oss. Självklart är det så att varken
              terroristattacker eller ockupation är okej. Men ockupationens
              effekter är synliga på olika sätt. För palestinierna är det tydligt
              och synligt varje dag vad som är följden om man ska söka sig till
              sin jordbruksmark eller sitt jobb, om man ska åka från ett palestinskstyrt
              område till ett annat eller om man ska kliva upp kl. 4 för att
              stå i kö för att ta sig ut ur eller in i Jerusalem. De flesta
              israeler som jag mött ser inte den verkligheten. Ockupationens
              effekter blir inte synliga på samma sätt beroende på var man bor.
              Det är klart att det är en verklighet.
            </seg>
            <seg n="3c03b3f6">
              Nu har nya bosättningar aviserats. Det skedde direkt efter beslutet
              i generalförsamlingen om uppgradering av Palestinas status. Det
              som händer i östra Jerusalem dagligen bara späder på den misstro
              och det hat som finns i regionen. Det skapar tvivel hos många
              om huruvida den israeliska politiska ledningen vill se två väl
              fungerande och välmående stater leva sida vid sida inom gränser
              som är erkända och säkra för båda staterna.
            </seg>
            <seg n="d7effc47">
              Jag och Centerpartiet hoppas att det ska gå att skapa nya förutsättningar
              för fredssamtal. Vi ser naturligtvis med stor nyfikenhet och stort
              intresse på vad som följer av Obamas aviserade besök, om det nu
              blir av. EU har en oerhört viktig roll att spela, också politiskt,
              inte bara som stödjare av det palestinska statsbygget. I EU ingår
              självklart även Sverige.
            </seg>
            <seg n="34a35228">
              Herr talman! Det finns från vår horisont ett mönster som har
              synliggjorts tidigare i den här debatten. År 2010 blev chefen
              för generaldelegationen ambassadör. Vi uppgraderade generaldelegationen
              till den palestinska myndighetens representation 2011. Förra sommaren
              tecknades ett regeringsavtal om vilka förutsättningar man har
              när man verkar på representationen. Den likställs med andra diplomatiska
              representationer. Sedan fick vi en uppgradering i FN:s generalförsamling
              i slutet av november. I dag kommer den här riksdagen att bifalla
              ett värdlandsavtal som bekräftar regeringens beslut från förra
              sommaren och ger villkor till den palestinska myndigheten som
              ambassad.
            </seg>
            <seg n="fd13dc73">
              Nästa steg hoppas jag och Centerpartiet blir en tydlig märkning
              i Sverige och EU av varor från ockuperade palestinska områden.
              Det är viktigt att vi visar att vi gör skillnad på Israel och
              de av Israel ockuperade områdena, där bosättningar växer och företagsetableringar
              byggs in. Det är viktigt att visa att vi inte godkänner annektering.
            </seg>
            <seg n="d338e16f">
              Centerpartiet vill fortsatt bidra till att flytta fram Sveriges
              och EU:s positioner. Vi fortsätter att jobba för att stärka den
              svaga parten efter den långvariga satsning som vi har gjort på
              statsbyggnad. Vi vill stärka den svagaste parten på olika sätt.
              Värdlandsavtalet som vi ska behandla och besluta om i dag är naturligtvis
              ett sådant steg. Ban Ki Moon nämnde i förra veckan i Rom att statsbygget
              just nu vilar på politisk kvicksand till följd av utvecklingen.
              År 2013 blir ett väldigt viktigt år för att nå förändring.
            </seg>
            <seg n="3f507fa6">
              Som sagt arbetar vi från Centerpartiets sida för att ta fortsatta
              steg. Jag har nämnt frågan om märkning av varor. Vi jobbar också
              för ett erkännande av Palestina som stat. Vi gör det arbetet inom
              regeringen och inom våra internationella nätverk, för vi vet att
              det är regeringen som fattar beslut om erkännande av stater, inte
              riksdagen.
            </seg>
            <seg n="2ebef6a6">
              Herr talman! Jag är glad att vi i dag kommer att kunna besluta
              i stor enighet. Jag yrkar bifall till förslaget i betänkandet
              Värdlandsavtal med Palestina , som det så vackert heter, och avslag
              på reservationerna.
            </seg>
          </u>
          <note type="speaker" n="6dcc1622">
            Anf. 46 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-7" n="12c5ac3c">
            <seg n="4e78f291">
              Herr talman! Det är alltid trevligt att höra på Kerstin Lundgren
              och Centerpartiet när det gäller konflikten i Mellanöstern. Oftast
              säger Kerstin Lundgren och Centerpartiet rätt saker. Man vill
              erkänna staten Palestina. Man vill gå vidare. Och i dag säger
              man att man vill märka produkter som kommer från israeliska bosättare,
              som har tillverkat produkter på ockuperad mark.
            </seg>
            <seg n="24931113">
              Problemet är bara att ni alltid röstar fel här i kammaren, trots
              att ni säger rätt saker. Kerstin Lundgren försöker säga att man
              jobbar med detta inom regeringen. Det är jättesmidigt: Man har
              en regering där alla partier sitter. Regeringen bestämmer sig
              för en politik som går åt ett håll. Sedan står man här i riksdagen
              och säger att man egentligen ville gå åt andra hållet.
            </seg>
            <seg n="5999ab55">
              Vi har ett kollektivt beslutsfattande i Sveriges regering. Regeringen
              är gemensamt ansvarig för besluten. De beslut som presenteras
              står också centerpartistiska statsråd för. Det går inte att ha
              olika politik. Det går inte att tala om vad som är ens politik
              och samtidigt tycka något helt annat.
            </seg>
            <seg n="e31fe3b8">
              Låt gå när det gäller erkännandet! Jag har en viss grad av respekt
              för det som Kerstin säger om det. Det är regeringar som erkänner
              stater. Jag menar dock att riksdagen tar beslut som en uppmaning
              till regeringen och att regeringen borde lyssna på vad en parlamentarisk
              majoritet säger. Men låt gå för att det enligt grundlagen är regeringen
              som ska ta initiativen till erkännande.
            </seg>
            <seg n="a582a6bc">
              Men här gick Kerstin Lundgren ett steg längre. Hon sade att hon
              tyckte att Sverige skulle märka produkter från ockuperade områden.
              Varför röstade då inte Centerpartiet för den motion som socialdemokrater,
              vänsterpartister och miljöpartister hade här i kammaren för bara
              några veckor sedan? Vi krävde där ursprungsmärkning av de här
              varorna.
            </seg>
          </u>
          <note type="speaker" n="f4468207">
            Anf. 47 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-e6e83e260d47e7b5-1" n="e02aeb58">
            <seg n="d0e1c399">
              Herr talman! Urban Ahlin talar om vad jag försöker säga. Jag
              tycker att jag är tydlig med var Centerpartiet står när det gäller
              Mellanöstern och vikten av att stärka den icke-våldsväg som den
              palestinska ledningen har valt.
            </seg>
            <seg n="54464247">
              Vi röstar för i regeringen. Där gör vi skillnad. Vi röstade för
              värdlandsavtalet i regeringen. Annars hade värdlandsavtalet inte
              funnits på bordet i dag att ta ställning till. Det är naturligtvis
              oerhört viktigt att inte spela bort korten genom att göra upp
              och sitta och rösta här i kammaren på ett tillkännagivande tillsammans
              med oppositionen. Detta vet Urban Ahlin. Vi diskuterade det tidigare.
              Skulle Urban Ahlin göra så om hans parti satt i regeringen? Jag
              tvivlar på det lika mycket som jag noterar att Urban Ahlin ändå
              erkänner att grundlagen ger regeringen makten när det gäller erkännande
              av stater.
            </seg>
            <seg n="6e687d81">
              Han tycker ändå att vi borde agera i riksdagen och fatta beslut
              här. Det tycker han nu i opposition. Tidigare när han själv satt
              vid regeringsmakten röstade han inte för att regeringen skulle
              erkänna Palestina. Ockupationen har trots allt pågått i 45 år.
              Han röstade heller inte för någonting annat i det läget. Det som
              har hänt har hänt under vår regeringstid. Det visar var röster
              gör skillnad.
            </seg>
          </u>
          <note type="speaker" n="3b55c0e6">
            Anf. 48 URBAN AHLIN (S) replik:
          </note>
          <u who="urban_ahlin_9ad123" xml:id="i-e9ffd4c4d8c89cba-8" n="12c5ac3c">
            <seg n="9ed06892">
              Herr talman! Det är rätt att den tidigare socialdemokratiska
              regeringen inte har erkänt staten Palestina. Då hade vi exakt
              samma resonemang som ni har i dag. Det gäller inte Centerpartiet,
              eftersom ni ju går längre. Men det gäller för Folkpartiet och
              andra. Det handlar om en tvåstatslösning, fredsförhandlade villkor,
              och så vidare.
            </seg>
            <seg n="41360ad9">
              Problemet är att världen förändras. Då måste man också ändra
              politiken utefter det. Vad vi har sett den senaste tiden är att
              vi har en ockupationsmakt som fullständigt struntar i det internationella
              samfundet och fortsätter med bosättningar på ockuperat område
              och den vägen omöjliggör att vi kan ha en tvåstatslösning i framtiden
              av den enkla anledningen att Palestina upphör att existera.
            </seg>
            <seg n="0b3f6d81">
              Jag medger att vi under den tiden det fanns en möjlighet att
              få en tvåstatslösning drev den linjen utan att säga att vi skulle
              erkänna Palestina för att vi först ville få en fredsförhandlad
              lösning. Så var det. Men nu ser världen annorlunda ut. Därför
              har vi socialdemokrater ändrat vår position. Det är därför jag
              säger att vi ska erkänna staten Palestina innan det är för sent.
              Det är så det de facto går till. Det är inte helt orimligt.
            </seg>
            <seg n="701a9206">
              Jag återkommer till märkningen av bosättarprodukterna. Om Centerpartiet
              menar allvar med det har man här möjlighet i Sveriges riksdag
              att fatta de besluten. Annars är det så att du har fått nej i
              omröstningen i regeringen. Det vore intressant att veta: Vilka
              av de andra partierna röstade emot Centerpartiet i regeringen
              om att få en märkning av bosättarprodukter?
            </seg>
            <seg n="eccdb7e2">
              Det var jättespännande att höra att om inte Centerpartiet i regeringen
              hade röstat för värdlandsavtalet hade det inte blivit något värdlandsavtal.
              Det var exakt så som Kerstin Lundgren sade. Jag hade tidigare
              här ett utbyte med Folkpartiets Ismail Kamil. Efter det att utrikesministern
              sade att det skulle bli ett värdlandsavtal sade Folkpartiet: Detta
              är inte förankrat i regeringen. Utrikesministern körde över Folkpartiet,
              som jag sade. Han sade att det inte var så och att alla var överens.
            </seg>
            <seg n="c398bd56">
              Nu säger Kerstin Lundgren att omröstningen i regeringen avgjorde
              att det blev ett värdlandsavtal. Lätta lite på förlåten. Vilka
              partier säger nej till märkningen, och vilka partier sade nej
              till värdlandsavtalet?
            </seg>
          </u>
          <note type="speaker" n="f3b30985">
            Anf. 49 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-e6e83e260d47e7b5-2" n="e02aeb58">
            <seg n="b19b9232">
              Herr talman! Det är väl bekant att regeringen fattar beslut kollektivt.
              Urban Ahlin har också tidigare klargjort att han har koll på det.
              Det är viktigt att man klarar att fullfölja alla de beslut som
              ska fattas.
            </seg>
            <seg n="150c4216">
              Vi har flyttat fram positionerna när det gäller Sveriges relation
              till den palestinska myndigheten och att åstadkomma resultat.
              Det gäller till exempel uppgraderingen av Palestinas status i
              FN.
            </seg>
            <seg n="078b2ced">
              Herr talman! Man kan konstatera att vi hela tiden har sagt att
              vi vill titta på och att regeringen jobbar med frågan om märkning
              av produkter som kommer från ockuperade områden. Det har varit
              förskjutningen under resans gång.
            </seg>
            <seg n="ae22a3be">
              Vi säger nu att tiden är mogen att komma till skott med ett sådant
              beslut från regeringens sida som styr myndigheterna. Det är framför
              allt detta det handlar om. Man måste säkerställa att vi får en
              tydlig märkning som gör att vi alla som konsumenter kan göra informerade
              val när vi handlar.
            </seg>
            <seg n="e4735d81">
              Man ska inte få fördel av att man ockuperar. Det gäller till
              exempel fördel i form av att man får frihandelsavtal, att man
              kan smyga under falsk flagg i vissa stycken eller att vi som medborgare
              inte ska veta var produkten kommer ifrån.
            </seg>
            <seg n="4115b51c">
              Vi har haft mycket diskussioner om produkter och falsk varudeklaration.
              Det är viktigt att vi går vidare på det spåret och säkerställer
              att vi vet att produkter kommer antingen från Israel eller från
              av Israel ockuperade områden. Då kan vi göra ett informerat val.
              Det vill vi arbeta vidare för i regeringen.
            </seg>
          </u>
          <note type="speaker" n="c38324f5">
            Anf. 50 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-98c05be4580df2bd-0" n="4505a5ab">
            <seg n="5ab35333">
              Herr talman! Vi kristdemokrater står bakom betänkandet. Det vi
              behandlar är ett godkännande av ett avtal som har gjorts mellan
              Sveriges regering och PLO till förmån för den palestinska myndigheten.
              Avtalet förtydligar vad som gäller i form av både rättigheter
              och skyldigheter i Sverige för den myndigheten. Det liknar också
              det som andra länder har som ännu inte har erkänt en palestinsk
              stat.
            </seg>
            <seg n="1ffaa950">
              Debatten här i dag har som väntat mer handlat om vilken ställning
              vi ska ge palestinierna och den palestinska staten i framtiden
              än bara om just avtalet. Det är naturligt att så sker. Den diskussionen
              fördes i november i fjol när vi beslutade om att Sverige som ett
              av 138 länder i FN:s generalförsamling skulle rösta för den resolution
              som gav den palestinska myndigheten observatörsstatus i FN. Det
              var ett viktigt steg för att ta steg vidare mot ett fredsavtal
              i Mellanöstern.
            </seg>
            <seg n="fe5c88f5">
              Det är därför också nu ett fullt naturligt steg att uttrycka
              ett gillande för värdlandsavtalet som regeringen och PLO nu har
              framförhandlat till förmån för den palestinska myndighetens representation.
            </seg>
            <seg n="1ed3376a">
              För oss kristdemokrater råder det ingen tvekan om att den palestinska
              myndighetens representation och dess chef, som sedan år 2010 tituleras
              ambassadör, liksom dess personal ska verka utifrån samma förutsättningar
              och på samma villkor som utländska diplomatiska beskickningar
              och också utländska organisationer med värdlandsavtal har i Sverige.
              Vi vet att till exempel Idea har ett liknande värdlandsavtal.
              Det behöver inte vara en stat, utan det kan också vara en organisation.
            </seg>
            <seg n="ceee1eb2">
              Den palestinska myndighetens representation i Helsingfors spelar
              en viktig roll för relationerna mellan Sverige och det palestinska
              folket och därmed också för Sveriges bidrag till den israelisk-palestinska
              fredsprocessen. Det svenska biståndet och utvecklingssamarbetet
              med palestinierna är omfattande. Det syftar till, som också betonas
              i propositionen, att främja ett demokratiskt och hållbart palestinskt
              statsbyggande.
            </seg>
            <seg n="eda69d84">
              För att erkänna den palestinska myndighetens stora framsteg just
              i stärkandet av sina civila institutioner valde därför regeringen
              2011 att uppgradera den dåvarande generaldelegationen till representation.
              Byggandet av verkligt demokratiska palestinska institutioner spelar
              en oumbärlig roll i de israelisk-palestinska fredsträvandena.
            </seg>
            <seg n="ebec84da">
              Genom mindre korruption och nepotism, ökad transparens och ökad
              öppenhet ökar den palestinska myndighetens tillförlitlighet och
              legitimitet, inte endast bland den egna befolkningen utan också
              bland Knessets ledamöter.
            </seg>
            <seg n="c5701d35">
              Ökad tillit på båda sidor är det som behövs för att nu ta den
              till synes avstannade fredsprocessen framåt. Ju klenare tilliten
              är Abbas och Netanyahu emellan, desto magrare är chanserna att
              få dem till förhandlingsbordet. Utan förhandlingar blir en för
              båda parter godtagbar och för övriga regionen hållbar tvåstatslösning
              än mer fjärran än vad den kan synas just i dag.
            </seg>
            <seg n="3810377b">
              Det föreslagna värdlandsavtalet stärker onekligen Sveriges förbindelser
              med den palestinska myndigheten. Värdlandsavtalet förutsätter
              inte ett fredsavtal mellan Israel och den palestinska myndigheten
              utan ökar Sveriges möjligheter att styra den numera kantrade fredsprocessen
              i rätt riktning.
            </seg>
            <seg n="3fe54717">
              Herr talman! Vissa representanter i kammaren låter påskina att
              det finns en sorts dubbelmoral i att å ena sidan föreslå en uppgradering
              av den palestinska myndighetens diplomatiska status i Sverige
              och inom FN och att å andra sidan ställa sig kritisk till ett
              erkännande av en palestinsk stat.
            </seg>
            <seg n="056a4740">
              För oss kristdemokrater är det inte dubbelmoral. Det är under
              rådande omständigheter den enda rätta vägen att gå. Som jag nyss
              nämnde är det absolut nödvändigt att stärka och demokratisera
              den palestinska myndighetens institutioner för att kunna skapa
              den tillit som krävs för att återuppta fredsförhandlingarna.
            </seg>
            <seg n="4817fa51">
              Ett erkännande är alltså inte, tvärtemot vad S och V uttrycker
              i sina respektive partiers kommittémotioner, en förutsättning
              för återupptagna förhandlingar.
            </seg>
            <seg n="1fb3c3ee">
              Snarare är det så att förhandlingarna måste återupptas för att
              en godtagbar och hållbar tvåstatslösning ska kunna uppnås. När
              en sådan lösning uppnås, vilket vi kristdemokrater hoppas på,
              står vi helhjärtat bakom ett erkännande av en palestinsk stat.
            </seg>
            <seg n="c7363822">
              I dag är de folkrättsliga kriterierna för ett erkännande av en
              palestinsk stat enligt vårt förmenande inte uppfyllda. Att palestinierna
              företräds av två regeringar på de palestinska områdena omöjliggör
              i dagsläget ett sådant erkännande. Det faktum att den ena av dessa
              både regeringar är terrorstämplad och fortsätter att sanktionera
              raketbeskjutningar mot israeliskt territorium underlättar knappast
              fredsprocessen och ett möjligt framtida erkännande. Lika klart
              är det att Israels fortsatta utomrättsliga bosättarexpansion på
              Västbanken knappast ökar chanserna till en fredlig lösning.
            </seg>
            <seg n="3aa4be2f">
              Jag vill ta tillfället i akt att påminna om det vi tidigare har
              uttalat i den här kammaren, nämligen att det i linje med Sveriges
              grundlag åligger regeringen och inte riksdagen att fatta beslut
              om erkännande av stater.
            </seg>
            <seg n="48ae067c">
              Herr talman! Det är min och mitt partis förhoppning att en hållbar
              tvåstatslösning inom kort blir verklighet. Vi liksom de flesta
              andra demokratiska krafter runt om i världen önskar inget hellre
              än ett Israel och en palestinsk stat som lever i fred och säkerhet
              sida vid sida. En hållbar tvåstatslösning är inte endast en förutsättning
              för att garantera israelerna säkerhet och palestinierna grundläggande
              fri- och rättigheter. Den är också vital för att säkra stabiliteten
              och främja freden i den krigshärjade regionen i stort. Med ett
              Syrien som brinner och ett Egypten vars demokratiska utveckling
              tycks ha gjort halt blir behovet av en skyndsam och fredlig lösning
              på konflikten mellan Israel och Palestina oändligt mycket större.
            </seg>
            <seg n="6127a746">
              Genom att bifalla det av regeringen föreslagna värdlandsavtalet
              ökar vi Sveriges möjligheter att bli en positiv kraft i de fortsatta
              ansträngningarna mot en hållbar och önskvärd tvåstatslösning.
            </seg>
          </u>
          <note n="eabe7379">
            Jag yrkar således bifall till utskottets förslag i betänkandet.
          </note>
          <note type="speaker" n="db8539f0">
            Anf. 51 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-2" n="757dd9b5">
            <seg n="70c18af0">
              Herr talman! Désirée Pethrus säger att ett erkännande kan bli
              aktuellt först efter förhandlingar och fredsöverenskommelser mellan
              palestinier och israeler. Det innebär, Désirée Pethrus, att du
              lägger en vetorätt i Israels regerings händer. Ockupationsmakten
              ska få avgöra när ockupationen ska hävas. Du ger dem den ensidiga
              rätten att avgöra detta själva.
            </seg>
            <seg n="eb2d56b4">
              Problemet med en sådan ståndpunkt är delvis, såklart, att det
              öppnar för att Israel kan förhala en förhandlingslösning och vägra
              gå in i förhandlingar under all framtid framöver. Då kommer vi
              aldrig att få se en tvåstatslösning och ett fritt Palestina. Det
              andra problemet, Désirée Pethrus, är att verkligheten på marken,
              på Västbanken, på Gazaremsan och i östra Jerusalem förändras varje
              dag. Den förändras också i dag. Vad vi ser är en konstant utbyggnad
              av bosättningarna och en konstant fördrivning av det palestinska
              folket genom att man river deras hem, genom att man förvägrar
              dem möjligheten att odla sin mark eller genom att man tvingar
              dem att fly sitt eget land. Vi befinner oss i ett läge där tiden
              och möjligheten att skapa en tvåstatslösning börjar rinna oss
              ur händerna. Det finns inom en snar framtid, om inte någonting
              radikalt händer, en risk för att vi inte kommer att kunna ha en
              tvåstatslösning eftersom det inte kommer att finnas kvar ett Palestina
              med en palestinsk befolkning som kan utgöra grunden för en sådan
              lösning.
            </seg>
            <seg n="058fe31c">
              Frågan är, Désirée Pethrus, varför vi ska lägga vetorätten över
              en framtida tvåstatslösning i händerna på det land som i dag förhindrar
              att vi uppnår en tvåstatslösning.
            </seg>
            <seg n="f068521d">
              Jag har också samma fråga som Urban Ahlin ställde tidigare i
              debatten. Vi har nu hört Kerstin Lundgren säga att om det inte
              var för Centerpartiet skulle vi inte ha haft något värdlandsavtal.
              Då vill man väldigt gärna, Désirée Pethrus, höra vilka partier
              i den borgerliga alliansen som var emot ett värdlandsavtal och
              som blev nedröstade i den borgerliga regeringen.
            </seg>
          </u>
          <note type="speaker" n="d348aa3c">
            Anf. 52 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-98c05be4580df2bd-1" n="4505a5ab">
            <seg n="040b77ed">
              Herr talman! Det är det internationella samfundet som kan göra
              mycket genom att ha olika resolutioner och fatta ett beslut i
              säkerhetsrådet, till exempel, vad gäller framtiden för regionen.
            </seg>
            <seg n="1d41e6ea">
              Jag tror att för att vi över huvud taget ska komma vidare måste
              palestinierna enas. De måste hitta en hållbar politisk situation,
              och de måste enas om vem som ska vara ledare och om hur de ska
              leda det som de vill kalla för sin framtida palestinska stat.
            </seg>
            <seg n="bce7788b">
              Jag tror att vi tyvärr inte kan komma fram med en tvåstatslösning
              när vi just nu har något som man kan säga skulle kunna bli en
              trestatslösning. Palestinierna är så splittrade i dag att det
              inte går att säga att vi förhandlar med en part. Jag hoppas och
              tror och det är precis det vi menar och vill försöka göra med
              värdlandsavtalet att den palestinska myndigheten ska stärkas.
              Det är det alla våra ansträngningar går ut på. Vi har gett, och
              ger fortfarande, stort stöd till att förbättra institutionerna
              på den palestinska sidan. Men vi har ännu inte ett enat Palestina.
            </seg>
            <seg n="972425ca">
              Jag tror att Hans Linde är så insatt i situationen på Västbanken
              och i Gaza att han vet att situationen är svår mellan de olika
              grupperna. Vi måste hitta en enighet. Sedan ska vi ge allt det
              stöd vi kan till denna fredsprocess. Men som det ser ut i dag
              kan jag inte se att det skulle kunna gå att få ett fredsavtal.
            </seg>
            <seg n="1748b4f2">
              När det gäller vilka som var emot är det precis som Kerstin Lundgren
              sade här tidigare: Alla beslut vi fattar fattar vi kollektivt.
              När vi har fattat ett beslut är vi överens. Det förs ingen diskussion
              om vem som sade si eller så, utan vi har fattat ett beslut som
              vi alla står bakom. Det är därför vi står här i dag.
            </seg>
          </u>
          <note type="speaker" n="b56a0872">
            Anf. 53 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-3" n="757dd9b5">
            <seg n="b7096593">
              Herr talman! När det kommer till fredsavtal, Désirée Pethrus,
              tror jag att alla i den här kammaren skulle önska att se ett framgångsrikt
              sådant och ett samtal mellan Israel och Palestina där man skulle
              hitta en lösning på konflikten. Med andra ord vill vi se en tvåstatslösning
              och att Israels ockupation hävdes. Problemet är i dag att vi har
              en politisk ledning i Israel som inte på något sätt är intresserad
              av några verkliga förhandlingar. Den är inte intresserad av en
              tvåstatslösning. Den vill inte se två stater enligt 1967 års gränser.
            </seg>
            <seg n="3be4a091">
              Problemet med Désirée Pethrus retorik är att vi än så länge inte
              kan se ett maktskifte i Israel. Jag hoppas att det kommer snart,
              men jag är orolig och rädd att det kommer att vara den här typen
              av politiker som åtminstone under en tid framöver kommer att fortsätta
              att styra Israel och därigenom förhala och stoppa möjligheterna
              till ett fredsavtal. Det Désirée Pethrus gör, och det som jag
              ställer frågorna om, är att man då lägger en vetorätt i Israels
              händer. Det blir Benjamin Netanyahu som får avgöra när vi ska
              få se ett framtida fritt Palestina. Jag tycker att det är orimligt.
              Det är inte ockupanterna som ska bestämma när de ockuperade ska
              få sin frihet.
            </seg>
            <seg n="49572395">
              När det gäller oenigheten, eller vad det nu är, inom den borgerliga
              alliansen gällande värdlandsavtalet måste jag säga att det blir
              mer och mer mystiskt. Vi hörde på Kerstin Lundgren att det var
              tack vare Centerpartiet som värdlandsavtalet hade kommit på plats.
              Då har hon redan sagt att det fanns en oenighet mellan de borgerliga
              partierna i frågan. Den ska man tydligen däremot hålla hemlig.
            </seg>
            <seg n="d49c6918">
              Frågan blir lite grann: Varför ska man rösta på Kristdemokraterna
              om man inte vet vad de sedan tycker och driver i regeringen? För
              mig personligen är det inte en speciellt brännande fråga eftersom
              jag inte är en potentiell väljare för Kristdemokraterna, men det
              finns trots allt några stycken sådana kvar runt om i Sverige.
              De borde rimligen kunna få ett besked från Kristdemokraterna:
              Tyckte Kristdemokraterna att det var en bra idé att ingå ett värdlandsavtal
              med Palestina eller inte?
            </seg>
          </u>
          <note type="speaker" n="32aa9eed">
            Anf. 54 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-98c05be4580df2bd-2" n="4505a5ab">
            <seg n="322bf1cb">
              Herr talman! Vi har ställt upp på värdlandsavtalet, och vi har
              ställt upp på att säga ja till uppgraderingen i FN. Jag tycker
              att det är ganska tydligt att vi är överens om att vi vill försöka
              stärka de moderata krafter bland palestinierna som jobbar för
              fred och som också erkänner Israels rätt till existens.
            </seg>
            <seg n="0d39b417">
              Men vi har trots allt Hamas i Gaza, som fortfarande inte erkänner
              Israels rätt att existera. Jag tycker att det är märkligt att
              vi inte skulle kunna diskutera det öppet. Det innebär att vi måste
              se till att stärka de moderata krafterna, och vi måste få dem
              som stöder Hamas att i stället gå över till de moderata krafterna
              som öppnar för fred med Israel och för att man lever i fred och
              säkerhet med varandra. Jag kan inte se det på något annat sätt
              än att palestinierna måste ena sig om ett erkännande av Israel
              innan vi kan se ett fredsavtal och innan också FN kan ta steg
              för att kunna gå in för ett erkännande.
            </seg>
            <seg n="baf186e0">
              Abbas har inte det stödet från alla palestinier på Gaza. Därför
              är det viktigt att vi nu ser till att försöka göra det vi kan
              också för att påverka att Egypten och andra länder inte börjar
              stödja Hamas på Gazaremsan så att vi får se en eskalerande ytterligare
              splittring i den palestinska myndigheten. Därför är detta viktigt.
            </seg>
            <seg n="679df774">
              Sedan vill jag bara säga att vi har uttalat oss i många debatter
              här om hur vi ser på Palestina och på Israel. Det har varit ganska
              många debatter det senaste året. Jag tror att väljarna vet var
              vi står.
            </seg>
            <seg n="f3fbf359">
              Det vi fattar beslut om står vi bakom, och de regeringsbeslut
              som är fattade är vi fullt medvetna om. Vi hoppas som sagt på
              en fredlig lösning. Det är därför vi nu stärker värdlandsavtalet.
            </seg>
          </u>
          <note type="speaker" n="7667f7bd">
            Anf. 55 JULIA KRONLID (SD):
          </note>
          <u who="julia_kronlid_4ece83" xml:id="i-818543bff5be38d4-4" n="124f0737">
            <seg n="40202e3f">
              Herr talman! Jag har inte för avsikt att förlänga den här debatten
              ytterligare. Jag vill bara göra ett litet klargörande eftersom
              Ulrik Nilsson kom med ett påstående om att jag hade fel vad gäller
              Palestinas ansökan om medlemskap i FN. Här har det skett en liten
              missuppfattning. Vi pratar om två helt olika saker, som jag förstår
              det. Därför vill jag göra ett klargörande.
            </seg>
            <seg n="5869d2f1">
              Vad jag syftade på var Palestinas första ansökan om fullt medlemskap,
              där jag vet att regeringen var kritisk, och att Sverige röstade
              nej till Palestinas ansökan om medlemskap i Unesco. Jag menar
              att regeringen i det sammanhanget framhöll argumentet att man
              först vill se ett fredsavtal.
            </seg>
            <seg n="cbefd629">
              Jag är mycket väl medveten om att Sverige sedan röstade ja till
              observatörsstatus i FN:s generalförsamling, vilket jag har kritiserat
              i debatten eftersom jag ansåg att regeringen där borde vidhålla
              samma linje som man hade vid omröstningen i Unesco.
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="fbe2cfbe">
            7 § Sveriges politik för global utveckling
          </note>
          <note n="0e453e94">
            Föredrogs
          </note>
          <note type="speaker" n="6b6e52a7">
            Anf. 56 KENNETH G FORSLUND (S):
          </note>
          <u who="kenneth_g_forslund_7d5e05" xml:id="i-bf1af618c890d9bc-0" n="3a8de9b4">
            <seg n="34b5f591">
              Herr talman! PGU, politiken för global utveckling, har tioårsjubileum
              i år. Den arbetades fram genom ett omfattande arbete där många
              personer och organisationer var inblandade för att lägga grunden
              för något helt nytt inom biståndsverksamheten ett arbete som var
              framgångsrikt och som också ledde till att Sverige bröt ny mark
              på biståndsområdet. Det blev också ett internationellt riktmärke
              för andra länder att titta på hur man kunde ta biståndsverksamheten
              vidare och inte bara jobba genom själva biståndet utan också se
              hur det vi gör på andra politikområden påverkar det vi försöker
              åstadkomma med biståndsverksamheten.
            </seg>
            <seg n="87e48fba">
              Det handlar om att identifiera när det finns konflikter och när
              saker vi gör på ett annat område motverkar det vi försöker göra
              med hjälp av biståndet. Att identifiera den typen av konflikter
              är det första viktiga man kan göra genom ett strategiskt och strukturerat
              PGU-arbete. Det andra är att man tar ställning till de konflikterna
              och gör avvägningar och bedömer hur vi kan förändra vår politik
              på andra områden så att den bättre samverkar med vår biståndspolitik.
            </seg>
            <seg n="b112978b">
              Det arbetet var nytt och nytänkande. Tyvärr har det de senaste
              åren gått in i ett slags pausläge. Arbetet har fått falla tillbaka
              lite grann. Det har blivit vardag, vilket på ett sätt är bra men
              på ett annat sätt kanske är dåligt.
            </seg>
            <seg n="dc0da15c">
              Det är alldeles uppenbart att det i arbetet behöver finnas en
              internationell samverkan. Det är viktigt att samverka med andra
              länder, exempelvis inom EU, som Sverige och regeringen gör mycket.
              I regeringens skrivelse om PGU-arbetet de senaste två åren framhåller
              man just vad Sverige gör inom EU. Det är säkert bra saker till
              allra största delen, men vad som har tappats bort är det som fanns
              i de grundläggande tankarna för tio år sedan om hur man skulle
              samverka med övriga delar av samhället fackföreningar, organisationer,
              näringsliv och kommuner.
            </seg>
            <seg n="4e8cbfee">
              Jag tycker att PGU tyvärr har blivit alltför mycket en angelägenhet
              för biståndsministern och inte för hela regeringen. Det är detta
              som vi socialdemokrater efterlyser i vår motion på skrivelsen
              ett mer strategiskt arbete med PGU-politiken som omfattar hela
              regeringen. Det finns kritik från OECD, som i sin utvärdering
              av Sveriges PGU-politik slår fast att genomförandet saknar en
              stark mekanism för samordning och att Utrikesdepartementet har
              begränsade verktyg och begränsad kapacitet att samordna och medla
              mellan olika delar av Regeringskansliet.
            </seg>
            <seg n="04eafac3">
              Kritiken från OECD återger regeringen i sin egen skrivelse. Det
              är en relevant kritik som skulle gå att åtgärda genom att man
              införde en samordningsfunktion för PGU-arbetet i Regeringskansliet
              som hade ett tydligt ansvar för att jobba med detta på ett strategiskt
              och strukturerat sätt. PGU-arbete kan inte enbart vara ett ansvar
              för biståndsminister Gunilla Carlsson. Det måste vara ett ansvar
              för hela den svenska regeringen.
            </seg>
            <seg n="fb44db27">
              Regeringen måste jobba med detta. Biståndsministern måste ta
              ledningen och bland annat säkerställa att det finns tillräcklig
              kapacitet för uppföljning och analys av genomförandet av PGU.
              Det är därför som vi socialdemokrater vill ha en samordningsfunktion
              i Regeringskansliet.
            </seg>
            <seg n="4f4ea028">
              Vi vill också ha en livlig debatt om PGU och ett ökat engagemang
              från olika aktörer, just det som var grunden för tio år sedan.
              Det var inte bara en regeringsangelägenhet eller en offentlig
              angelägenhet, utan det var hela samhället, olika delar av samhället
              och olika aktörer som skulle involveras.
            </seg>
            <seg n="eed15397">
              Därför tror vi socialdemokrater att PGU-arbetet skulle behöva
              en nystart i Sverige, där vi tar ett nytt tag efter tio år och
              blir mer aktiva. Jag inser att också vi här i riksdagen har en
              läxa och ett arbete att göra för att i vår gärning bli bättre
              på att ta in helhetsperspektiven hur påverkas PGU-arbetet av de
              beslut som vi tar på andra politikområden?
            </seg>
            <seg n="de5baca8">
              Herr talman! Jag ser fram emot en intressant debatt, och det
              ska bli väldigt intressant att höra vad biståndsministern har
              för reflexioner och tankar om arbetet med politiken för global
              utveckling.
            </seg>
          </u>
          <note type="speaker" n="6535d6ca">
            Anf. 57 BODIL CEBALLOS (MP):
          </note>
          <u who="bodil_ceballos_9366f3" xml:id="i-8150c9729a02ae36-3" n="30a6d1c6">
            <seg n="2eb9e205">
              Herr talman! Det är tioårsjubileum för den svenska politiken
              för global utveckling i år. Jag ägnade därför en stor del av mitt
              anförande i årets utrikespolitiska debatt till att tala om betydelsen
              av det beslut som fattades då, för tio år sedan, här i riksdagen
              och om olika målkonflikter, så jag kommer i dag att lägga tonvikten
              på andra konkreta delar av politiken.
            </seg>
            <seg n="b1bb5d30">
              Herr talman! Jag kom hem från Colombia i söndags, där jag varit
              på en uppföljningsresa för dels det partinära biståndsarbetet
              och dels det arbete som görs via den speciella Colombiafonden
              FOS. Ett av de projekt jag besökte riktade sig till kvinnor som
              blivit offer för konflikten på olika sätt. Jag tillbringade en
              hel förmiddag tillsammans med dem och fick bland annat höra flera
              berättelser om hur de förutom att få hjälp i det egna sorgearbetet
              lär sig att hjälpa andra i liknande situationer, vilket själva
              projektet går ut på. Som positiv sidoeffekt berättade de hur de
              själva stärkts i sina roller som både maka och mamma och hur de
              från att ha varit hemmafruar i ordets alla bemärkelser nu var
              aktiva utanför hemmet, att de fått en bättre relation till sina
              familjer även om de fick slåss för den initialt och att de nu
              hade män och barn som var stolta över det arbete de gör i samhället
              och i vissa fall också i politiken. Män och barn stöttar dem nu
              i det arbetet.
            </seg>
            <seg n="5c665f61">
              Jag kände mig i den stunden väldigt stolt över de märkbara resultat
              som svenskt bistånd åstadkommer runt om i världen. Resultaten
              är svåra att mäta på kort sikt men dock så verkliga för de inblandade.
            </seg>
            <seg n="7ff1c59d">
              Ett 30-tal kvinnor från olika kommuner som har fått hjälp att
              hantera sin egen sorg utbildas att hjälpa andra offer för konflikten
              med grund i den egna erfarenheten och hur den kan och bör hanteras.
              Det innebär att svenskt bistånd med mycket små ekonomiska medel
              når väldigt många människor och bidrar till att ge många hjälp
              att orka fortsätta leva och ge en framtid till sina barn.
            </seg>
            <seg n="af3195fc">
              Jag kände mig också stolt över svenskt bistånd när jag besökte
              Colombias ombudsman, som i dag får stöd från Sverige. Hur länge
              till vet nog bara Sida än så länge.
            </seg>
            <seg n="6ac8f370">
              Herr talman! Samtidigt som jag var i Colombia fick vi nämligen
              besked om att Sida föreslår att de få länder i Latinamerika som
              Sverige fortfarande har bistånd till ska fasas ut. Det känns verkligen
              som dålig tajmning. Colombia och Guatemala, som jag besökte i
              november i samma syfte, befinner sig båda i en skör freds- och
              försoningsprocess då internationell närvaro enligt många är avgörande
              för att utvecklingen ska gå åt rätt håll.
            </seg>
            <seg n="d3361b82">
              Inte minst är det dålig tajmning när alla plötsligt drar sig
              ur samtidigt med grund i att det är medelinkomstländer när Sveriges
              bistånd till länderna i fråga utgår från demokrati och mänskliga
              rättigheter, stöd till fredsprocessen och till offren i konflikten.
            </seg>
            <seg n="99c9fa1d">
              Kriget är inte över i Colombia, och statsapparaten fungerar inte
              tillfredsställande. Det är förvisso demokrati, men polisen gör
              som den vill oavsett vad politikerna tycker.
            </seg>
            <seg n="931800fb">
              Kollektivtrafiken i Medellín måste betala avgifter till kriminella
              gäng för att kunna transportera resenärer till vissa delar av
              staden. Före detta paramilitärer, nuvarande paramilitärer, narkotikahandlare,
              Farcgerilla, ELN-gerilla och allehanda kriminella gäng styr direkt
              eller indirekt delar av landet och kommunerna. Att fredsförhandlingar
              med Farcgerillan pågår innebär inte att övriga grupper eller ens
              hela Farc kommer att lägga ned vapnen. Det är inte mycket som
              tyder på det.
            </seg>
            <seg n="4fb3a785">
              Vägen till en hållbar fred i Colombia är fortfarande lång. Det
              är trist, men så är det faktiska läget. Många vittnar om att situationen
              faktiskt blivit värre sedan paramilitären lämnade in sina vapen
              för ett antal år sedan. De har nu i stället blivit delar av många
              olika kriminella gäng.
            </seg>
            <seg n="ce928faf">
              Om biståndet till staten Colombia minskar kommer det inte att
              ge stor effekt på landets ekonomi i sig eftersom biståndet inte
              är en stor post i statens budget. Om det minskar till människorättsförsvarare,
              urbefolkningen och generellt till civilsamhällets organisationer
              försvinner över 70 procent av deras finansiering. Då är det i
              princip slut på försoningsarbetet. Och borta är det psykosociala
              arbetet. Borta är det fackliga arbetet. Borta är granskningen
              av hur staten lever upp till de mänskliga rättigheterna. Men värre
              än de ekonomiska konsekvenserna är de politiska, eftersom staten
              bryr sig om vad omvärlden tycker och tänker. Utan en stark internationell
              närvaro kommer organisationerna att ha det mycket svårt att verka
              framöver, och staten kommer inte att ha samma iver att faktiskt
              åstadkomma resultat.
            </seg>
            <seg n="cabd246a">
              Herr talman! Politik för global utveckling är inte bara bistånd,
              som Kenneth tog upp, även om vi oftast hamnar i den fållan när
              vi debatterar PGU. Men det är viktigt att vi när vi tar ett beslut
              om utfasning av ett antal länder i biståndet också funderar över
              vad det beslutet får för konsekvenser för fattiga människor i
              berörda länder och ur ett rättighetsperspektiv.
            </seg>
            <seg n="0fea43fb">
              För Colombias och Guatemalas del skulle det direkt påverka befolkningens
              möjligheter att både bevaka och utkräva sina rättigheter. Och
              i båda fallen skulle det i sin tur leda till ökad fattigdom då
              människor, företrädesvis urbefolkning och fattiga på landsbygden,
              måste lämna sina marker för att ge plats åt gruv-, olje- och gasexploateringar.
              Det är ju inte så vist ordnat i världen att naturens rikedomar
              kommer alla till del, snarare bara några få.
            </seg>
            <seg n="c21295d0">
              Under förra året fick Sverige besök av Guatemalas utrikesminister.
              Han klagade över svenskt bistånd, bland annat ett EU-finansierat
              sådant via en svensk organisation. Han menade att vi stöder terrorister.
            </seg>
            <seg n="20a9e98b">
              Jag besökte det projektet i november för att ta reda på vad det
              är för terrorister vi stöder. De så kallade terroristerna är de
              mayagrupper som tvingas bort från sina marker för att ge plats
              åt utländska exploateringsföretag. Men deras motstånd mot bolagen
              handlar inte bara om jord. De ser det som ett angrepp på moder
              jord, sade en av mayaledarna till oss.
            </seg>
            <seg n="eb01aea5">
              EU-stödet i sig utgår från hjälp att lösa konflikter mellan i
              det här fallet urfolk, stat och gruvbolag med fredliga medel,
              inte med våld. Flera kyrkor och utländska organisationer är delaktiga
              i arbetet. Nu fasas det ut när också EU-stödet upphör. Vem ska
              nu stötta mayafolkens kamp för ett värdigt liv och för moder jord
              om också Sverige ska lämna detta? Om alla lämnar det här får myndigheterna
              precis som de vill. Utan internationell närvaro får de fritt fram
              för att kränka urfolkens rättigheter och att fritt disponera deras
              mark.
            </seg>
            <seg n="c92ee31a">
              Herr talman! Med det kommer vi naturligt in på frågan om företags
              ansvar för både miljön och mänskliga rättigheter i sin verksamhet.
              Det är en fråga jag ständigt återkommer till eftersom det uppenbart
              är så att företag, även svenska, inte alla gånger beter sig som
              vi hoppas och tror att de ska göra.
            </seg>
            <seg n="a68edad8">
              Vi har en gruvrusch även i Sverige men inga enorma protester.
              Det beror i huvudsak på att vi har en fungerande samrådsprocess
              och en hyfsat fungerande miljölagstiftning. Det ställs miljökrav
              och arbetsrättsliga krav. Och det görs miljökonsekvensbedömningar
              med mera. Så är det inte överallt i världen, även om lagstiftning
              i många fall faktiskt finns.
            </seg>
            <seg n="f0042dd0">
              Från teori till praktik är steget väldigt långt. I diktaturer
              eller svaga demokratier är beslutsvägarna inte alltid snarare
              sällan de vi förväntar oss. Företag som vill investera gör vad
              som förväntas av dem i respektive land för att få de tillstånd
              som krävs och för att göra så stor vinst som möjligt till ägarna.
              Om kraven är låga eller pengar förväntas betalas via märkliga
              kanaler är det alltför många företag som tar den chansen. De lever
              då inte alls upp till de frivilliga regelverk som finns när det
              gäller företags ansvar. De gör helt enkelt inte mer än vad som
              krävs i det land som de befinner sig i för tillfället. Det är
              logiskt rent juridiskt men moraliskt förkastligt.
            </seg>
            <seg n="9b888dd1">
              Nu senast har ännu ett av de svenska bioetanolprojektstöd som
              kanaliseras via Swedfund uppmärksammats. Handelsministerns ständiga
              utfästelser om att alla svenska företag beter sig exemplariskt
              stämmer alltså inte ens när det gäller sådana företag som får
              stöd via biståndet. Det är pengar som skattebetalarna enligt biståndsministern
              ska kunna följa krona för krona för att se att de kommer dit de
              ska, det vill säga att de utbetalas enligt regelverket.
            </seg>
            <seg n="08689305">
              Regelverket utgår från stöd till fattigdomsminskning, inte motsatsen.
              I det senaste fallet vittnar kvinnor om ökad fattigdom. Och det
              obligatoriska samrådet har inte skett enligt planerna. Samråd
              är för övrigt det som de så kallade terroristerna i Guatemala
              kräver, likaså urbefolkningen i Colombia. Samråd är någonting
              som ständigt återkommer.
            </seg>
            <seg n="1f69a3c9">
              När folkrörelserna hanterar bistånd krävs minutiös redovisning.
              När Swedfund och företagen gör det är kraven lägre. Det är en
              märklig ordning och en klar indikation på vad regeringen tycker
              är viktigast i utvecklingspolitiken. Men oavsett hur redovisningen
              görs menar Miljöpartiet att den grundläggande problematiken med
              företags ansvar är att regelverken är frivilliga. Vi menar att
              de ska vara bindande och gälla alla bolag. Bara med ett gemensamt
              regelverk kan vi hindra de företag som i dag inte sköter sig från
              att inte heller göra det i framtiden.
            </seg>
            <seg n="ea78691d">
              Herr talman! Resonemanget om företagen leder in på en annan viktig
              fråga: skatte- och kapitalflykt. Regeringen lyfter för första
              gången fram problemen med kapital- och skatteflykt i sin skrivelse.
              Vi välkomnar att regeringen intresserar sig för en av de största
              målkonflikterna i svensk och europeisk politik.
            </seg>
            <seg n="b2e44640">
              Kapitalflykten uppgick 2008 till mellan 1,26 och 1,44 triljoner
              amerikanska dollar. Beräkningar visar att om avkastningen på den
              totala förmögenhet som är placerad i skatteparadis skulle beskattas
              i de länder där den hör hemma skulle de ha ytterligare 160 miljarder
              amerikanska dollar i skatteintäkter. Det motsvarar ca 1,5 gånger
              det totala årliga biståndet. Det är pengar som skulle kunna användas
              till att både bekämpa fattigdomen och hantera effekter av klimat-
              och finanskrisen. Nästan två tredjedelar av kapitalflykten sker
              genom internationella företag som har verksamhet i länderna.
            </seg>
            <seg n="540f3f8f">
              Regeringen hänvisar i sin skrivelse till OECD:s och Global Forums
              arbete mot kapitalflykt, men båda organen saknar representation
              från utvecklingsländerna. Principiellt bör Sverige arbeta för
              att stärka forum med en bättre representativitet.
            </seg>
            <seg n="056a8046">
              Vi menar också att den svenska regeringen bör driva på för att
              bredda EU:s lagstiftning vad gäller landspecifik rapportering.
              Krav på landspecifik rapportering måste gälla alla branscher,
              inte enbart råvaruutvinnings- och skogsindustrin.
            </seg>
            <seg n="dd24ddfa">
              För att kunna spåra och upptäcka företags skatteflykt krävs förutom
              uppgifter om betalningar till offentliga förvaltningar uppgifter
              om vinster, inköp, försäljningar, produktionsvolymer, tillgångar
              och kostnader för arbetskraft.
            </seg>
            <seg n="2e2733ff">
              Herr talman! Finansminister Anders Borg var nyligen ute och talade
              om att han tänker ta ännu mer av biståndet för att betala flyktingmottagning
              i Sverige, från i dag 11,6 procent av biståndet till 15 procent.
              Det är inte klarlagt att det är okej enligt Dacregelverket att
              ta pengar för att betala asylsökandes vistelse i Sverige under
              väntan på asyl.
            </seg>
            <seg n="c926641c">
              Det är klarlagt att man enligt regelverket får använda medel
              för att bekosta flyktingarnas vistelse i Sverige de två första
              åren, det vill säga bostad och uppehälle. Integrationskostnader
              och tvångsdeportationer får inte bekostas av biståndet.
            </seg>
            <seg n="4aa9bec1">
              En flykting är enligt FN:s terminologi den som redan beviljats
              uppehållstillstånd av flyktingskäl, det vill säga inte anhöriga.
              Innan dess är man asylsökande. Dacregelverket talar om kostnader
              för flyktingar, inte för asylsökande. Om vi bara betalar kostnader
              för flyktingars uppehälle i Sverige skulle summan vara mycket
              mer modest.
            </seg>
            <seg n="2270cc58">
              Siffran för flyktingmottagande blir därför i en internationell
              jämförelse omotiverat hög i Sverige. OECD/Dac konstaterar i sina
              rapporter att Sverige var ett av de sex OECD-länder vars kostnader
              för flyktingmottagande översteg 5 procent. Snittet i OECD är 2,4
              procent av det totala biståndsflödet. Detta var 2009. Nu är vi
              alltså uppe i 15 procent.
            </seg>
            <seg n="6c43aa55">
              När man jämför den summa som vi tar från biståndet med den summa
              som avsätts för boendekostnader och uppehälle för asylsökande
              brukar vi hamna på ca 90 procent i Sverige. Det är inte rimligt
              att vi i Sverige inte ska ha råd att ta emot flyktingar utan att
              låta världens alla fattiga stå för notan. Pengar som investeras
              för att minska fattigdom, för att lösa konflikter och för att
              förbättra hälsan innebär att färre tvingas lämna sina hem för
              att söka ett bättre liv eller skydd i något annat land. Bistånd
              kan användas för att minska den ofrivilliga migrationen.
            </seg>
            <seg n="1169c525">
              Annars är migration något som är väldigt positivt och något som
              för det mesta är bra både för migranten och för det mottagande
              landet. Därför är det viktigt med bra regelverk som gör det möjligt
              att migrera lagligt mellan länder förutom att vi också ska ha
              en generös asylpolitik där människor ses som en tillgång i stället
              för börda, en politik som inte skapar en situation där människor
              är papperslösa utan en situation där människor får en plats i
              det samhälle vi gemensamt bygger och som vi alla är en del av.
            </seg>
            <seg n="ad0364ee">
              Vi ska vara glada för varje individ som vill flytta hit och bo
              i det här ogästvänliga och kalla klimatet. Med förändrat väder
              och de senaste årens ruggiga vintrar är det inte utan att man
              själv funderar på att migrera till något varmare land och det
              är det väldigt många svenskar som gör varje år.
            </seg>
            <seg n="7ef14b8d">
              Herr talman! Jag hade egentligen tänkt tala mer om den demografiska
              utvecklingen i världen och dess påverkan på oss själva här hemma.
              Jag ser dock att jag har gått över min talartid rätt ordentligt
              redan nu, så jag nöjer mig med att yrka bifall till reservationerna
              5 och 9.
            </seg>
          </u>
          <note type="speaker" n="eaa26633">
            Anf. 58 JULIA KRONLID (SD):
          </note>
          <u who="julia_kronlid_4ece83" xml:id="i-818543bff5be38d4-5" n="124f0737">
            <seg n="74f29fe7">
              Herr talman! Vi ställer oss bakom samtliga av våra reservationer
              i detta betänkande, men för tids vinnande väljer jag att yrka
              bifall till reservationerna 13, 16 och 18.
            </seg>
            <seg n="f0c3b69d">
              Utskottet har som sagt fått ta del av en skrivelse från regeringen
              om vad som görs för att öka samstämmigheten mellan olika politikområden
              för att bidra till en hållbar utveckling i utvecklingsländer.
              Skrivelsen berör ett brett område, vilket gör att detta betänkande
              och denna debatt rör sig över ganska många olika ämnen, men alla
              syftar till hur vi kan göra förbättringar för en globalt hållbar
              utveckling.
            </seg>
            <seg n="11bbd0dd">
              Herr talman! I detta betänkande har Sverigedemokraterna bland
              annat lagt fram ett förslag om att öka biståndet till FN-organet
              UNHCR för att kunna hjälpa fler flyktingar på plats i närområden
              och uppnå en hållbar flyktingpolitik. I går kunde vi dock läsa
              i nyheterna att vår finansminister Anders Borg, vilket även Bodil
              Ceballos nämnde tidigare här i debatten, föreslår att Sverige
              ska minska sitt bistånd till olika FN-organ med upp till 10 procent,
              detta för att finansiera en ökad flyktingmottagning i Sverige.
              Att minska bidragen till FN under en tid när UNHCR står inför
              stora behov av resurser och situationen i Syrien och dess närområde
              är akut är enligt mig katastrofalt.
            </seg>
            <seg n="8644730a">
              Låt mig läsa upp en uppmaning direkt från UNHCR: Nästan en miljon
              människor har tvingats lämna sina hem i Syrien för att söka skydd
              i grannländerna. Ännu fler är på flykt i landet. Tusentals utsatta
              syriska familjer är rädda och flyr för sina liv varje dag. Hälften
              av dem är barn. UNHCR är på plats och skyddar dem som flytt. Vi
              ger dem tak över huvudet, varma filtar och kläder och andra förnödenheter
              som hjälper dem att klara den kalla vintern. Vi jobbar dygnet
              runt för att skydda de utsatta, och vi behöver din hjälp. Situationen
              är akut.
            </seg>
            <seg n="4d96eb0a">
              Hur välvillig Sveriges flyktingpolitik än är är det ett ofrånkomligt
              faktum att huvuddelen av världens flyktingar inte har möjlighet
              att förflytta sig över halva jordklotet för att nå en fristad
              i Sverige. De allra flesta flyr till ett närliggande område, där
              de kan bli kvar i flyktingläger under långa perioder och under
              svåra omständigheter.
            </seg>
            <seg n="46b1a6a8">
              Totalt ansvarar UNHCR för över 43 miljoner flyktingar världen
              över. Ändå gör regeringen avräkningar i biståndet på ca 4,4 miljarder
              för flyktingmottagande och asylmottagning i Sverige, samtidigt
              som FN:s flyktingorgan endast erhåller runt 600 miljoner kronor
              årligen i basbudgetstöd. Nu ska uppenbarligen siffran för avräkningar
              höjas ytterligare och andelen som går till verkligt bistånd minskas.
              Bidraget till FN-organ minskar, och då ställer man sig frågan
              om det också innefattar UNHCR.
            </seg>
            <seg n="ede7269e">
              Detta anser Sverigedemokraterna varken vara en klok, rättvis
              eller human flyktingpolitik. Vi har i vår biståndsbudget valt
              att inte räkna flyktingmottagning i Sverige som en del av biståndet,
              och vi har föreslagit en ökning till UNHCR för nästkommande år
              på 1 miljard kronor.
            </seg>
            <seg n="ebc2bd87">
              Herr talman! I den aktuella skrivelsen lyfter regeringen även
              fram vikten av jämställdhetsarbete och kvinnors deltagande på
              den formella arbetsmarknaden i utmaningen att motverka ekonomiskt
              utanförskap. I jämställdhetsarbetet i utvecklingsländer anser
              vi det viktigt att ge kvinnor de förutsättningar som behövs för
              att de över huvud taget ska ha en möjlighet att kunna delta i
              utbildning och bli tillgängliga på arbetsmarknaden. I dag ägnar
              många kvinnor i utvecklingsländer en stor del av sin tid åt överlevnad
              i form av att exempelvis hämta vatten och trygga livsmedelsförsörjningen
              för familjen, detta ofta under bristande sanitetsförhållanden
              som bidrar till ohälsa.
            </seg>
            <seg n="4b5aa6c8">
              Allt detta hindrar utvecklingen för kvinnor. Flickor väljer exempelvis
              att hellre stanna hemma än att gå till skolan på grund av avsaknad
              av grundläggande sanitet. Flickor måste stanna hemma för att hjälpa
              till med hushållsarbete i stället för att gå till skolan. Många
              barn blir sjuka och dör på grund av förorenat vatten.
            </seg>
            <seg n="8b3408f3">
              Vi anser att regeringen i det svenska jämställdhetsarbetet och
              i internationella sammanhang mycket tydligare bör lyfta fram detta
              samband i arbetet att skapa verkliga förutsättningar för fattiga
              människor, däribland kvinnor, att kunna förbättra sina levnadsvillkor.
            </seg>
            <seg n="8df87450">
              Herr talman! I den aktuella skrivelsen och i betänkandet tas
              även EU:s fiskeavtal upp. Sverigedemokraterna motsätter sig större
              delen av EU:s externa fiskeripolitik. Vi ifrågasätter kostnadseffektiviteten
              i framför allt fiskeavtalen och ser helst att avtalen inte förlängs
              när det gäller utvecklingsländerna.
            </seg>
            <seg n="34089e9c">
              EU:s fiskepartnerskapsavtal cementerar ett förlegat synsätt på
              fiskeripolitiken och belastar fiskbestånden ytterligare. Detta
              är inte i linje med ett hållbart fiske och en hållbar utveckling.
              Regeringen framhåller i skrivelsen att det är viktigt att fiskeripolitiken
              utformas så att det gynnar utvecklingsländerna.
            </seg>
            <seg n="2f12a83c">
              Vi anser dock att EU:s fiskeavtal över huvud taget inte går att
              förena med en hållbar utvecklingspolitik. EU:s fiskeflotta är
              dåligt kontrollerad och undergräver utvecklingsländernas möjligheter
              att utveckla lokalt fiske, möjligheter till arbetstillfällen och
              möjligheter att försörja sin egen befolkning med fisk.
            </seg>
            <seg n="f4f289b5">
              Vi anser att EU i stället borde använda biståndsmedel till att
              stödja det lokala fisket och dess kapacitet, vilket skulle skapa
              verklig utveckling för de berörda länderna. Om vi ska ha en samstämmig
              politik för global utveckling måste därför dessa fiskeriavtal
              upphöra.
            </seg>
            <seg n="eabaa118">
              Herr talman! I skrivelsen framkommer även att regeringen har
              valt att i hög grad arbeta tillsammans med RFSU när det gäller
              framtagandet av dialogmaterial inom området sexuell och reproduktiv
              hälsa och rättigheter. Jag ifrågasätter inte vikten av satsningar
              inom sexuell och reproduktiv hälsa i andra länder, till exempel
              vad gäller möjligheten för kvinnor att föda barn på ett säkert
              sätt, förebygga oönskade graviditeter och könssjukdomar och skydda
              kvinnor från omänsklig könsstympning.
            </seg>
            <seg n="99bef626">
              Jag ifrågasätter dock att man ger en enskild lobbyorganisation
              som RFSU som har en väldigt ensidig bild på abortfrågan uppgiften
              att författa hur Sverige ska föra dialog i en så svår etisk fråga.
            </seg>
            <seg n="1417a637">
              Jag anser att detta visar på brist på omdöme och respekt och
              att det knappast skapar någon trovärdighet i dessa frågor. Om
              vi ska föra dialog med andra länder i abortfrågan bör frågan problematiseras
              utifrån olika aspekter, och det bör finnas en större respekt och
              medvetenhet kring abortens etiska dilemma. Därför har vi föreslagit
              att regeringen fortsättningsvis bör tillsätta neutrala myndigheter
              eller i alla fall flera olika intresseorganisationer i framtagandet
              av material för dialog med andra länder i den här typen av frågor.
            </seg>
            <seg n="4d266466">
              Herr talman! Jag vill slutligen säga något om den hantering som
              rått vad gäller nedläggningen av Institutet för utvärdering av
              internationellt utvecklingssamarbete, Sadev, som också berörs
              i det här betänkandet. Vi kan till en början konstatera att det
              finns en bred politisk samsyn i utrikesutskottet om vikten av
              utvärdering av biståndets genomförande och långsiktiga effekter
              och vikten av att utvärderingsfunktionen har ett högt mått av
              oberoende.
            </seg>
            <seg n="46c836f2">
              Sverigedemokraterna har dock i det betänkande vi hade i höstas
              gällande biståndsbudgeten varit tydliga med att vi motsatt oss
              en nedläggning av Institutet för utvärdering av internationellt
              utvecklingssamarbete. Vi förespråkade i stället att möjlighet
              till omstart skulle ges och att de brister som funnits skulle
              åtgärdas.
            </seg>
            <seg n="f4c22f97">
              En majoritet i utrikesutskottet var kritisk till en nedläggning
              av institutet, men i höstens betänkande gällande biståndsbudgeten
              nåddes en samsyn mellan samtliga partier utom Sverigedemokraterna
              där det betonades att det inte skulle uppstå ett glapp under övergången
              från den gamla till den nya utvärderingsfunktionen samt att det
              inte skulle uteslutas att en framtida utvärderingsfunktion kunde
              förläggas i Karlstad.
            </seg>
            <seg n="2efdf912">
              Sverigedemokraterna framförde dock i en reservation att det var
              för många faktorer som stod oklara i denna uppgörelse, och vi
              befarade att regeringen ändå skulle göra som planerat och lägga
              ned Sadev innan en ny utvärderingsfunktion stod klar. Tyvärr fick
              vi rätt i våra farhågor. Inte långt efter att riksdagen beslutade
              om denna uppgörelse beslutade regeringen ändå att den 31 december
              påbörja avvecklingen av Sadev, trots att den nya utvärderingsfunktionen
              då ännu inte startats och inte beräknades komma i gång till fullo
              med sitt arbete förrän i juni 2013.
            </seg>
            <seg n="6374f77b">
              Vi anser det i första hand vara beklagligt att regeringen börjat
              avveckla ett viktigt institut för utvärdering i Karlstad i stället
              för att ge möjligheten att åtgärda de brister som funnits. När
              nu beslutet redan är fattat och en avveckling av Sadev ska ske
              till förmån för en ny verksamhet för utvärdering anser vi det
              även beklagligt att regeringen inte ens respekterat den uppgörelse
              som fanns i utskottet om att Sadev inte skulle läggas ned innan
              en ny funktion fanns på plats.
            </seg>
            <seg n="f010cef4">
              Vi anser inte att det framkommer tillräckligt tydligt i utskottets
              text hur hela ärendet har hanterats och kan därför inte instämma
              i utskottets beskrivning. Just nu kan vi inte göra mycket annat
              än att verkligen hoppas på att regeringen på allvar ser till att
              den nya utvärderingsfunktionen skyndsamt kommer i gång så att
              vi inte under en alltför lång tid behöver stå utan en instans
              som utvärderar en så viktig och stor del av vår budget som biståndet.
            </seg>
          </u>
          <note n="81152ff1">
            I detta anförande instämde Markus Wiechel (SD).
          </note>
          <note type="speaker" n="de0d9d1f">
            Anf. 59 HANS LINDE (V):
          </note>
          <u who="hans_linde_abeaba" xml:id="i-e7e7678537ced3b1-4" n="757dd9b5">
            <seg n="fec55763">
              Herr talman! Vi riksdagsledamöter börjar oftast våra anföranden
              med att berätta vad det egentligen är vi debatterar vid behandlingen
              av våra betänkanden. Det kan ibland tyckas som en ganska meningslös
              utfyllnad av tid och att det tar ganska mycket talartid, men efter
              att ha lyssnat på de tidigare anförandena kan jag tycka att det
              känns relevant att faktiskt påminna om vad det är vi debatterar
              i den här kammaren. Det är till exempel inte RFSU:s dialogmaterial
              vi debatterar just nu, utan det är regeringens skrivelse Genomförandet
              av samstämmighetspolitiken för utveckling. Det är regeringens
              skrivelse om hur man arbetar med att genomföra politik för global
              utveckling, det som också kallas PGU.
            </seg>
            <seg n="0dd9db33">
              Propositionen om Sveriges politik för global utveckling antogs
              för ett decennium sedan av riksdagen och är grunden för svensk
              biståndspolitik. Där slog man fast att svensk utvecklingspolitik
              ska genomsyras av ett rättighetsperspektiv och utgå från de fattigas
              perspektiv på utveckling. Men man slog också fast här i riksdagen
              att svensk politik måste vara samstämmig, att alla politikområden
              måste bidra till att uppfylla utvecklingspolitikens mål om rättvis
              och hållbar global utveckling.
            </seg>
            <seg n="c3ca1c9f">
              När vi i den här kammaren beslutade om Sveriges politik för global
              utveckling tog man sin utgångspunkt i vårt lands väldigt långa
              och omfattande erfarenhet av bistånd. Det är i dag 51 år sedan
              riksdagen antog proposition 100 som inledde Sveriges bilaterala
              utvecklingssamarbete. Bilden av de 51 åren av svenskt bistånd
              är långt ifrån entydig, exemplen är många på både framgångar och
              bakslag.
            </seg>
            <seg n="86e60309">
              Efter mer än fem decennier av svenskt bistånd har ändå många
              lärdomar dragits. Vi vet i dag vad som krävs för att biståndet
              ska nå de mål vi har satt. Vi vet i dag att biståndet måste vara
              långsiktigt om det ska vara framgångsrikt. Exemplen under de senaste
              fem decennierna är få, om det ens finns några där kortsiktigt
              bistånd har kunnat nå hållbara och långsiktiga resultat.
            </seg>
            <seg n="6d42f53a">
              Vi har också i Sverige lärt oss av vårt arbete med bistånd i
              mer än 50 år att om vi vill att biståndet ska göra skillnad måste
              det vara människor i syd, de som känner fattigdomen, förtrycket
              och hungern i sin egen vardag som sätter dagordningen för biståndet.
              Att detaljstyra biståndet härifrån Helsingfors kan ibland misstänkas
              för enskilda biståndsministrar vara frestande, men det är ett
              effektivt sätt att skjuta möjligheten att nå resultat och uppnå
              kvalitet i sank.
            </seg>
            <seg n="b3ff8a15">
              Den kanske viktigaste lärdomen trots allt av svenskt bistånd
              efter fem decennier är att biståndet inte kan isoleras från andra
              politikområden. Exemplen är alltför många där biståndets möjligheter
              att nå verkliga resultat har slagits sönder av beslut inom andra
              politikområden.
            </seg>
            <seg n="00c01df2">
              För mig som vänsterpartist är det självklart att se att vi behöver
              en utvecklingspolitik som hänger ihop, som är samstämmig, för
              utveckling och fattigdomsbekämpning kräver en rad åtgärder på
              en rad områden. Det kräver en klimatpolitik där de rikaste länderna
              och de multinationella företagen tar sitt ansvar. Det kräver ett
              stärkt regelverk för vapenhandel och global nedrustning. Det kräver
              en reformering av Internationella valutafonden och Världsbanken.
              Det kräver tydligare globala regler för utländska investeringar.
              Det kräver skuldavskrivningar och det kräver rättvis handel.
            </seg>
            <seg n="0f0e8d0e">
              Men det kräver också ett omfattande bistånd av hög kvalitet.
              Det är min övertygelse att biståndet kan göra skillnad, och jag
              ser i dag hur biståndet har gjort skillnad och gör skillnad runt
              om på jordklotet. Men det är också min övertygelse att biståndet
              ensamt inte kommer att kunna lösa de stora och många utmaningar
              vi har framför oss.
            </seg>
            <seg n="e0910170">
              Herr talman! Den här debatten handlar om regeringens skrivelse.
              Det är den som jag också tänker ta som utgångspunkt för mitt anförande,
              för regeringen visar själv i sin skrivelse att det finns tydliga
              målkonflikter i svensk utvecklingspolitik, att det fortfarande
              finns stora brister när det kommer till samstämmigheten. Våra
              möjligheter att nå de mål vi har satt upp för svenskt bistånd
              försvåras av politiska beslut som fattas på andra områden.
            </seg>
            <seg n="f09b3a94">
              Jag måste säga efter att ha läst regeringens skrivelse att jag
              tycker att regeringen på flera områden ger en ganska god bild
              av de problem och de målkonflikter som finns i svenskt bistånd.
              Men tyvärr saknar jag konkreta förslag som verkligen skulle lösa
              de tydliga målkonflikter, den bristande samstämmighet som vi i
              dag ser i svensk biståndspolitik. Det är viktigt att understryka.
            </seg>
            <seg n="9381f712">
              Efter mer än ett decennium av politik för global utveckling har
              vi fortfarande inte lyckats skapa en samstämmig svensk utvecklingspolitik.
              Vi diskuterar ofta kvalitetsbrister i det svenska biståndet i
              den här kammaren, men jag skulle säga att just den bristande samstämmigheten
              kanske är det enskilt största hotet mot våra möjligheter att bygga
              ett bistånd som når målen och har en hög kvalitet.
            </seg>
            <seg n="9622d398">
              Jag skulle i den här debatten vilja fokusera på tre områden,
              men tyvärr kan nog listan på bristande samstämmighet i den borgerliga
              regeringens politik göras alldeles för lång.
            </seg>
            <seg n="a4d3c4bd">
              I skrivelsen från regeringen lyfter man fram kapital- och skatteflykt
              som ett hinder för utveckling. Det har jag som vänsterpartist
              väldigt svårt att inte instämma i. Regeringen skriver bland annat
              att därmed är kapital- och skatteflykt genom multinationella företag
              ett hinder för utveckling. Detta ställs i kontrast till multinationella
              företags, inklusive svenska företags, önskan att begränsa sina
              skatteutgifter.
            </seg>
            <seg n="fac5b832">
              Detta är ju en helt korrekt beskrivning av de problem vi står
              inför globalt. Varje år förlorar världens utvecklingsländer mer
              än 1 000 miljarder kronor i skatteintäkter genom kapitalflykt.
              Det är minst tre gånger så mycket som vi enligt Världsbanken hade
              behövt för att minska barnadödligheten, stoppa spridningen av
              hiv och aids och se till alla barn får gå i skolan. Tyvärr finns
              det också exempel på hur svenska företag har bidragit till denna
              plundring av de absolut fattigaste länderna.
            </seg>
            <seg n="11e2430f">
              Tyvärr ser vi att i stället för att ta krafttag mot denna ekonomiska
              plundring av världens fattigaste har den borgerliga regeringen
              igen öppnat för att biståndsmedel ska kunna kanaliseras genom
              skatteparadis som Jersey och Brittiska Jungfruöarna. Man har till
              och med genom det statliga riskkapitalbolaget Swedfund direkt
              investerat i företag som ägnat sig åt skattefusk och kapitalflykt.
            </seg>
            <seg n="1f9e919f">
              Jag vet att jag har talat om detta förut i talarstolen, och jag
              misstänker att biståndsministern eventuellt kommer att döma ut
              mig som tjatig. Men jag tycker att detta är ett av våra största
              problem i biståndspolitiken, nämligen att samtidigt som vi säger
              att kapital- och skatteflykten är ett hinder för utveckling investerar
              vi biståndsmedel just i företag som bedriver kapital- och skatteflykt.
              Jag ska ta upp ett exempel som jag har gett förut men som jag
              tycker är viktigt att få fört till protokollet. Det handlar om
              Swedfund.
            </seg>
            <seg n="ddbae04d">
              Swedfund har investerat 90 miljoner kronor i företaget Panafrican
              Energy som utvinner fossilgas i Tanzania. Företaget har fört ut
              över 100 miljoner kronor i obeskattade vinster till skatteparadis.
              Företagets skattefusk skulle ha kunnat finansiera skolgången för
              175 000 tanzaniska barn under ett helt år. Här ser vi konsekvenserna
              av den bristande samstämmigheten.
            </seg>
            <seg n="37028018">
              Ett ytterligare område regeringen lyfter fram där det finns en
              tydlig intresse- och målkonflikt är EU:s handelsavtal, de så kallade
              EPA-avtalen, med en rad utvecklingsländer i Afrika, Västindien
              och Stilla havet. Avtalen har förhandlats i över tio år. Avtalen
              har mött massivt motstånd från många regeringar i syd och en hel
              del folkrörelser i nord och vi får tillägga från en hel del av
              oss riksdagsledamöter i denna kammare. Oron har varit stor för
              att EPA-avtalen ska slå ut lokalproduktion i syd och öppna fler
              möjligheter för multinationella företag att exploatera naturtillgångar
              i syd. Det finns en oro att handelsavtalen leder till att utvecklingsländer
              förlorar viktiga inkomster.
            </seg>
            <seg n="9e5e8d27">
              Nu har EU-kommissionen beslutat, med Sveriges tydliga stöd, att
              de länder som inte har påbörjat en ratificeringsprocess av EPA-avtalen
              kommer att förlora marknadstillträdet till EU den 1 januari 2014.
              Det innebär att 14 afrikanska länder om ett år riskerar kraftigt
              höjda tullar för sin export till EU. Ett konkret exempel är Namibia
              i södra Afrika, som med ultimatumet från kommissionen, och med
              den borgerliga regeringens stöd, riskerar ökade tullar på 19,5
              procent och ökade kostnader för sin export med 58 miljoner euro.
            </seg>
            <seg n="365d066d">
              I sin skrivelse säger regeringen att handel och investeringar
              är viktigt för att stimulera tillväxt som kan bidra till att fattiga
              människor och länder lyfts ur ekonomiskt utanförskap. Det säger
              Sveriges biståndsminister. Samtidigt säger Sveriges handelsminister
              att vi ska ställa ett ultimatum till de absolut fattigaste länderna,
              det vill säga att vi ska höja tullarna mot afrikanska länder om
              de inte skriver på de handelsavtal vi har dikterat. Här ser vi
              återigen en målkonflikt mellan den biståndspolitik som biståndsministern
              bedriver och den handelspolitik som handelsminister Ewa Björling
              bedriver.
            </seg>
            <seg n="825d833e">
              Men den tydligaste målkonflikten i svenskt bistånd är trots allt
              den svenska vapenexporten. Vapenexporten kan, enligt regeringens
              skrivelse, riskera att undergräva målet inom Sveriges politik
              för global utveckling om att bidra till en hållbar och rättvis
              global utveckling. Det är inte svårt att se exempel på när svensk
              vapenexport de senaste åren har försvårat våra möjligheter att
              nå målen med svensk biståndspolitik. Vi kan själva fråga oss om
              den svenska vapenexporten till Saudiarabien har bidragit till
              att stärka kvinnors rättigheter. Har försäljningen av det militära
              radarsystemet Erieye till Pakistan resulterat i att fler människor
              lyfts upp ur fattigdom? Har den svenska vapenexporten till USA
              det senaste decenniet lett till ökad säkerhet och fred?
            </seg>
            <seg n="cf0e9062">
              Ingen kan med hedern i behåll svara ja på någon av de frågorna.
              Trots det ser vi att reformeringen av svensk krigsmateriellagstiftning
              dras i långbänk. Trots det vet vi fortfarande inte i dag om eller
              när vi kommer att få en reformering av svensk krigsmaterielexport
              som innebär ett förbud för Sverige mot att exportera vapen till
              diktaturer, krigförande stater och länder som begår grova och
              omfattande brott mot de mänskliga rättigheterna.
            </seg>
            <seg n="39a1d1e3">
              Herr talman! När vi diskuterar politik för global utveckling
              förs ofta fram olika förslag om hur vi kan stärka PGU:s, politik
              för global utvecklings, ställning i Regeringskansliet, i biståndsarbetet
              eller i arbetet på de olika departementen. Det har kommit en lång
              rad olika kloka förslag om hur vi kan utveckla policyer, skärpa
              oberoende utvärderingar och skärpa nya styrningsfunktioner. Många
              av tankarna och förslagen är bra. Vad som också är tydligt utifrån
              de tre konkreta exempel jag har tagit upp i dag, kapitalflykten,
              handelspolitiken, vapenexporten, är att i slutet av dagen är det
              inte brister i policyer eller brister i utvärderingar som är det
              grundläggande problemet. Det grundläggande problemet är att det
              saknas en politisk vilja att skapa en svensk utvecklingspolitik
              som är samstämmig. Den politiska viljan hos den borgerliga regeringen
              saknas för att ta tag i de verkliga målkonflikter vi ser och presentera
              hållbara lösningar i svensk politik i alla sina delar och som
              i verkligheten kan bli en tydlig kraft för fattigdomsbekämpning,
              jämställdhet och minskat förtryck.
            </seg>
          </u>
          <note n="377d72b8">
            Herr talman! Jag vill avslutningsvis yrka bifall till reservationerna
            3 och 9.
          </note>
          <note type="speaker" n="9d443b18">
            Anf. 60 CHRISTIAN HOLM (M):
          </note>
          <u who="christian_holm_a187f5" xml:id="i-1027bbd3b5bfef5d-0" n="657ba27d">
            <seg n="f8cda600">
              Herr talman! Jag ska göra som min företrädare Hans Linde gjorde,
              nämligen berätta om vad vi debatterar i dag. Vi står återigen
              här och debatterar Sveriges politik för global utveckling. Det
              är alltid lika intressant, kul och viktigt. I år firar PGU tio
              år. Första beslutet i riksdagen fattades i slutet av år 2003.
              Sverige har genom åren fått mycket beröm för initiativet och intentionerna.
              Det var en bred bas i riksdagen som sade ja. Men det har också
              framkommit kritik över brister i genomförandet. Därför är det
              viktigt att vi fortsätter att arbeta med och diskutera frågorna
              samt förbättra genomförandet. Varje gång vi har debatterat frågorna
              har steg tagits i den riktningen, men nu kommer en extern utvärdering
              av PGU att genomföras som ska fokusera på arbetsformerna, styrningen
              och hur samstämmig politiken ser ut med tanke på utvecklingen
              inom Regeringskansliet.
            </seg>
            <seg n="a0112aef">
              Herr talman! Det är viktigt att politiken inte bara blir fina
              ord i kammaren utan att den blir verklighet och omsätts i praktiken.
              Hela poängen med utvecklingspolitiken är ju att förbättra och
              stärka vardagen för människor runt om i världen som lever under
              mycket knappa förhållanden.
            </seg>
            <seg n="59689921">
              I det förra PGU-betänkandet konkretiserades sex globala utmaningar
              för att nå målen med PGU:n, områden där Sveriges möjligheter att
              bidra bedömdes som extra goda. De kan förtjäna att repeteras ytterligare
              här i kammaren.
            </seg>
            <seg n="0ae225e4">
              Dessa sex globala utmaningarna var förtryck, ekonomiskt utanförskap,
              klimatförändringar och miljöpåverkan, migrationsströmmar, smittsamma
              sjukdomar och andra hälsohot samt konflikter och sviktande situationer.
            </seg>
            <seg n="9398db1e">
              Politiken för global utveckling omfattar ju inte bara utrikespolitiken
              och det arbete som görs i utrikesutskottet i kammaren och på Utrikesdepartementet.
              Idén är ju att alla politikområden ska vara med och bidra på de
              sätt som de kan till en förbättrad utveckling. Alla ska vara med
              och bidra så gott det går. Det är det som PGU handlar om. Hur
              kan var och en av oss i våra olika roller på olika sätt bidra
              till att förbättra? Hur kan vi påverka fattigdomen? Hur kan vi
              se till att kvinnans rätt till sin egen kropp stärks och blir
              verklighet i alla länder? Hur kan vi påverka miljön i en positiv
              riktning? Hur kan vi agera för att fler ska ges rätten att fritt
              uttrycka sina åsikter?
            </seg>
            <seg n="b4cb18ca">
              Förtryck och bristande frihet är tyvärr vardagen i alldeles för
              många länder. Respekten för mänskliga rättigheter och demokrati
              är hörnstenar i vår politik. Alltför många lever i dag ett liv
              där de saknar rätten att uttrycka sig utan risk att straffas för
              detta. Vi ser med förskräckelse på vad som händer i Syrien där
              världen emellanåt står till synes maktlös. Någon timmes flygresa
              härifrån i Vitryssland ser vi också förtrycket. I dag är ju Venezuela
              lite extra aktuellt, och där har förtrycket ökat och friheten
              minskat dag för dag. Förhoppningsvis kan vi nu se en vändning
              och en demokratiseringsprocess också där, men det kanske är lite
              för tidigt att sia om det än så länge.
            </seg>
            <seg n="6efd5f6c">
              Förtryck innebär inte bara ofrihet utan påverkar även den ekonomiska
              utvecklingen, bidrar till fattigdom och har generellt sett en
              negativ påverkan på utvecklingen. Vi kan se i de flesta länder
              som lever under politiskt förtryck att även den ekonomiska utvecklingen
              avstannar. Några undantag finns säkert, men vi kan se på länder
              som Kongo, Vitryssland och Kuba listan kan tyvärr göras ganska
              lång. Oftast är det kvinnor och barn som allra först far mest
              illa i sådana situationer.
            </seg>
            <seg n="fbb0a9d7">
              Därtill kan vi lägga att i många länder saknar en stor grupp
              rättigheter över huvud taget. Det gäller de länder där kvinnor
              helt eller delvis saknar rättigheter. Här kan vi konstatera att
              det är ett problem vad gäller de mänskliga rättigheterna och avsaknaden
              av det som vi med rätta tycker är helt grundläggande. Utöver de
              konsekvenserna får det också konsekvenser inte bara för det mänskliga
              lidandet utan även för den ekonomiska utvecklingen.
            </seg>
            <seg n="570d0873">
              Vi återkommer till detta hela tiden och upprepar det ständigt,
              men det är för att det är så viktigt. Vi har inte råd vare sig
              humanitärt, moraliskt eller ekonomiskt att undanta halva befolkningen
              från utvecklingsarbetet och deras rättigheter. Att stärka kvinnors
              roll, delaktighet och rättigheter i utvecklingsländerna är därför
              en nödvändighet för att nå framgång. Det handlar om delaktighet
              i arbetslivet och politiken. Det handlar om att stärka kvinnors
              rätt till sin kropp, vilket är oerhört viktigt ur ett människorättsperspektiv
              och demokratiperspektiv.
            </seg>
            <seg n="b890f5fc">
              Det är också grundläggande för att vända utvecklingen när det
              gäller exempelvis hiv/aids. Allt detta har också en ekonomisk
              inverkan, som sagt. Det är fråga om de så kallade SRHR-frågorna,
              sexuell och reproduktiv hälsa och rättigheter, och det är därför
              det är så viktigt att vi med all kraft fortsätter att driva dessa
              frågor.
            </seg>
            <seg n="9c089d57">
              Herr talman! Migration är en annan viktig del. Mycket migration
              sker frivilligt och är önskvärd, och det är väldigt bra. Däremot
              vill vi försöka undvika den ofrivilliga migrationen, där människor
              tvingas på flykt på grund av konflikter, ekonomisk misär eller
              politiskt förtryck. Vi har en skyldighet att skydda, men vi vill
              givetvis samtidigt se till att göra allting för att så få personer
              som möjligt ska tvingas ta dessa steg.
            </seg>
            <seg n="8cd65332">
              Smittsamma sjukdomar och andra hälsohot är ett annat viktigt
              område att arbeta med. Liksom regeringen betonar i skrivelsen
              vill utskottet betona att hållbara hälsosystem, ökad tillgång
              till läkemedel och hälsofrämjande och sjukdomsförebyggande åtgärder
              är av stor vikt för att bekämpa smittsamma sjukdomar och andra
              hälsohot. Vi vill ha fungerande hälsosystem och tillgång till
              effektiva och säkra läkemedel, vilket är en förutsättning för
              långsiktiga hälsoinsatser.
            </seg>
            <seg n="9186a51e">
              Vi välkomnar från utskottets sida att Sverige under 2011 antog
              en övergripande strategi för Sveriges samarbete med WHO, Världshälsoorganisationen,
              där stärkande av fattiga länders hälsosystem är en prioriterad
              fråga. Det är centralt med ett aktivt svenskt arbete gällande
              hälsosystem, genusrelaterad ohälsa samt mödradödlighet, och vi
              välkomnar att regeringen ofta lyfter upp dessa frågor i internationella
              sammanhang.
            </seg>
            <seg n="bfdf2f91">
              När det gäller konflikter och sviktande situationer är Sverige
              aktivt och måste fortsätta att vara aktivt i områden med konflikter
              eller sköra demokratier. Vi har tidigare i dag här i kammaren
              diskuterat Sveriges fortsatta engagemang i Operation Atalanta,
              det vill säga piratjakt i Adenviken för att säkra mattransporter,
              minska hunger och skydda handelstrafik. Vi har ett långsiktigt
              engagemang i Afghanistan. Vi har varit där i många år och kommer
              att vara där i många år, även om det är i lite olika tappning.
              Våra insatser är militära vid de tillfällen då det behövs men
              också civila. Det grundläggande syftet är det som är huvudpoängen
              i dagens betänkande, att nå global utveckling.
            </seg>
            <seg n="99282569">
              Herr talman! Införande av marknadsekonomi och frihandel blir
              därmed också något av det viktigaste för att lyfta världens fattiga
              länder, att öppna länders gränser för frihandel så att utvecklingsländerna
              ges möjlighet att komma in på våra marknader, men också det omvända,
              att ge möjligheter att bryta det ekonomiska utanförskapet. Här
              är Sverige i många lägen marknadsledande när det gäller att promota
              frihandel. Det behövs, inte minst i vårt eget närområde med våra
              kamrater i EU-länderna men även globalt.
            </seg>
            <seg n="40d367e0">
              En stark äganderätt är lika viktig i Moçambique och Afghanistan
              som för oss här i Sverige. Att kunna få äga den mark där man bor
              och där fattiga bönder odlar sin jord spelar en enorm roll. Då
              kan möjligheter öppnas för att få i gång ett bankväsen, belåna
              och utveckla men också sälja den mark man har för att göra något
              annat. Ja, man kan helt enkelt få i gång en handel.
            </seg>
            <seg n="47a0f32b">
              Handel och ett fungerande entreprenörskap är viktigt för den
              ekonomiska utvecklingen i ett land och för invånarna och därmed
              möjligheten att lyfta sig och förbättra sina levnadsförhållanden.
              Det är en nyckelfråga för att kunna nå teknisk och industriell
              utveckling, som i sin tur kan innebära minskade påfrestningar
              på miljön per producerad enhet i länderna. Dessutom tenderar parter
              som handlar med varandra att kriga mindre, och om man har ett
              ekonomiskt beroende av varandra minskar risken för att hamna i
              väpnade konflikter och strider.
            </seg>
            <seg n="22e5a87a">
              När det gäller miljö och klimat konstaterar vi i utrikesutskottet,
              vilket vi har gjort löpande i tidigare betänkanden, att miljö-
              och klimatförändringar har störst påverkan på människor som lever
              i fattigdom. Fattiga människor som bor i slumområden, på landsbygden
              eller i avlägsna områden kanske är de allra mest utsatta. Återigen
              är det ofta kvinnor och barn som drabbas först och hårdast. Vad
              gäller ekonomiskt stöd till klimatarbete i fattiga länder konstaterar
              utskottet att miljö och klimat utgör en av de tre tematiska prioriteringarna
              i Sveriges långsiktiga utvecklingssamarbete. Det övergripande
              målet för Sveriges stöd till miljö och klimat är förbättrad miljö,
              hållbart nyttjande av naturresurser, stärkt motståndskraft mot
              miljöpåverkan och klimatförändringar i utvecklingsländer samt
              begränsad klimatpåverkan.
            </seg>
            <seg n="f4ae664d">
              Att värna vår miljö och hitta hållbara system är grundläggande,
              och klimatsäkringen av biståndet är en del i detta arbete. Teknisk
              och ekonomisk utveckling är också fundamentalt för att nå framgång
              på miljöområdet. Miljöhot och miljökatastrofer är också källor
              till konflikt. Som vi alla vet bidrar konflikter oftast förutom
              till direkt lidande för befolkningen också till brusten respekt
              för mänskliga rättigheter, ekonomisk tillbakagång och större påfrestningar
              på miljön. Därför hänger alla dessa delar ihop.
            </seg>
            <seg n="b34e5ff8">
              Herr talman! Jag vill sluta där jag började och poängtera hur
              kul, intressant och inspirerande det är att debattera dessa frågor,
              att stå här i dag tillsammans med kollegerna och driva en politik
              för den fortsatta utvecklingen av vårt arbete med de medel som
              vi kan bidra med till en global utveckling och därmed en bättre
              livssituation för människor runt om i världen.
            </seg>
          </u>
          <note n="3ef5de6f">
            Avslutningsvis vill jag yrka bifall till utskottets förslag i
            betänkandet.
          </note>
          <note type="speaker" n="da37b0b0">
            Anf. 61 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-5" n="757dd9b5">
            <seg n="8258a5df">
              Herr talman! Christian Holm sade inledningsvis att det inte räcker
              med vacker retorik i talarstolen. Men i Christian Holms fall räcker
              det med vacker retorik för att synliggöra den bristande samstämmighet
              som finns i regeringens breda utvecklingspolitik.
            </seg>
            <seg n="91cfc87f">
              Många av de saker som Christian Holm här lyfte fram i talarstolen
              som han vill uppnå med svensk biståndspolitik motverkar den borgerliga
              regeringen genom insatser på andra områden. Jag kan ge Christian
              Holm två konkreta exempel.
            </seg>
            <seg n="149ae419">
              Christian Holm lyfte fram rätten att äga sin egen mark som någonting
              oerhört viktigt: Vi måste se till att fler människor får äga och
              kontrollera sin egen mark. Jag skulle vilja säga till Christian
              Holm att ett av de största hoten för många småbönder i Afrika,
              många av dem kvinnor, just när det gäller rätten till deras mark
              är det som kallas land grabbing, när multinationella företag och
              utländska stater på olika sätt genom att lura dem försöker ta
              kontrollen över deras mark. Det är ett av de största hoten mot
              fattiga människors tillgång till sin egen mark.
            </seg>
            <seg n="0f15e281">
              Tyvärr ser vi att också Sverige bidragit till det. Vi ser hur
              pensionspengar har kritiserats. AP-fonder har kritiserats för
              att de använder våra pensionspengar för att investera i så kallad
              land grabbing. Vi har sett i länder som i Liberia och Moçambique
              hur svenska biståndsmedel också har bidragit till land grabbing,
              till att fattiga människor har förlorat rätten till och kontrollen
              över sin egen mark.
            </seg>
            <seg n="4ed1c336">
              Christian Holm talar också om hur viktigt det är med frihandel,
              att vi ska montera ned handelshinder. Problemet är att EU nu har
              sagt, med Sveriges uttalade stöd, att man vid årsskiftet höjer
              tullarna för en lång rad afrikanska länder men också länder i
              Stilla havet, om de inte undertecknar de handelsavtal som EU vill
              att de ska underteckna.
            </seg>
            <seg n="aa83637a">
              Det här går inte riktigt ihop. Det går inte att ena dagen stå
              här i talarstolen och tala om vikten av frihandel och nästa dag
              höja tullarna för fattiga länder i Afrika. Det går inte att tala
              om rätten till sin egen mark och sedan ge biståndspengar till
              projekt som bidrar till land grabbing. Det håller inte ihop, Christian
              Holm.
            </seg>
          </u>
          <note type="speaker" n="52b52a32">
            Anf. 62 CHRISTIAN HOLM (M) replik:
          </note>
          <u who="christian_holm_a187f5" xml:id="i-1027bbd3b5bfef5d-1" n="657ba27d">
            <seg n="48ead0ee">
              Herr talman! Att jag och Hans Linde har olika syn på handel och
              frihandel är nog väl känt.
            </seg>
            <seg n="d4a6a993">
              Självklart vill vi ha fungerande regelverk och system. När vi
              genomför landreformer och liknande förespråkar vi givetvis inte
              land grabbing, utan vi vill vara med och bygga institutioner och
              kapacitet i länderna så att de kan genomföra jordägarreformer
              på ett bra sätt. Sedan innebär det inte på något sätt att vi är
              emot sjysta affärer där även internationella företag går in och
              investerar. Svenska Lantmäteriet är en del av dem som är med och
              stöttar och bidrar till att man ska kunna genomföra sådana reformer
              på ett bra sätt.
            </seg>
            <seg n="10820e1b">
              Hans nämnde Moçambique, och det är ett av de länder där det är
              en enorm svårighet för bönder som inte har rätt att äga marken
              att kunna utveckla den. Det kan säkert finnas saker som inte går
              alldeles rätt till i alla lägen där, men då måste vår ambition
              vara att ställa krav på biståndet för att få utveckling på ett
              bra sätt, att det går rätt till och kommer befolkningen till del.
            </seg>
            <seg n="d032ae1d">
              När det gäller frihandel och frihandelsavtal är vi pådrivande,
              men i en förhandling är man två parter. Även där kan man använda
              handelsavtal för att ställa krav på utveckling. Det finns ett
              land i närheten till EU, Ukraina, där man stoppar vissa delar
              av frihandel på grund av att den demokratiska utvecklingen går
              i fel riktning. Självklart är det då viktigt att kunna använda
              det som ett påtryckningsmedel. Men det råder nog inga tvivel om
              att Sverige inom EU och även i övriga världen är den pådrivande
              kraften vad gäller införande av nya frihandelsavtal, öppnande
              av gränser och rivande av handelshinder.
            </seg>
          </u>
          <note type="speaker" n="a630f709">
            Anf. 63 HANS LINDE (V) replik:
          </note>
          <u who="hans_linde_abeaba" xml:id="i-e7e7678537ced3b1-6" n="757dd9b5">
            <seg n="090028d2">
              Herr talman! Om vi då börjar med frågan om land grabbing välkomnar
              jag den plötsliga omläggningen av den borgerliga regeringens breda
              utvecklingspolitik, att man inte längre ska stödja land grabbing
              i någon form. Då ser jag verkligen fram emot att till denna kammare
              och till utrikesutskottet få konkreta förslag på reformer av svensk
              utvecklingspolitik från den borgerliga regeringen när det gäller
              till exempel att skärpa direktiven för Swedfund så att de inte
              går in och investerar i fler företag som bidrag till land grabbing,
              vilket de gjort tidigare. Då ser jag fram emot att man skärper
              ägardirektiven för AP-fonderna så att de inte fortsätter att investera
              i företag som bedriver land grabbing. Jag ser också fram emot
              att se skärpta riktlinjer till Sida så att Sida nu aktivt verkar
              i de länder där de bedriver arbete, till exempel med att stötta
              jordbrukssektorn så att man motverkar land grabbing i många fattiga
              länder.
            </seg>
            <seg n="45e3477e">
              När det sedan kommer till handelspolitiken är det helt sant att
              Christian Holms Moderaterna och Hans Lindes vänsterparti är oeniga
              när det kommer till en hel del handelsfrågor. Men jag måste nog
              ändå erkänna att jag trodde att våra två partier var eniga om
              att vi är motståndare till handelshinder mot de fattigaste länderna,
              att vi var eniga i kampen för att EU ska montera ned de handelshinder
              som finns mot världens fattigare länder och mot Afrika. Men i
              det här läget är det faktiskt så, Christian Holm, att det är jag
              som från Vänsterpartiets sida förespråkar frihandel, att alla
              afrikanska länder fritt ska kunna exportera till EU:s inre marknad.
              Och det är Christian Holms parti som har varit med och stött att
              kommissionen nu hotar en lång rad afrikanska länder och länder
              i Västindien och i Stilla havet att höja tullarna mot dessa länder.
            </seg>
            <seg n="6a63f6b6">
              Retoriken och verkligheten går inte riktigt ihop, Christian Holm,
              och det är väl det som är dilemmat. Ni bedriver inte en samstämmig
              utvecklingspolitik. Det ni gör med den ena handen slår ni sönder
              gång på gång med politiska beslut som ni fattar på andra politikområden.
            </seg>
          </u>
          <note type="speaker" n="459fda99">
            Anf. 64 CHRISTIAN HOLM (M) replik:
          </note>
          <u who="christian_holm_a187f5" xml:id="i-1027bbd3b5bfef5d-2" n="657ba27d">
            <seg n="0925796a">
              Herr talman! Det finns mycket av det som Hans Linde säger som
              även det är retorik och som det går att ha många synpunkter på.
            </seg>
            <seg n="a8cc328f">
              När det gäller exempelvis ägardirektiven för Swedfund är det
              så, och det är Hans Linde väl medveten om, att det redan har gjorts
              ganska stora förändringar där just för att komma till rätta med
              de delar som har blivit kritiserade. Samtidigt har vi prioriterat
              Swedfund för att de har en effektiv och i många fall väldigt bra
              verksamhet. Där har åter jag och Hans olika åsikter.
            </seg>
            <seg n="cfed1123">
              När det gäller frihandelsavtalen vill jag återigen säga att när
              ett avtal skrivs under görs det av två parter, och då är det en
              förhandling. Från Moderaternas sida är vi tydliga med att vi vill
              nå en situation där vi har fler frihandelsavtal och river handelsbarriärer.
              Men det är självklart viktigt att vi har en dialog så att det
              inte bara är ett frihandelsavtal från en part utan ett ömsesidigt
              avtal som innebär att handeln kan gå i båda riktningar.
            </seg>
          </u>
          <note type="speaker" n="7724a97c">
            Anf. 65 ISMAIL KAMIL (FP):
          </note>
          <u who="ismail_kamil_3e7930" xml:id="i-7d505280c14627db-3" n="1352e6fb">
            <seg n="4af3e289">
              Herr talman! En svensk politik för global utveckling beslutades
              i riksdagen 2003 i politisk enighet och lade grunden för en samstämmighet
              för global utveckling där alla departement inom Regeringskansliet
              har ett ansvar att bidra till målet om en rättvis och hållbar
              global utveckling.
            </seg>
            <seg n="b79fb31c">
              Det är regeringens ansvar att konkretisera hur samstämmighet
              och samverkan ska stärka arbetet för en rättvis och hållbar global
              utveckling genom bland annat verksamhetsspecifika och uppföljningsbara
              mål.
            </seg>
            <seg n="a16a5c77">
              Regeringen har i den femte skrivelsen, Att möta globala utmaningar
              , presenterat resultatredovisningen för 20082010 och konstaterar
              i skrivelsen, som lämnades till riksdagen i maj 2010, att framsteg
              har gjorts men att arbete återstår för att fullt ut genomföra
              en samstämmighetspolitik för global utveckling.
            </seg>
            <seg n="7f4851ba">
              Herr talman! I årets skrivelse ligger fokus på den globala utmaningen
              ekonomiskt utanförskap. Det övergripande målet för PGU är att
              bidra till en rättvis och hållbar utveckling. Därför är det viktigt
              att målens mätbarhet ska vara prioriterad och fortgå.
            </seg>
            <seg n="15b2e537">
              Genom ökad samstämmighet mellan olika politikområden i linje
              med Sveriges politik för global utveckling stärks det svenska
              bidraget för att skapa förutsättningar för fattiga människor att
              förbättra sina levnadsvillkor.
            </seg>
            <seg n="cfdeb74a">
              Vid FN:s millennietoppmöte år 2000 kom världens ledare överens
              om åtta millennieutvecklingsmål som skulle uppnås 2015. Det är
              nu bara två år kvar till denna tidsgräns. Vi kommer inte att uppnå
              alla delmål. Därför är det viktigt att Sverige inom EU även i
              fortsättningen ska ha en hög profil i arbetet med frågor om samstämmighet
              för utveckling.
            </seg>
            <seg n="2ed75b57">
              Sverige ska också arbeta för ett starkare engagemang för demokratisering,
              yttrandefrihet och jämställdhet men också arbeta för minskad barnadödlighet
              samt ökad tillgång till rent vatten och sanitet. Tillgång till
              fullgod sanitet påverkar hälsa, livsmiljö och möjlighet till utbildning
              och arbete.
            </seg>
            <seg n="aa0b4183">
              Herr talman! Vi har stora utmaningar som ligger i de demografiska
              förändringar som vi ser i många utvecklingsländer i dag. Dels
              kan man se en åldrande befolkning, dels en hög ungdomsarbetslöshet.
            </seg>
            <seg n="ca31f9ba">
              I en alltmer globaliserad ekonomi påverkas alla länder av ekonomiska
              kriser. För att motverka ekonomiskt utanförskap måste utvecklingsländerna
              stärka egna inhemska resurser som kan bidra till utveckling och
              fattigdomsbekämpning. En viktig källa för inhemsk resursmobilisering
              är skatteintäkter från ekonomisk verksamhet.
            </seg>
            <seg n="3ffc1b7a">
              Kapitalflykt från utvecklingsländerna genom kriminella aktiviteter
              såsom drog- och vapenhandel och korruption minskar dessa länders
              möjlighet till stabilare förhållanden.
            </seg>
            <seg n="6aa24e4e">
              Herr talman! Vad gäller fokusområdet handel med jordbruksprodukter
              konstaterar regeringen i skrivelsen att målet är att bidra till
              en ökad export av jordbruksprodukter från utvecklingsländer som
              i sin tur kan vara en bidragande orsak till ett minskat ekonomiskt
              utanförskap.
            </seg>
            <seg n="35764033">
              I dag finns betydande handelshinder inom OECD och EU för fattiga
              länders export av jordbruksvaror. Handelspotential för fattigdomsbekämpning,
              tillväxt och hållbar utveckling är mycket stor. Därför är det
              viktigt att EU spelar en central roll i utvecklingen av ett internationellt
              handelssystem.
            </seg>
            <seg n="a553841e">
              Herr talman! Sverige har varit pådrivande internationellt för
              det handelsrelaterande biståndet. Det är viktigt att regeringen
              prioriterar att analysera fattigdomsperspektivet i det handelsrelaterande
              biståndet för att se hur ökad handel gynnar de fattigaste människorna
              i utvecklingsländerna.
            </seg>
            <seg n="4418c405">
              Under senare år har den globala livsmedelsförsörjningen fått
              en framträdande plats och roll i den internationella debatten
              och av många olika aktörer. En effektiviserad och mer hållbar
              produktion och export av jordbruksprodukter är grundläggande för
              ökad livsmedelstrygghet. Detta är viktigt för att försörja brukarna
              själva.
            </seg>
            <seg n="a9e24678">
              Här är det viktigt att lyfta fram kvinnornas roll och situation
              vad gäller global livsmedelsförsörjning. Om villkoren för till
              exempel kvinnorna på landsbygden förbättrades skulle antalet hungriga
              människor minskas med kanske 100150 miljoner.
            </seg>
            <seg n="a4bc8f04">
              Herr talman! Svensk handel och svenska investeringar kan bidra
              till att bryta fattigdom och fattiga människors och länders ekonomiska
              utanförskap. Det är av stor vikt att bidra till ett socialt och
              miljömässigt hållbarhetstänkande hos företag och andra aktörer
              på marknaden.
            </seg>
            <seg n="b51be7ce">
              Det är viktigt att den parlamentariska kommittén gällande översyn
              av exportkontrollen av krigsmateriel har påbörjat sitt arbete
              att utreda möjlighet att öka öppenheten inom den svenska exportkontrollen.
              Det är viktigt att skärpa exportkontrollen gentemot icke-demokratiska
              stater.
            </seg>
            <seg n="154ad2a4">
              Miljö- och klimatförändringar har störst påverkan på människor
              som lever i fattigdom. Kvinnor och barn blir ofta hårdast drabbade.
              En verkningsfull klimatpolitik förutsätter att Sverige och andra
              industriländer tar ledningen och ansvaret för åtgärder inom sina
              egna landsgränser men också i utvecklingsländerna.
            </seg>
            <seg n="44361e2e">
              Gemensamma strategiska insatser och breda lösningar kan bidra
              till att minska bördan för de länder som hyser stora flyktinggrupper.
              Hjälp till flyktingar och internflyktingar kräver insatser på
              flera områden. Sverige har omfattande stöd till humanitära organisationer
              och har bidragit till arbetet med att finna varaktiga lösningar
              för flyktingar och skyddsbehövande.
            </seg>
            <seg n="7b58e6a4">
              Ett hållbart hälsosystem, ökad tillgång till läkemedel samt hälsofrämjande
              och sjukdomsförebyggande åtgärder är viktiga för att bekämpa smittsamma
              sjukdomar och andra hälsohot.
            </seg>
            <seg n="0252bda3">
              Herr talman! Avslutningsvis vill jag att vi fokuserar på att
              förbättra levnadsvillkoren för de flickor och kvinnor som drabbats
              av hiv och på att minska antalet nya hivsmittade. Arbetet för
              homo-, bi- och transsexuella personers rättigheter är också en
              viktig utmaning för Sverige och andra industriländer.
            </seg>
          </u>
          <note n="8a2af7d4">
            Jag yrkar bifall till utskottets förslag.
          </note>
          <note type="speaker" n="0c17e0e3">
            Anf. 66 KERSTIN LUNDGREN (C):
          </note>
          <u who="kerstin_lundgren_567b92" xml:id="i-e6e83e260d47e7b5-3" n="e02aeb58">
            <seg n="6197809a">
              Herr talman! Politik för global utveckling handlar om politik
              för frihet frihet från förtryck, hunger, okunskap, sjukdomar,
              krig, klimathot och diskriminerande strukturer.
            </seg>
            <seg n="1366262d">
              Herr talman! Som tidigare framgått i debatten firar vi i år tio
              år med en politik för global utveckling. Vi var överens i kammaren
              och lade grunden för det arbetet. Under Alliansens regeringstid
              har vi alla försökt ta detta arbete vidare, och det hedrar inte
              minst den ansvariga ministern.
            </seg>
            <seg n="5d96938d">
              Det handlar om att kunna fokusera på några tydliga områden. Vi
              pekade ut sex fokusområden som skulle gälla 20102012. Det var
              förtryck, ekonomiskt utanförskap, klimatförändringar och miljöpåverkan,
              migrationsströmmar, smittsamma sjukdomar och hälsohot samt konflikter
              och sviktande stater. Det handlar om en hållbar utveckling, om
              långsiktig politik.
            </seg>
            <seg n="f7d4fc4c">
              I dag har vi en skrivelse som rör främst ett av dessa sex fokusområden,
              nämligen ekonomiskt utanförskap. Vi talar om socialt och ekonomiskt
              utanförskap. Fattiga länders och människors möjligheter att delta,
              bidra till eller dra nytta av globaliseringen är förstås helt
              avgörande för att alla ska känna sig innanför och delaktiga och
              ha möjlighet att påverka.
            </seg>
            <seg n="a3ed29cc">
              Det handlar om behovet av en inkluderande tillväxt. Det är också
              ett tydligt medskick från Rio + 20. Det är betydelsefullt för
              att kunna klara att förena millenniemålsarbetet med arbetet för
              att lösa klimatutmaningarna, klimathoten.
            </seg>
            <seg n="11d09fbf">
              Vi har sett och ser den ekonomiska krisen följas av livsmedelskris,
              klimatkris, krig och konflikter. Det kräver av oss alla en förmåga
              att anpassa sig och att hantera kriser men också att solidariskt
              arbeta för en hållbar global utveckling. Det handlar om arbete
              för samstämmighet, här hemma, i EU och i de internationella strukturerna.
            </seg>
            <seg n="131beafc">
              Vi kan i dag se att vi har nått en bit på vägen. När jag började
              titta på politik för global utveckling var det rätt skakigt. Hur
              kunde vi följa upp? Jag minns den första uppföljningsskrivelse
              jag såg. Den var inte helt enkel att jobba med. Vi har haft diskussioner
              kring detta.
            </seg>
            <seg n="29c99f4b">
              Jag är dock glad när jag läser den skrivelse vi har haft att
              behandla i utskottet. 22 OECD-länder prövas på handels-, investerings-,
              migrations-, säkerhets- och miljöpolitikens område. Det gäller
              även teknologiöverföring och bistånd. Detta index visar att Sverige,
              åtminstone 2011, intog tätplatsen. Jag gratulerar ministern till
              detta arbete.
            </seg>
            <seg n="045178b3">
              Sverige har dock en del minusposter. Även dessa lyfts fram, vilket
              också hedrar. Man pekar på säkerhetsfrågorna där främst krigsmaterielexporten,
              som har varit upp i debatten tidigare, lyfts fram som en svaghet.
              Vi har lyft in dessa frågor i en särskild utredning, så även här
              möter vi de målkonflikter som finns med handling.
            </seg>
            <seg n="d251cf11">
              Det innebär inte att det är lätt och enkelt. Själva grunden för
              målkonflikter är ju att de är svåra att hitta rätt avvägning på,
              över tid dessutom.
            </seg>
            <seg n="0ea07a0c">
              Ett annat område där vi har en svaghet är teknologiöverföring
              och investeringar i fattiga länder. Även här tycker jag att man,
              med den miljöteknikstrategi som har tagits fram och som gäller
              till 2014, kan se att det finns en vilja till handling och en
              vilja att försöka lösa en del av de brister som finns.
            </seg>
            <seg n="f5cad194">
              Jag minns också den signal som kom genom förra peer review från
              OECD, när vi hade dem här. Den pekade på att vi inte klarade den
              interna sammanhållningen. När man läser betänkandet och en del
              av reservationerna framkommer synpunkter på detta.
            </seg>
            <seg n="dc9626b3">
              Jag tycker samtidigt att skrivelsen ger en vägledning för oss
              alla, när man säger att vi ändå har gjort skillnad. Även här har
              OECD:s utvärdering givit oss ett erkännande när det gäller handel
              och utveckling. Det handlar om att resurser har avsatts för arbetet
              internt och att myndigheterna har använts väl. Det är också viktigt.
              Det gäller inte bara att se regeringens inre liv, utan det handlar
              också om att säkerställa hur hela den offentliga verksamheten
              fungerar, där myndigheterna måste med på tåget.
            </seg>
            <seg n="5a4028ef">
              Själv kan jag som centerpartist glädja mig särskilt åt den tydlighet
              som finns om samarbetet med landsbygdsdepartementet, Näringsdepartementet
              och Miljödepartementet, med de regelbundna möten på olika nivåer
              som pekas ut för att nå vidare i samstämmighetspolitiken.
            </seg>
            <seg n="5652be4e">
              Jag tycker också, herr talman, att det med tanke på vad jag läser
              i en del reservationer finns skäl att lyfta fram att regeringen
              nu inte väjer för att tydliggöra målkonflikter. Jag tycker att
              det är en bra modell för att jobba framåt, att inte bara måla
              i rosenskimrande färger utan peka ut var det finns tydliga målkonflikter.
              Sedan är det upp till debatten och upp till oss att försöka hitta
              lösningar i det sammanhanget. Jag är glad att det lyfts fram på
              ett så bra sätt. Jag tycker att det är ett sätt att redovisa till
              riksdagen som fler kanske skulle kunna följa.
            </seg>
            <seg n="68729341">
              Herr talman! Ett av de områden som har lyfts fram och som är
              viktigt när vi pratar om ekonomiskt utanförskap och pratar om
              att åstadkomma en politik för utveckling som är hållbar är naturligtvis
              att också lyfta jordbruket och jordbrukets centrala roll för att
              nå en inkluderande tillväxt. Det handlar om livsmedelsproduktion
              för den nära marknaden. Det handlar om förutsättningar för att
              få ekonomisk utveckling.
            </seg>
            <seg n="1e1d4447">
              Jag med flera var i Zambia nyligen och kunde med glädje möta
              en ung jordbrukare som helt plötsligt hade upptäckt att han hade
              ett framtidshopp. Han såg framför sig möjligheten att inte bara
              köpa en ny lastbil, som han hade lyckats med förra året, utan
              också bygga sitt jordbruk för att så småningom kunna köpa den
              mark som han nu producerade på. Där fanns det hopp. Där fanns
              det möjligheter i den unga familjen i en annars ganska svår situation,
              med markförhållanden som inte är av vårt snitt, kan man lugnt
              säga. Markägandet ser ju helt annorlunda ut. Det har inte varit
              några skiftesreformer i många av de länder som vi pratar om.
            </seg>
            <seg n="8d32b385">
              Jordbruket och livsmedelsproduktionen är naturligtvis avgörande
              för att kunna bekämpa fattigdom och för att kunna ge människor
              möjligheter att förändra sin situation. Då handlar det också om
              att skapa ekonomiska förutsättningar, möjligheter till mindre
              lån som kan ge början till en utveckling. Det gäller marknadsfrågor,
              transportmöjligheter, utbildning, och ägandefrågor, som vi har
              berört, samt inte minst kvinnornas möjligheter att vara delaktiga
              och också vara aktiva brukare.
            </seg>
            <seg n="6e62175b">
              En del i detta är att vi klarar klimatfrågorna. Utan att vi möter
              med anpassning och kraftfulla åtgärder för att minska klimathot
              och klimatbelastning kommer förutsättningarna för ett hållbart
              jordbruk inte minst i många av de sköra områden som vi pratar
              om att vara väldigt svåra. Det är därför oerhört viktigt att vi
              inte missar den delen av ekvationen när vi pratar samstämmighet.
            </seg>
            <seg n="0dde774f">
              Herr talman! När vi tittar på den skrivelse som finns, finns
              det skäl att lyfta företagande och investeringar. Vi fick ju kritik
              för att vi var dåliga på det. Jag tycker att det finns skäl att
              ge beröm för de steg som har tagits. Det handlar om att utveckla
              CSR i företagandet och försöka lyfta det som en viktig del av
              samstämmighetspolitiken samt, skulle jag vilja säga, till det
              koppla också frågan om sustainability, alltså inte bara CSR utan
              CSRS, så att även hållbarhet finns med. Jag noterar med glädje
              att till exempel exportkreditsidan har fått ett tydligt uppdrag
              att inkludera hänsyn till mänskliga rättigheter när man prövar
              frågan om ansvarsfullt företagande. Det är bra och viktigt.
            </seg>
            <seg n="c6eee046">
              Bra och viktigt är också det arbete som görs för att få fungerande
              regelverk i staterna. Det bygger på fungerande regelverk om man
              ska klara att möta de diskussioner som till exempel Hans Linde
              lyfter om skatteflykt. OECD:s arbete på det området är naturligtvis
              värdefullt.
            </seg>
            <seg n="1715e676">
              Herr talman! Eftersom tiden har runnit i väg vill jag nu bara
              sammantaget konstatera: Det är en tydlig uppföljning med målkonflikter
              redovisade. Vi ser vad gäller ekonomiskt utanförskap att det sker
              handling framåt. Man kan alltid diskutera takten, men det sker
              handling framåt. Den interna processen, som vi tidigare efterlyste,
              har blivit bättre fungerande. När vi tittar på de övriga fem fokusområdena
              hoppas jag att vi också ska se den samstämmighet som vi nu ser
              när det gäller ekonomiskt utanförskap.
            </seg>
          </u>
          <note n="dccba7c1">
            Med det, herr talman, yrkar jag bifall till utskottets förslag
            och avslag på reservationerna.
          </note>
          <note type="speaker" n="ea2cafcb">
            Anf. 67 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-98c05be4580df2bd-3" n="4505a5ab">
            <seg n="f1dd547d">
              Herr talman! De globala utvecklingssträvanden som vi aktivt arbetar
              för gör faktiskt skillnad. FN:s millenniemål om halverad världsfattigdom,
              förbättrad tillgång till rent vatten och bättre levnadsvillkor
              i slumområden har redan uppnåtts. Samtidigt får allt fler pojkar
              och flickor möjlighet att gå i skolan.
            </seg>
            <seg n="366e46b3">
              Men i en värld där många fortfarande lider svårt av ofrihet och
              fattigdom kan vi inte luta oss tillbaka. Vi varken kan eller får
              vara nöjda med att nästan en miljard människor går kroniskt hungriga
              eller att de universella, okränkbara och odelbara mänskliga fri-
              och rättigheterna på många håll alltjämt bara är en lyx som är
              vigd åt ett utvalt fåtal.
            </seg>
            <seg n="3c624771">
              För varje mun som mättas, för varje kvinna som kommer in på arbetsmarknaden
              och för varje individ som tillåts tänka, skriva, tala, rösta och
              tillbe fritt, desto större blir chanserna till utveckling.
            </seg>
            <seg n="18bb3639">
              Sveriges politik för global utveckling , PGU, som vi nu diskuterar,
              sätter ramarna och ambitionsnivån för vårt bidrag till en rättvis
              och hållbar global utveckling. Det svenska utvecklingssamarbetet
              är ett viktigt redskap i dessa strävanden.
            </seg>
            <seg n="cc55c7c6">
              Samtidigt som Dacländernas och EU:s samlade bistånd minskar lever
              Alliansregeringen för sjunde året i rad upp till enprocentsmålet.
            </seg>
            <seg n="81df55b4">
              Oavsett vilket verktyg vi talar om, måste vi kunna säkerställa
              att biståndsinsatserna får önskad verkan, det vill säga att de
              verkligen bidrar till att minska världsfattigdomen och främjar
              en hållbar utveckling.
            </seg>
            <seg n="3f403180">
              Organisationen OECD:s avdelning Dac, som gör olika beräkningar
              av hur biståndet ska användas och hur man kan beräkna biståndet,
              har riktat kritik om bristande mätbarhet i det svenska biståndet.
              Det ska vi ta på allvar.
            </seg>
            <seg n="e936a64d">
              I arbetet med att göra utvecklingssamarbetet mer resultatorienterat
              får vi dock inte glömma att mätbarhet är ett relativt begrepp.
              Insatser som syftar till att tillgodose grundläggande behov har
              ett kortsiktigt tidsperspektiv vars resultat tämligen enkelt låter
              sig mätas. Andra insatser syftar till att få till stånd långsiktiga,
              strukturella förändringar. Exempelvis barns rättigheter är svårare
              att kvantitativt mäta än massvaccineringars hälsofrämjande effekter.
              När allt kommer omkring är det inte de kortsiktiga resultaten
              utan biståndets förändrande kraft som vi vill kunna redovisa.
              Det är i stor utsträckning detta som PGU:n handlar om, nämligen
              att politiken ska verka för långsiktighet och hållbarhet.
            </seg>
            <seg n="74c86927">
              För att säkerställa ett högkvalitativt svenskt bistånd är också
              en kontinuerlig, oberoende och professionell uppföljning och utvärdering
              A och O. Sadev levde inte upp till dessa krav och har därför nu
              ersatts av en kommitté i form av en expertgrupp som ska kvalitetssäkra
              det svenska biståndet. Det är ett uppdrag som ska tas på fullaste
              allvar. Vi hoppas att denna uppföljning ska säkra kvalitet, kontinuitet
              och professionalism.
            </seg>
            <seg n="5a06d4e3">
              Herr talman! Utan att förringa utvecklingssamarbetets viktiga
              roll i Sveriges globala utvecklingssträvanden får vi inte lura
              oss att tro att det utgör en helhetslösning på världens utvecklingspolitiska
              utmaningar.
            </seg>
            <seg n="73af45e6">
              Men vi vet att nationella beslut får globala återverkningar och
              därför bidrar till att styra den globala utvecklingen i den ena
              eller i den andra riktningen. Liksom biståndspolitiken har också
              handels-, närings- och jordbrukspolitiken förmågan att skapa en
              positiv förändring globalt.
            </seg>
            <seg n="afb3ddc5">
              Detta förutsätter dock att den drivna politiken verkar till förmån
              för just en global utveckling. Ett utvecklingsperspektiv ska,
              i linje med samstämmighetspelaren PGU genomsyra alla politikområden,
              så att de drar åt samma håll och inte blir utvecklingshämmande.
              Det ska bidra till fattigdomsbekämpning.
            </seg>
            <seg n="397621fd">
              Herr talman! I detta sammanhang är krigsmaterielexporten till
              icke-demokratiska stater en praxis som, enligt vårt förmenande,
              inte gynnar en hållbar global utveckling. Det är humanitära och
              säkerhetspolitiska hänsyn, inte näringspolitiska särintressen,
              som ska utgöra grunden för svensk krigsmaterielexport.
            </seg>
            <seg n="827b7208">
              Vi kristdemokrater vill se ett demokratikriterium för svensk
              krigsmaterielexport, så att svenska vapen inte hamnar i händerna
              på regimer som använder vapenkraften för att kväsa politisk opposition,
              föda och göda väpnade konflikter och på så vis göra ofria och
              fattiga människor än mer ofria och än mer fattiga.
            </seg>
            <seg n="1a30b7ad">
              Jag är därför glad för att vi nu har fått till stånd denna parlamentariska
              kommitté som av regeringen har fått i uppdrag att till december
              2014 undersöka en skärpning av exportkontrollen gentemot icke-demokratiska
              stater.
            </seg>
            <seg n="f2066055">
              Herr talman! Vi kristdemokrater är övertygade om att en effektiv
              fattigdomsbekämpning och en verklig utveckling förutsätter att
              människors grundläggande fri- och rättigheter tillgodoses. Med
              ökad tillgång till mänskliga fri- och rättigheter minskar människors
              ekonomiska fattigdom.
            </seg>
            <seg n="ec7c8f2b">
              Ojämlikhet mellan könen är en grov kränkning av människovärdet
              som i allt väsentligt hindrar en rättvis och hållbar utveckling.
              Ju fler kvinnor som erbjuds skolgång, ju fler kvinnor som ges
              möjlighet att arbeta, desto mer gynnas samhällsekonomin. När kvinnor
              exkluderas från eller är underrepresenterade inom skolsystemet,
              på arbetsmarknaden eller i politiken minskar förutsättningarna
              för att skapa det ekonomiska välstånd som krävs för att skapa
              utveckling i olika länder. Enligt uppskattningar från Usaid skulle
              världens samlade bnp öka med i genomsnitt tre procent om tio procent
              fler flickor gick i skolan.
            </seg>
            <seg n="efceb907">
              Tvärtemot vad många hoppades på har rättigheterna för Nordafrikas
              och Mellanösterns kvinnor kraftigt inskränkts sedan den arabiska
              våren. Regionens kvinnor är alltjämt kraftigt underrepresenterade
              i politiken och i näringslivet liksom i samhället i stort. Andelen
              kvinnor i Tunisiens och Marockos regeringar har minskat, och förkärleken
              för sharialagstiftning tycks vinna mark i både Libyen och Egypten.
              Vad får detta för konsekvenser för kvinnor?
            </seg>
            <seg n="d91a45cd">
              Det förs också ett krig om kvinnors kroppar. Det handlar om barnäktenskap,
              tvångsäktenskap, könsstympning och totalförbud av abort, exempelvis
              för dem som har varit utsatta för våldtäkter. Rätten till sin
              egen kropp är hotad för alltför många flickor och kvinnor.
            </seg>
            <seg n="3c600c2a">
              Sveriges arbete för att bekämpa mödradödlighet och se till kvinnors
              sexuella och reproduktiva rättigheter är ett viktigt arbete för
              att stärka kvinnors ställning världen över. Även människor med
              en annan sexuell läggning hotas världen runt. Det är viktigt att
              vi fortsätter att hävda alla människors lika värde.
            </seg>
            <seg n="826d2ae5">
              Herr talman! Det förefaller också som om förtrycket av Egyptens
              kopter fortsätter att öka. Kinas muslimska minoritetsbefolkning
              och Turkiets syrisk-ortodoxa befolkning fortsätter att förtryckas
              med oförminskad styrka. Uppskattningsvis är det i dag 70 procent
              av världens befolkning som lever i länder där religions- och övertygelsefriheten
              är kraftigt eller mycket kraftigt begränsad. Att utsättas för
              förföljelse eller drivas på flykt på grund av sin religiösa tillhörighet
              är en mycket grov kränkning av fundamentala mänskliga fri- och
              rättigheter och hör därför inte en demokratisk rättsstat till.
            </seg>
            <seg n="4fde7208">
              Genom vårt PGU-arbete och våra satsningar måste vi fortsätta
              att motarbeta de krafter som begränsar jämställdheten och religionsfriheten.
              Vi ska i stället motverka både ojämställdhet och religionskonflikter
              för att skapa stabilitet och inkludering i våra samhällen.
            </seg>
            <seg n="9f63f96e">
              Herr talman! Utveckling handlar inte endast om att skapa en hållbar
              värld här och nu för oss. Lika mycket handlar det om skapa hållbarhet
              över generationsgränserna. Klimat- och miljöfrågorna för våra
              barns överlevnad måste tas på allvar. Det är det som vi kristdemokrater
              kallar för förvaltarskapstanken, alltså att vi måste förvalta
              vår jord för att ha någonting att lämna över till våra barn och
              kommande generation. Barns överlevnad och barns rättigheter får
              aldrig nedprioriteras utan måste vara ett centralt element i all
              politik och i alla utvecklingsfrämjande insatser. Regeringens
              särskilda satsning på millenniemålen om minskad barnadödlighet
              och om grundskoleutbildning för alla världens pojkar och flickor
              är en investering lika mycket för i dag som för framtiden.
            </seg>
            <seg n="11777a57">
              Herr talman! Det är också viktigt med en friare världshandel
              med rättvisare spelregler för att minska klyftorna i världen och
              för att vi ska se en verklig utveckling.
            </seg>
            <seg n="139c03d5">
              Vi vill att EU:s frihandels-, partnerskaps- och fiskeriavtal
              ska vara en garant för en mer välmående och mer rättvis värld.
              Genom ett ökat handelsutbyte kan vi minska fattigdomen och lyfta
              medborgare ur deras ekonomiska utsatthet. Men det är också viktigt
              att vi ställer krav på mänskliga fri- och rättigheter, god samhällsstyrning
              och klimatsmarta lösningar när vi gör dessa handelsavtal.
            </seg>
            <seg n="8105aaf5">
              För att ytterligare utvidga marknadstillträdet för de mest eftersatta
              länderna är det av stor vikt att diskussionen om Doharundans utvecklingsagenda
              fortskrider.
            </seg>
            <seg n="210eb47f">
              Svenska främjarinsatsers sociala, ekonomiska och miljömässiga
              hållbarhet måste säkerställas samtidigt som den privata sektorns
              utvecklingsfrämjande kraft inte får hämmas. Vi vill se privata
              investeringar, och vi vill se att privata företag investerar i
              utvecklingsländer. Men det måste ske på ett sätt som skapar jobb
              och skatteintäkter och bidrar till utveckling. Vi vet att både
              många företag och länder i dag tyvärr utnyttjar människor i utvecklingsländer
              och utnyttjar de olika naturresurserna. Med kapitalflykt och skatteflykt,
              korruption och ett oansvarigt företagande lyfter man inte människor
              ur fattigdom. Detta är kanske särskilt kännetecknande för Demokratiska
              republiken Kongo. De har enorma naturtillgångar och enorma möjligheter,
              men det är stor fattigdom i landet. Det är något vi måste ställa
              ledare till svars för.
            </seg>
            <seg n="01744572">
              Avslutningsvis skulle jag bara vilja säga, herr talman, att vi
              som kristdemokrater naturligtvis fortsätter att hålla det civila
              samhällets aktörer högt när det gäller global utveckling. Genom
              sin existens är civilsamhället såväl försvarare som bärare och
              förvaltare av mänskliga fri- och rättigheter. Genom sin lokala
              förankring och, ofta, sin roll som granskare av biståndet står
              civilsamhället särdeles väl rustat att bekämpa ett av de största
              hoten mot hållbar utveckling, nämligen korruption.
            </seg>
            <seg n="9ee4003b">
              Civilsamhällets roll i genomförandet av PGU till förmån för en
              mer rättvis och hållbar värld är därför given för oss kristdemokrater.
              Vår övertygelse om att verklig utveckling skapas underifrån och
              inte i första hand uppifrån mellan människor är orubblig. Det
              är någonting vi vill fortsätta att sträva efter.
            </seg>
            <seg n="7f46318a">
              Med detta sagt yrkar jag bifall till förslaget i betänkandet.
            </seg>
          </u>
          <note type="speaker" n="3f6f813d">
            Anf. 68 Statsrådet GUNILLA CARLSSON (M):
          </note>
          <u who="gunilla_carlsson_bistandsmini" xml:id="i-467b9ea09cd36b8f-0" n="718cd392">
            <seg n="b9142045">
              Herr talman! Vi träffas nu i en tid då globala utmaningar och
              kriser känns allt närmare oss. Samtidigt tror jag att vi när vi
              behandlar detta betänkande i riksdagen också ser möjligheter som
              vi bättre kan ta till vara genom att just samverka.
            </seg>
            <seg n="1001a3d3">
              Jag vill tacka för denna debatt och också lite grann för tio
              år av samarbete kring att hitta en politik för global utveckling,
              som hela tiden utvecklas, samt att vi diskuterar den på detta
              sätt. Jag tror nämligen att det behövs en ny generation som förstår
              vilket värde vi har i Sverige av att kunna diskutera denna typ
              av svåra frågeställningar gemensamt, tio år efter Globkom och
              annat som på så många sätt faktiskt påverkade både tonen och engagemanget
              i frågan om globala utmaningar i Sverige. Jag hoppas att vi kan
              fortsätta för att se och stärka den insikt PGU bygger på, nämligen
              att våra möjligheter att bidra till global utveckling stärks när
              vi agerar politiskt samstämmigt.
            </seg>
            <seg n="b2f8c689">
              Den grundläggande byggstenen inom PGU är att ett utvecklingsperspektiv
              ska integreras inom varje politikområde. Det är en god och nyttig
              tanke som ständigt ska vara vägledande för oss, men i realiteten
              är den ibland utmanande att till fullo realisera i praktiken.
              Det är också därför den behöver debatteras.
            </seg>
            <seg n="6fa1d478">
              I min roll som biståndsminister har jag emellertid en tilltro
              till att ett effektivt och resultatinriktat bistånd kan verka
              som en katalysator för och ett komplement till insatser inom andra
              politikområden. Det är kanske just därför jag är ansvarig minister
              för PGU: för att jag sitter på ett av de skarpaste verktyg regeringen
              har för att visa att Sverige har ett globalt ansvarstagande och
              engagemang. Jag vill dock hålla med om att detta är både bra och
              dåligt, just givet att komplexiteten mellan politikområden ökar.
              Biståndets katalytiska förmåga kanske inte räcker, utan vi behöver
              se hur vi kan göra mer. Jag har i dag flera UD-medarbetare med
              mig som ska följa riksdagsarbetet och vara med på denna debatt
              för att få inspiration och kunna driva på.
            </seg>
            <seg n="1b673a7c">
              Regeringens utgångspunkt är att utveckling ytterst drivs av människors
              egen vilja och förmåga. Den enskilda individens frihet och rättigheter
              måste vara i centrum. Ansträngningarna för att bidra till just
              en rättvis och hållbar global utveckling måste därför inriktas
              på förutsättningar för den enskilda individen att ta sig ur fattigdom.
              Vi måste därför också konsekvent fråga oss om åtgärder och beslut
              svarar mot de problem, behov, prioriteringar och möjligheter till
              förändring som en fattig individ har. Det ingår i formuleringarna
              kring PGU.
            </seg>
            <seg n="63e31a5a">
              Vad har då hänt på dessa tio år? Jag vill hävda att både medvetenheten
              och kunskapen har ökat såväl i samhället i stort som, inte minst,
              inom Regeringskansliet. På Europanivå har vi inom ramen för policy
              coherence just antagit ett stort ramverk som heter Agenda for
              Change. Jag tror att det inte minst inom EU-politiken och dess
              samstämmighetsfrågor finns stora vinster att göra.
            </seg>
            <seg n="8144f95a">
              När det däremot gäller genomförandet av PGU är jag som ansvarig
              minister den första att erkänna att det finns brister, precis
              som Kenneth G Forslund påpekade. Det kan handla om svagt ägarskap
              inom delar av politiken och bristande förståelse för vad PGU betyder
              i praktiken. Ibland kanske det handlar om både och. Ibland är
              det emellertid oklart vilken inverkan nationella och internationella
              beslut ytterst har på fattiga människor och fattiga länder. Detta
              försvårar ibland möjligheterna att välja rätt väg i alla lägen.
            </seg>
            <seg n="d7e63c95">
              Samtidigt vet vi att det svenska regeringskansliets unika former
              för ärendeberedning, det vill säga att alla statsråd och politikområden
              inkluderas i relevant beslutsfattande, lämpar sig väl för samstämmighetsarbete
              och att det finns goda förutsättningar. Det räcker dock förmodligen
              inte vi når inte ända fram alla gånger.
            </seg>
            <seg n="95e57ffc">
              Slutsatserna av både våra egna överläggningar och diskussioner
              och andras bedömningar visar att förbättringar kan ske när det
              gäller samordning och samverkan inom politik för global utveckling.
              Detta har också framförts i kammaren i dag. Det är därför regeringen
              efter att ha lyssnat in denna kritik har beslutat att genomföra
              en extern utvärdering med fokus på arbetsformer och styrningen
              av politik för global utveckling inom Regeringskansliet.
            </seg>
            <seg n="92fa4663">
              Den svenska nationella politiken, som primärt riktar sig till
              Sveriges medborgare, kan ha effekter även på fattiga människor
              och länder. Detta är väl kanske mer sant i dag än någonsin tidigare.
              Världen är alltmer globaliserad och sammanflätad. PGU ställer
              krav på att politiska vägval och beslut tillfredsställer svenska
              nationella intressen men samtidigt bidrar till en rättvis och
              hållbar global utveckling. Det är ingen lätt uppgift. Det handlar,
              som det alltid gör inom politiken, om att prioritera och göra
              rimliga avvägningar utifrån den information som finns tillgänglig
              för stunden. Eftersom målbilden dessutom varierar för olika politikområden
              händer det att konflikter uppstår häremellan.
            </seg>
            <seg n="fb24025b">
              Jag tror därför att det är viktigt att vi har ett system för
              transparens, granskning och ansvarsutkrävande. Det var därför
              regeringen i den senaste PGU-skrivelsen, det vill säga den som
              debatteras i kammaren i dag, valde att fokusera på en av de sex
              utvalda globala utmaningar regeringen har identifierat. I dag
              diskuterar vi alltså ekonomiskt utanförskap. Vi har nämligen trott
              att det underlättar att i dag fokusera på och lyfta fram en utmaning
              som ett exempel på att mål- och intressekonflikter kan belysas
              mer ingående, och kanske också att debatten kan föras på ett mer
              nyanserat vis.
            </seg>
            <seg n="5361e3ee">
              Jag tror att det är nödvändigt att vi fokuserar på en sak i taget,
              givet den komplexitet som finns inom ramen för politik för global
              utveckling. Samstämmighetsproblematik är för mig alldeles för
              viktigt för att snabbt förenklas, och jag hoppas att vi nu kan
              få en ytterligare fördjupning. Jag kommer därför, herr talman,
              att fokusera lite av mitt inlägg på just vad ekonomisk tillväxt
              har för betydelse för det ekonomiska utanförskapet.
            </seg>
            <seg n="58ed0139">
              Jag tror att ekonomisk tillväxt är en grundläggande förutsättning
              för utveckling. Det är min utgångspunkt. Fattiga människor och
              fattiga länder kan dock inte alltid ta till vara den globala ekonomins
              möjligheter. Den utveckling vi de facto ser i världen är att många
              länder som tidigare var fattiga har blivit medelinkomstländer.
              Samtidigt ser vi hur inkomstskillnaderna inom väldigt många länder
              nu ökar dramatiskt och att de fattigaste grupperna inte alltid
              hänger med.
            </seg>
            <seg n="2f5f55cd">
              Som jag ser det är det inte tillväxten som är problemet, utan
              det är att fattigdomen biter sig fast i vissa grupper. Ekonomiskt
              utanförskap kan därför, tror jag, bara brytas genom strategiska,
              målmedvetna och innovativa insatser för att inkludera fattiga
              i den ursnabba utveckling som just nu sker. Det handlar primärt
              om att ställa krav på att fattiga länders egna regeringar agerar
              korrekt och konsekvent samtidigt som vi med PGU ställer krav på
              oss själva.
            </seg>
            <seg n="17240ba6">
              Egentligen handlar det om att politiken har ett självklart ansvar
              för att ställa det här till rätta men också, med vår analys av
              komplexiteten i världen, att det finns andra aktörer.
            </seg>
            <seg n="0378e53a">
              Vi kommer inte fullt ut att lyckas med politik för global utveckling
              om vi inte tar till vara det engagemang och den problemmedvetenhet
              som finns hos alla samhällets aktörer och parter både här hos
              oss och i utvecklingsländerna.
            </seg>
            <seg n="fe815419">
              Näringslivet har en betydande roll härvidlag, inte enbart så
              att företagen förmedlar kunskap och tillväxt utan de har en stor
              potential att bidra till ansvarsfull produktion där såväl respekt
              för mänskliga rättigheter som hållbarhetsfrågor kan integreras
              och tillvaratas. Svenska företag och arbetsmarknadens parter har
              en tydlig plats inom arbetet för global utveckling, inte minst
              då de har ett brett kunnande och en värdefull erfarenhet.
            </seg>
            <seg n="62ec33f6">
              Regeringen värdesätter de internationella normer och de principer
              som finns formulerade för företag inom OECD och FN, och vi anstränger
              oss för att det svenska handelsfrämjandet och den statliga ägarpolitiken
              ska ligga i linje med dessa i syfte att skapa goda trender, inte
              bara i Sverige utan framför allt ute i världen. De statliga bolagen
              ska agera föredömligt när det kommer till hållbart företagande.
              Här har regeringen höjt sina ambitioner och till exempel uppdragit
              åt de statligt ägda bolagen att senast 2013 fastställa hållbarhetsmål
              och strategier för hållbart företagande. Sverige var först i världen
              med att införa krav på de statligt ägda bolagen att årligen upprätta
              en hållbarhetsrapport i enlighet med Global Reporting Initiative,
              så kallad global rapporteringsstandard. I sådana rapporter ingår
              bland annat att beskriva de hållbarhetsutmaningar som bolagen
              möter i olika länder. Jag hoppas att det här kan bilda skola för
              det privata näringslivet. Det är ett aktuellt och praktiskt exempel
              på PGU. Naturligtvis handlar näringsliv och företagande även om
              handel och investeringar i inte minst låginkomstländer men också
              i en formidabel innovationskraft som vi behöver för att möta dagens
              utmaningar.
            </seg>
            <seg n="91379c57">
              Regeringens senaste PGU-skrivelse tar upp frågan om kapital-
              och skatteflykt. I dag finns något av en boom i företagande och
              investeringar i låg- och medelinkomstländer. Men i länder med
              svag statsförvaltning och bristande lagstiftning leder investeringarna
              och handeln inte alltid till att ekonomin som helhet tar fart
              på det sätt man hade önskat. I vissa fall strömmar kapital ut
              ur landet i stället för att återinvesteras. Skälen kan i dessa
              fall vara många och i vissa fall legitima, men långt ifrån alltid.
              Vad som är viktigt är att Sverige bilateralt och multilateralt
              stöder reformer och utveckling av statsförvaltningar, stärkt lagstiftning
              och stabilare samt mer transparenta finansiella system.
            </seg>
            <seg n="22a3aeb1">
              Regeringen arbetar dessutom fortlöpande för att det svenska skattesystemet
              och internationella standarder på skatteområdet inte bara ska
              främja rättvis konkurrens utan också se till att det inte ska
              kunna utnyttjas för skatteflykt från vare sig Sverige eller andra
              länder, inklusive låginkomstländer. Genom tydliga svenska och
              europeiska lagar och direktiv samt internationella normer vad
              gäller skatter och redovisning skapas förutsättningar för konkurrens
              på rättvisa villkor, och möjligheterna till kapital- och skatteflykt
              minskar. Regeringen stöder till exempel det förslag som nu diskuteras
              inom EU om land-för-land-rapportering som innebär större insyn
              i enskilda företags betalningar i andra länder.
            </seg>
            <seg n="1befe42d">
              Herr talman! Även tryggad livsmedelsförsörjning, som tidigare
              talare har tagit upp, är en komplex utmaning som är kopplad till
              många frågor som handlar om risk för ekonomiskt utanförskap. Där
              ingår frågor om markrättigheter, ägandeförhållanden, vatten, klimat,
              tillgång till marknader, finansiering etcetera. Brister i ägande-
              eller nyttjanderätter är en mycket viktig aspekt ur både ett fattigdoms-
              och ett jämställdhetsperspektiv. Regeringen vill se en gedigen
              tillämpning av de frivilliga riktlinjerna för ansvarsfull förvaltning
              av mark, fiske och skog som förhandlades fram inom FN. Vi deltar
              i det arbete som inletts för att ta fram principer för ansvarsfulla
              investeringar i jordbruk. Vi vet att vi behöver öka livsmedelsförsörjningen
              drastiskt i världen. Tydliga principer och riktlinjer är därför
              nödvändiga för att dessa ökade investeringar görs med hänsyn till
              fattiga människors intressen samtidigt som vi ska möta globala
              utmaningar.
            </seg>
            <seg n="7290999d">
              Herr talman! Jag är mycket tacksam för denna mycket bra debatt.
              Det är ett bra betänkande. Riksdagen hade i höstas en hearing
              om politik för global utveckling. De frågor som jag nu nämnt kommer
              vi att diskutera ännu mer fördjupat i en svarskonferens som regeringen
              anordnar den 20 mars i syfte att fördjupa arbetet med den globala
              utmaningen ekonomiskt utanförskap. Vi är väldigt glada över detta
              samarbete. På det seminariet vill vi på ett öppet och transparent
              sätt stimulera till vidare uppdaterad och kunskapsbaserad dialog
              inom dessa komplicerade frågor som knyter an till politiken för
              global utveckling, frågor som är värda att problematisera, nyansera
              och diskutera även framgent.
            </seg>
          </u>
          <note type="speaker" n="9da3f160">
            Anf. 69 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-6" n="124f0737">
            <seg n="5641ef03">
              Herr talman! Jag vill börja med att tacka biståndsministern för
              att hon deltar i debatten, i synnerhet som jag läste i nyheterna
              i går att biståndsministern befunnit sig i Afrika. Jag är väldigt
              imponerad av att du befinner dig här.
            </seg>
            <seg n="7b281bb5">
              I går kunde vi läsa i nyheterna det var där jag läste om Afrika
              att vår finansminister Anders Borg föreslår att Sverige ska minska
              sitt bistånd till olika FN-organ med upp till 10 procent, detta
              för att göra avräkningar i biståndet i förhållande till dagens
              4,4 miljarder för att täcka flyktingkostnader i Sverige. Samtidigt
              står UNHCR inför stora behov av resurser, och situationen är synnerligen
              akut. Tycker biståndsministern verkligen att det är läge att minska
              bidragen till FN-organ och de mest utsatta? Innebär den här minskningen
              även minskade resurser för UNHCR?
            </seg>
            <seg n="3b378f47">
              I Sverige räknar man med att omkostnaden för flyktingmottagning
              per person är ca 2 000 kronor per dygn, men det kan vara mer.
              Enligt UNHCR är kostnaden för att hjälpa en flykting på plats
              ungefär 7 kronor per dygn. Situationen för många flyktingar är
              akut. Det handlar om att rädda liv. För 130 kronor kan man hjälpa
              till exempel två familjer att få madrasser att sova på. För 320
              kronor kan en familj få varma filtar som skyddar mot kyla och
              vinter.
            </seg>
            <seg n="7db06664">
              Anser biståndsministern det verkligen vara en human flyktingpolitik
              att ta så stora pengar från biståndsbudgeten till att hjälpa några
              få, när alla inte ens är flyktingar utan pengarna går till asylmottagning
              generellt, i stället för att försöka rädda så många liv som möjligt
              och hjälpa så många som möjligt på plats i närområdena?
            </seg>
          </u>
          <note type="speaker" n="4c22ba12">
            Anf. 70 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-1" n="718cd392">
            <seg n="fa579ab8">
              Herr talman! Tack för noteringen! Jag var i Botswana i går och
              diskuterade globala hälsofrågor och hade möjligheter att vara
              också i Zimbabwe. Det var viktigt att jag skulle komma tillbaka
              i tid, så jag hade särskilda faciliteter för att ta mig till den
              här debatten.
            </seg>
            <seg n="f64a84b4">
              I dag registrerade UNHCR den miljonte flyktingen från Syrien.
              Vi har i dag ett tryck igen på flyktingmottagandet i Sverige som
              når nästan historiska höjder. Migrationsverket har alldeles nyligen
              uppdaterat sina tidigare prognoser och räknar med, bortsett från
              de siffror som vi baserade budgeten på i höstas, att det kanske
              kan komma upp emot ytterligare 13 000 flyktingar till Sverige.
              Totalt sett beräknar Migrationsverket att det kommer att vara
              ungefär 54 000 som söker sig hit från bland annat Somalia, Afghanistan
              och Syrien. Det innebär stora ansträngningar, ställer krav på
              vårt land, vårt flyktingmottagande och på att vi lever upp till
              våra internationella åtaganden. Vi värnar asylrätten och har en
              ambition på det här området som sträcker sig långt utöver vad
              många andra länder mäktar med, och jag är oerhört stolt över detta.
            </seg>
            <seg n="6b67bccd">
              Vi ska ställa dessa 54 000 och de kostnader det faktiskt medför
              för vi vill ha hög standard på hur vi vill ta emot dessa människor
              som flyr undan förtryck mot den miljonte flykting som i dag registrerades
              av UNHCR. Vi ska veta att till exempel grannlandet Libanon, som
              jag besökte i höstas, i dagsläget tagit emot 317 000 syrier. Jag
              tycker inte att det är så mycket begärt att vi, när vi har en
              möjlighet och ett ökat tryck mot oss, tar vår del av ansvaret
              och avsätter pengar för det. Vi räknar med, och det vet riksdagen,
              att göra precis på samma sätt som vi har gjort i åratal. Det som
              är det dramatiska är att antalet ökar så markant. Det tycker jag
              att vi ska möta på samma sätt som vi alltid har gjort.
            </seg>
          </u>
          <note type="speaker" n="44370283">
            Anf. 71 JULIA KRONLID (SD) replik:
          </note>
          <u who="julia_kronlid_4ece83" xml:id="i-818543bff5be38d4-7" n="124f0737">
            <seg n="f4605c53">
              Herr talman! Det mest anmärkningsvärda som jag tycker i det här
              är att man ska minska bistånd till FN-organ för att finansiera
              detta och ta från biståndsbudgeten. Jag tycker att det är ett
              helt fel sätt att avhjälpa situationen. Det drabbar de mest utsatta.
            </seg>
            <seg n="ff2dfcd3">
              Gunilla Carlsson säger att Libanon tar emot 317 000 flyktingar.
              Ja, då behöver vi ge dem stöd och hjälp för att hantera det. 13
              000 är då ganska lite och tyder på att de flesta flyktingar inte
              har möjlighet att ta sig så långt som till Sverige. De allra flesta
              flyktingar befinner sig kvar i närområdet, och det är där de största
              resurserna behöver läggas.
            </seg>
            <seg n="c666ae38">
              Jag undrar varför regeringen inte kan öka biståndet till UNHCR
              när de skriker efter pengar. Varför prioriterar man att göra avräkningar
              i biståndet för ökade kostnader i Sverige i stället för att lägga
              pengarna där de kan göra som mest nytta? Det är detta vi ifrågasätter.
            </seg>
            <seg n="f9d55f27">
              Jag vill också ställa en kort fråga som gäller en helt annan
              sak. Det handlar om regeringens politik när det gäller frågor
              om sexuell och reproduktiv hälsa i andra länder. Varför har man
              uppdragit åt en lobbyorganisation som RFSU att föreslå hur vi
              ska föra dialog med andra länder i dessa frågor? Jag tänker främst
              på abortfrågan där RFSU inte på något sätt är neutralt utan i
              stället driver kampanj mot i princip allt och alla som på något
              sätt försöker lyfta upp andra aspekter av abortfrågan än den liberala
              syn som RFSU står för. Tycker biståndsministern verkligen att
              detta skapar trovärdighet i dialogen med andra länder där denna
              fråga kan vara mycket etiskt laddad och där man bör visa respekt
              för att de kan ha olika utgångspunkter?
            </seg>
          </u>
          <note type="speaker" n="d5e0ce16">
            Anf. 72 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-2" n="718cd392">
            <seg n="265fc2f6">
              Herr talman! Vi gör både och via den svenska biståndsbudgeten.
              I dag diskuterar vi politiken för global utveckling. Nu har vi
              en flyktingavräkningsdiskussion. Jag tar den gärna eftersom jag
              tycker att det är viktigt.
            </seg>
            <seg n="1d3f8009">
              Precis som jag sade har vi nu en tid av stora globala utmaningar
              och kriser. De kommer allt närmare oss. Ingen skulle vara lyckligare
              än jag om vi inte behövde använda så mycket pengar inom ramen
              för biståndet för humanitärt stöd för att lindra omedelbar nöd
              och hindra död. Men nu har vi en sådan situation.
            </seg>
            <seg n="dc3f1e49">
              Vi har investeringar på biståndet. Vi är en av UNHCR:s största
              givare. När det gäller krisen i Syrien tror jag att vi rent av
              är det största bilaterala landet det kanske finns något annat
              land också som ställer resurser till förfogande i närområdet eftersom
              vi tror att det är det mest humana sättet. När vi pratar om en
              miljon flyktingar utanför registrerade av UNHCR ska vi inte glömma
              att det inte är någonting jämfört med de människor som också lider
              inne i landet där vi har tillträdesbrist och säkerhetsproblem.
            </seg>
            <seg n="cc65da44">
              Det här är en gigantisk utmaning för FN-organen. Vi tänker naturligtvis
              stå solidariska med dem. Vi är FN-organens största tillskyndare
              för att vi ska ha ett samlat, bra och effektivt system. Vi är
              en av de största finansiärerna. Att vi nu avräknar kostnader för
              mottagandet av flyktingar i Sverige, som i ökad grad söker sig
              hit på grund av oron i världen, innebär inte att vi därmed tar
              bort pengar när det gäller att möta människor där det behövs.
              Vi har anslagit 5 miljarder kronor i budgeten till bland annat
              humanitärt bistånd. Dessa pengar går inte minst till att rätta
              till situationer på grund av flyktingproblematik och annat.
            </seg>
            <seg n="78a51891">
              Jag vill också säga något kort om RFSU och vårt samarbete. Det
              arbete som gjordes ligger inom ramen för Regeringskansliets arbete.
              Vi har den erfarenheten att det är bra att jobba med organisationer
              i civilsamhället som har kompetens och kunskap. Den typen av aktiviteter
              som vi har genomfört för att lyfta SRHR-frågorna och få våra ambassader
              och ambassadörer att jobba konsekvent med detta har skett inom
              den breda uppslutning som finns i Sveriges riksdag. Det handlar
              inte minst om att ha en bra syn på hur vi ska stärka kvinnors
              och flickors rättigheter.
            </seg>
          </u>
          <note type="speaker" n="893ffff4">
            Anf. 73 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-8150c9729a02ae36-4" n="30a6d1c6">
            <seg n="b28ffe11">
              Herr talman! Jag vill börja med att tacka biståndsministern som
              kommer hit och debatterar det här med oss. Jag tycker att det
              är bra att biståndsministern oftast är med i våra debatter. Jag
              vill också erbjuda mig själv som vapendragare till biståndsministern
              i kampen för att övriga ministrar också ska anpassa sig och arbeta
              efter PGU:s principer och inte minst i kampen mot Anders Borg
              som hela tiden vill plocka ur biståndets kassa till olika ändamål.
            </seg>
            <seg n="94123f76">
              I mitt tidigare inlägg tog jag också upp att vi är kritiska till
              de avräkningar som görs för flyktingmottagande i Sverige. Grunden
              är en annan än den som Julia Kronlid tog upp alldeles nyss. Vi
              tycker att det är oerhört viktigt att UNHCR får medel för att
              hjälpa flyktingar i närområdet. Det råder det inget tvivel om.
              Men det här handlar om väldigt mycket pengar, vi menar att det
              viktiga är att man faktiskt försöker förebygga fattigdom och konflikter.
              Biståndet ska användas där det gör mest nytta.
            </seg>
            <seg n="350c63d9">
              Vi ska se till att den ofrivilliga migrationen blir så liten
              som möjligt. De flesta människor vill faktiskt bo kvar hemma.
              Så är det. Det vill de flesta av oss också göra. Vi vill i alla
              fall inte tvingas i väg.
            </seg>
            <seg n="000045ec">
              Nu när jag precis har kommit hem från Latinamerika vill jag fråga
              ministern om den utfasning som vi fick läsa om och som beror på
              att de är medelinkomstländer. Men precis som ministern säger är
              det inte rättvist fördelat i landet. De länder vi fick höra om
              var Guatemala, Irak, Bolivia och Colombia. Som jag också sade
              handlar det inte bara om att pengarna försvinner, utan den internationella
              närvaron försvinner också. Jag skulle vilja höra om regeringen
              har diskuterat Sidas förslag vidare. Och vad har man i så fall
              landat i?
            </seg>
          </u>
          <note type="speaker" n="a1c443be">
            Anf. 74 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-3" n="718cd392">
            <seg n="6b5bf725">
              Herr talman! Tack, Bodil Ceballos! Jag tycker att utrikesutskottet
              hanterar den här typen av frågor seriöst. Det är mycket roligt
              att vi har kunnat ha det här bra samarbetet under åren om just
              politik för global utveckling.
            </seg>
            <seg n="e85a6144">
              Låt mig klargöra att det inte är någon som nallar ur biståndets
              kassa. Den här regeringen har en ordning för hur vi fördelar skattebetalarnas
              pengar. Det är Anders Borg som finansminister som ansvarar för
              att det sker på ett korrekt sätt. Vi följer de modeller och de
              avräkningssystem som vi alltid har haft. Vi rapporterar till Dac.
              Vi är transparenta med vad vi gör och varför. Det här handlar
              inte om att på något sätt försöka sno pengar från biståndet utan
              snarare om att se till att vi har trygga och pålitliga system
              som gör att vi kan ha långsiktighet och vara ansvarstagande. Det
              kanske är tack vare Anders Borg som biståndsbudgeten har höjts
              år för år eftersom vi har haft tillväxt i det här landet. Det
              handlar inte om något enskilt statsråd, utan det är regeringen
              som har ett samlat ansvar för detta. Alliansregeringen har hela
              tiden levt upp till enprocentsmålet och använt de OECD- och Dacriktlinjer
              som finns på det här området.
            </seg>
            <seg n="db354e35">
              Däremot har vi nu dramatiska höjningar av beräkningarna från
              Migrationsverket som ställer till problem för oss. Så är det.
              Vi kan alla här tillsammans, som ett fredsälskande Sverige, konstatera
              att krig och konflikter fortfarande är några av de allra största
              fattigdomsorsakerna i världen. Ingen hade, som jag sade tidigare,
              varit gladare än jag om vi hade sluppit att lägga så mycket pengar
              på just humanitärt bistånd och i stället hade kunnat jobba mer
              förebyggande och ännu mer för att människor själva kan ta sig
              ur fattigdom och kunna leva i fred och säkerhet.
            </seg>
            <seg n="80956083">
              Jag ber att få återkomma till Sidas budgetunderlag vid tillfälle.
              Det är Sidas styrelse som själva, utifrån befintliga resurser
              och tydlig styrning, drar slutsatser. Vi har fått ett gediget
              budgetunderlag nu som regeringen behöver ta ställning till. Men
              utifrån myndighetens perspektiv gör man denna betraktelse att
              om vi ska ha bäst träffsäkerhet det finns argumentation har man
              en återkoppling till regeringen givet att Sida inte heller har
              hur mycket resurser som helst att spela med. Jag förmodar att
              de vill fördjupa sig i vissa länder och i vissa fattigdomssituationer.
              Därför har de lämnat ett budgetunderlag till regeringen som vi
              nu har att ta ställning till.
            </seg>
          </u>
          <note type="speaker" n="a3276af9">
            Anf. 75 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-8150c9729a02ae36-5" n="30a6d1c6">
            <seg n="10cd2942">
              Herr talman! När det gäller Dacregelverket tog jag upp i mitt
              anförande att det råder delade meningar om vad man egentligen
              får använda pengar för flyktingmottagning till. Det vore bra om
              vi en gång för alla kunde reda ut vad man får göra, vad det är
              tänkt att man ska kunna göra och vad de olika länderna faktiskt
              gör.
            </seg>
            <seg n="fed0f953">
              Det är ju sagt att den klimatskuld som vi ska betala tillbaka
              till fattigare länder ska vara additionell utöver biståndet. Vår
              biståndsram är 1 procent, men det lilla vi tar för att betala
              detta ligger ändå inom biståndet.
            </seg>
            <seg n="9b0f5cbb">
              Låt mig återkomma till Sidas förslag. Jag ser det i två delar.
              Jag var också på ambassaden, och vi diskuterade detta lite grann
              med biståndshandläggarna där. Om jag uppfattar artikeln rätt och
              det var ungefär samma sak som de hade uppfattat handlar det om
              att det kostar för mycket att förmedla biståndet etcetera. Det
              står till exempel ingenting i artikeln om att frivilligorganisationerna,
              näringslivet eller andra aktörer skulle kunna fortsätta att ge
              bistånd till landet. Jag tycker inte att det viktiga är vem som
              förmedlar biståndet i landet. Det viktiga är att det finns kvar
              och att någon gör detta. Som jag också sade handlar det inte bara
              om ekonomin, utan det handlar också om att vi faktiskt finns där,
              att vi är där och att det finns en internationell närvaro. Det
              handlar om att det finns människor från andra länder som ser vad
              som händer och som rapporterar ut det från Colombia, Guatemala
              och de övriga länderna så att frågorna uppmärksammas utanför.
              Annars har man förlorat en stor del av det arbete som vi har byggt
              upp.
            </seg>
            <seg n="450045bb">
              När det till exempel gäller Irak, med de enorma problem de har,
              tror jag att det vore förödande om det svenska biståndet försvann.
            </seg>
          </u>
          <note type="speaker" n="3e1dbab4">
            Anf. 76 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-4" n="718cd392">
            <seg n="9e4a7ffc">
              Herr talman! Tack för det påpekandet, Bodil Ceballos! Det handlar
              om att det för den fattiga människan, i vilket land som helst,
              inte spelar någon roll varifrån pengarna kommer. Det viktiga är
              att få hjälp och bli sedd. Många gånger har det svenska biståndet
              försökt inrikta sig på det gömda och det glömda, att ibland vara
              där andra inte är eller räcker till.
            </seg>
            <seg n="4048c925">
              När vi fasat ut det bilaterala biståndet i vissa länder har vi
              varit mycket måna om att de bra programmen som behöver finnas
              kvar ska bedrivas på ett ansvarsfullt och bra sätt. Då kan man
              på samma sätt säga att det inte spelar någon roll varifrån det
              svenska biståndet kanaliseras. För de fattiga människorna spelar
              det ingen roll vilket land eller vilka multilaterala parter som
              gör det. Det viktiga är att saker och ting får fortleva.
            </seg>
            <seg n="88ac8bf6">
              Vi har möjlighet att engagera oss bilateralt, multilateralt och
              genom globala program för att arbeta med olika typer av insatser
              i världen och kunna möta glömda människor som inte har en röst
              men också gömda företeelser, sådana som ingen har sett men som
              är fattigdomsfickor.
            </seg>
            <seg n="03918d3a">
              Därför är det intressant med Latinamerika, inte minst en sådan
              här dag. Där har vi sett mer av demokratisk transition och stark
              tillväxt. Många länder blir medelinkomstländer. Det händer någonting
              på den kontinenten. Därför är det viktigt att vi frågar oss var
              ansvaret nu ligger. Det ligger framför allt i dessa länders intresse
              att kunna hantera sin egen fattigdom och se till att inte få de
              enorma inkomstskillnader som vi kan se i en del länder och som
              är oroväckande. Vem har ansvaret för detta? Är det de svenska
              skattebetalarna, eller är det dessa länders regeringar? Fattigdomskartan
              ritas om i snabb takt, och det måste vi förhålla oss till.
            </seg>
            <seg n="f103d4b4">
              Jag tror att Bodil Ceballos har alldeles rätt i sin analys av
              vad som nu sker i till exempel Irak. Regeringen har inte fattat
              några som helst beslut, men frågan är var det svenska biståndet
              ska verka och vad just vi ska vara bra på. Det är en debatt som
              vi får fortsätta att föra.
            </seg>
          </u>
          <note type="speaker" n="f1e05ea5">
            Anf. 77 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-dbfaabfa56765174-0" n="3a8de9b4" next="i-6d9fcc824ce50cbb-0">
            <seg n="04c6ff31">
              Herr talman! Till att börja med vill jag instämma med dem som
              tidigare uttryckt uppskattning över att biståndsministern prioriterar
              att ta sig till den här debatten. Det tycker jag är särskilt roligt.
            </seg>
          </u>
          <note n="b35625d2">
            Sedan vill jag för ordningens skull yrka bifall till de två socialdemokratiska
            reservationerna nr 1 och nr 7.
          </note>
          <u who="kenneth_g_forslund_7d5e05" xml:id="i-6d9fcc824ce50cbb-0" n="3a8de9b4" prev="i-dbfaabfa56765174-0">
            <seg n="a347f964">
              Jag vill börja med att göra några reflexioner över det som biståndsministern
              sade i sitt anförande. När man läser OECD:s analys av det svenska
              PGU-arbetet kan man konstatera att vi får högt betyg för den svenska
              politiken generellt sett, även om det finns plumpar i protokollet.
              Jag tror att det beror på att vi har en i allmänhet ganska bra
              politik i det här landet som hänger ihop. Det finns en bred värdegemenskap
              i Sverige oavsett om vi har en moderatledd eller en socialdemokratiskt
              ledd regering. För utomstående, ju längre bort i världen vi kommer,
              är det ofta svårt att se skillnad på socialdemokratisk och borgerlig
              politik. Den framstår som ganska socialdemokratisk, och det har
              kanske varit en bärande idé i Moderaternas framtoning de senaste
              åren, vad vet jag.
            </seg>
            <seg n="ac7e1e72">
              Det som saknas är det strategiska PGU-arbetet, och det är det
              som jag, upprepat, efterlyser i olika diskussioner. Gunilla Carlsson
              pekar själv på att hon sitter på ett av de skarpaste verktygen.
              Använd det verktyget. Du har, Gunilla Carlsson, riksdagens medgivande
              att göra det. Du pekar också på hur fattigdomen biter sig fast
              trots att fler länder är medelinkomstländer. Ja, det behövs fördelningspolitik,
              och det kan vi faktiskt stimulera med hjälp av vårt bistånd.
            </seg>
            <seg n="a9aac334">
              Jag har avslutningsvis en fråga till Gunilla Carlsson. Kommer
              du att inrätta en mekanism för samordning och intern medling i
              Regeringskansliet, alltså den samordningsfunktion som vi socialdemokrater
              föreslagit i våra motioner och i vår reservation?
            </seg>
          </u>
          <note type="speaker" n="26fcfe75">
            Anf. 78 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-5" n="718cd392">
            <seg n="4665001d">
              Herr talman! Tack för erkännandet och påminnelsen om det som
              vi brukar kalla för svensk värdegemenskap i ett Sverige som också
              förändras i snabb takt givet hur världen ser ut. Där har vi, inte
              minst i Norden skulle man rent av kunna säga, vissa gemensamma
              erfarenheter och därmed värderingar som vi sätter högt. Det är
              värderingar kring öppenhet, solidaritet, entreprenörskap och frihet.
              Dessutom har vi lärt oss att internationellt engagemang måste
              ta sin utgångspunkt i att vi vårdar det och ser att samverkan
              ger styrka. Det är ingenting som Socialdemokraterna har monopol
              på, utan jag skulle vilja hävda att de är genuint svenska kärnkänslor
              som väcker respekt i omvärlden och också gör det rätt så lätt
              att samarbeta i många frågor, inte minst i långsiktiga frågor
              som biståndspolitiken i Sverige. Där finns en betydande samsyn,
              precis som anfördes här. Vi har också det faktum att oppositionen
              har en skyldighet att granska och erkänna att här finns goda betyg
              från OECD men även synpunkter på vad som kan göras bättre.
            </seg>
            <seg n="79bd6d46">
              Svaret på frågan om vi vill inrätta en mekanism är att vi för
              närvarande bereder ett uppdrag om att be utomstående titta på
              hur den skulle kunna se ut och ta frågan ett steg längre eftersom
              det har funnits upprepad kritik. Vi tror att man kan göra mer
              av politik för global utveckling, och nu bereder vi gemensamt
              i alliansregeringen hur en sådan utvärdering ska se ut.
            </seg>
            <seg n="5af92bbd">
              Sedan var frågan hur biståndet ska kunna fungera katalytiskt.
              En av de idéer vi har är att kräva mer resultat och ha mer närvaro
              ute i länderna. Kan vi förändra synen på hur man kan motverka
              den typen av inkomstskillnader som finns i många av de länder
              som nu växer fastän vi fortfarande ger bistånd? Där har vår idé
              varit att kunna mäta resultat av bistånd och kanske kunna göra
              det mer individnära.
            </seg>
            <seg n="aab6d1c3">
              Vi har jobbat mycket med att stärka människor som röstbärare
              så att de genom ett starkt civilsamhällesengagemang ska kunna
              utkräva ansvar av sina egna regeringar. Möjligtvis skulle man
              behöva göra mer på det området för att kunna jobba ytterligare
              med socialförsäkringssystem och annat. Även där håller vi på att
              utveckla. Det svenska biståndet förändras och moderniseras hela
              tiden.
            </seg>
          </u>
          <note type="speaker" n="9038de44">
            Anf. 79 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-bf1af618c890d9bc-1" n="3a8de9b4">
            <seg n="ca3c4b47">
              Herr talman! Jag vill tacka biståndsministern för svaret så här
              långt.
            </seg>
            <seg n="d706bd68">
              Jag tror att en av de viktiga grunderna för samsynen är att det
              som präglar Sverige är rationalitet. Vi har en tradition i det
              här landet, alldeles oavsett politisk ideologi, att försöka hantera
              problem, utmaningar och behov på ett rationellt sätt. Det tror
              jag gör att vi så här långt har lyckats väldigt väl med vårt PGU-arbete.
              Men jag tror att vi kan lyckas ännu bättre, och därför är det
              som biståndsministern säger om den utomstående utvärderingen bra,
              att den får ligga till grund för att bättre organisera och strukturera
              regeringens PGU-arbete. Jag välkomnar det.
            </seg>
            <seg n="25437529">
              Jag vill fråga biståndsministern hur vi ska aktivera PGU-arbetet
              och engagera hela samhället. Där tycker jag att vi har misslyckats
              under dessa tio år. Vi hade stolta planer för tio år sedan om
              hur många vi skulle dra in i det. Det har inte blivit riktigt
              så. Regeringen har gjort åtaganden vid olika biståndspolitiska
              toppmöten om att inkludera och samarbeta med det civila samhället.
              Hur tänker biståndsministern involvera och engagera svenska civilsamhällesorganisationer
              i det fortsatta PGU-arbetet?
            </seg>
            <seg n="3ea3aaf9">
              Jag vill återigen reflektera över en av de saker som biståndsministern
              sade i sitt anförande, nämligen att arbetsmarknadens parter spelar
              en viktig roll i PGU-arbetet. Ja, men var finns dialogen med arbetsmarknadens
              parter om hur de ska kunna spela den rollen? Hur ska svenska staten,
              regeringen och riksdagen, och arbetsmarknadens parter kunna samarbeta
              för att åstadkomma resultat ute i världen? Parterna uttrycker
              själva att de saknar den dialogen. Har de något att se fram emot,
              Gunilla Carlsson?
            </seg>
          </u>
          <note type="speaker" n="dd4f6410">
            Anf. 80 Statsrådet GUNILLA CARLSSON (M) replik:
          </note>
          <u who="gunilla_carlsson_bistandsmini" xml:id="i-467b9ea09cd36b8f-6" n="718cd392">
            <seg n="40a13666">
              Herr talman! Att vi är rationella tror jag handlar om att Sverige,
              och riksdagen och regeringen, vill ha kunskap. Vi litar mycket
              på vetenskap, på kunskap. Vi vill veta vad som fungerar och inte.
              Vi medger när vi ibland känner att vi famlar, och då vill vi veta
              mer om hur något fungerar. Därav kommer kravet på att nu hitta
              en mekanism för att bättre kunna arbeta strukturerat med PGU,
              vilket vi alltså ska titta på.
            </seg>
            <seg n="dbdead09">
              Glöm inte heller att alliansregeringen sedan den tillträdde har
              valt att fokusera på sex utmaningar för att fördjupa sig i dem
              och kunna bli duktigare på att hantera information så att vi vet
              vad vi vill angripa. Om vi arbetar så brett som vi gjorde tidigare
              blir det kanske inte lika operativt.
            </seg>
            <seg n="1092cacf">
              Det handlar om metodik men också om hur vi ska få in mer kunskap.
              Med kunskap tror jag också följer engagemang och fler aktörer.
              Här blir det väldigt lite om man bara säger: Vi ska ha en konferens.
            </seg>
            <seg n="f5fc57ef">
              Det var därför jag var glad för den hearing som riksdagen själv
              hade, och nu har vi en konferens. Jag tror att det är dags att
              göra lite av den nystarten och omtändningen, helst gemensamt.
              Det gäller att se: Vad är det som saknas, och vad är det mer som
              skulle kunna göras?
            </seg>
            <seg n="66d78d14">
              Vi vill göra den övningen nu på vårkanten. I takt med att fler
              får komma till tals kan vi hitta ytterligare fickor kring vad
              som skulle kunna bli bättre. Glöm heller inte att riksdagens granskning
              och detta betänkande också har sin betydelse i Regeringskansliet.
              Det är vad jag antydde när jag hade flera medarbetare med mig
              i dag.
            </seg>
            <seg n="0741aeae">
              Vad gäller näringslivet nämner jag arbetsmarknadens parter. När
              jag talar om näringslivet inkluderar det dem. Många tror att man
              då menar bara företagen.
            </seg>
            <seg n="7e10db6c">
              Här finns det en väldig förmåga att inte bara hjälpa till med
              det klassiska med röstbärandet och ansvarsutkrävandet. Om vi har
              mer av transparens kan det hjälpa oss med fakta i olika utvecklingsländer.
              Det gäller både i det klassiska biståndet och hur vi jobbar i
              utvecklingspolitiken.
            </seg>
            <seg n="6a41b106">
              Jag ser gärna fler möten. Varför inte en konferens? Men jag tror
              också att vi måste ytterligare skärpa verktygen för att leva upp
              till de förväntningar som finns på en PGU som fungerar ännu bättre.
            </seg>
          </u>
          <note type="speaker" n="b25d2563">
            Anf. 81 DÉSIRÉE LILJEVALL (S):
          </note>
          <u who="desiree_liljevall_d1fbfb" xml:id="i-f49cc453f6f4560d-0" n="9aab28c9">
            <seg n="d68baf40">
              Herr talman! Vi har hittat de fem bästa klippen från meteoritnedslaget
              i Ryssland, skriver svenska National Geographic stolt på sin hemsida
              och länkar till flera filmer av meteoriten.
            </seg>
            <seg n="0f2ab866">
              De häpnadsväckande bilderna är tagna med privata bilkameror,
              så kallade dash cams, som många ryssar har installerat i sina
              bilar för att skydda sig mot korrupta trafikpoliser och försäkringsbedragare.
            </seg>
            <seg n="a4190dee">
              Ryssarnas dash cam-filmer spred sig som en löpeld via sociala
              medier. Vetenskapsintresserade människor över hela jordklotet
              kunde själva via sina smartphones och läsplattor bevittna meteoritregnet
              över himlavalvet.
            </seg>
            <seg n="de023e91">
              På tal om himlen: Påven deklarerade häromveckan att han skulle
              avgå. Det var en unik och oväntad händelse, en sådan som bara
              sker vart 600:e år. Lika oväntat och unikt var det att han i torsdags
              tackade för kärlek och stöd genom en sista tweet på Twitter.
            </seg>
            <seg n="1b00d4cf">
              Tro det eller ej, men påven hann faktiskt twittra i nästan två
              månader innan han avgick. På påvens Twitterkonto står det i dag
              Sede Vacante, platsen är ledig. Den kommande påven ärver inte
              bara ämbetet utan också över 1,6 miljoner följare.
            </seg>
            <seg n="62b1a9c9">
              Om den nya påven kommer att twittra lika flitigt som sin företrädare
              står fortfarande skrivet i stjärnorna, eller kanske bland molnen.
              Men man behöver inte titta särskilt djupt i den globala kristallkulan
              för att förstå att kommunikationsteknikens framfart kommer att
              fortsätta i högt tempo.
            </seg>
            <seg n="5d601916">
              De färskaste siffrorna som kom i förra veckan från International
              Telecommunications Union, ITU, förutspår att det snart kommer
              att vara lika många mobila abonnemang som människor på jorden,
              och mer än hälften av dessa mobilabonnemang tecknas i Asien. Vid
              årets slut kommer 2,7 miljarder människor eller var fjärde person
              att vara uppkopplade till internet. Endast 31 procent av dessa
              lever dock i u-länderna. Men det man kan se är att utvecklingen
              går snabbt, framför allt i Afrika. Frågan är hur det ser ut om
              tio eller tjugo år.
            </seg>
            <seg n="73325a8c">
              Herr talman! Jag ville inleda med denna betraktelse eftersom
              jag tycker att det i allt väsentligt är en mycket positiv utveckling.
              Det är en utveckling som kommer att göra det svårare att gömma
              undan de enorma problem som uppstår när vi överförbrukar våra
              resurser och missbrukar vår miljö. Den digitala kommunikationstekniken
              är en del av lösningen på vår tids största utmaning, en lyckosam
              global utveckling.
            </seg>
            <seg n="f06e1759">
              Den del av den globala utvecklingen som kanske får mest uppmärksamhet
              är klimatförändringarna. Den globala medeltemperaturen har under
              de senaste hundra åren ökat med drygt 0,7 grader. I klimatsammanhang
              är det en stor förändring, men det väntas gå ännu fortare.
            </seg>
            <seg n="cd304717">
              Världsbanken kom för några månader sedan med en rapport som varnade
              för att jordens klimat håller på att bli fyra grader varmare.
              Det är dubbelt så mycket som de två grader många länder tidigare
              enats om var en möjlig höjning av temperaturen, och det redan
              om 50 år.
            </seg>
            <seg n="a1750d9a">
              Världsbankens chef, Jim Yong Kim, höjde ett varningens finger,
              och sade: Det är mycket, mycket ont om tid. Han menade att det
              enda sättet att tvinga fram en förändring är genom att chockera,
              och chockera är just vad rapporten gjorde.
            </seg>
            <seg n="7f0fa0cf">
              En temperaturhöjning med fyra grader är den största som jorden
              upplevt på 20 miljoner år, och det får förödande konsekvenser
              för livet och människorna på jorden. Fattiga som bor längs världens
              kuststäder kan stå inför en dubbel katastrof. Dels blir skördarna
              sämre så att de inte kan odla eller få fram sin egen mat, dels
              blir många kuster översvämmade så att de tvingas därifrån som
              klimatflyktingar.
            </seg>
            <seg n="01177e73">
              Dessutom innebär ett fyra grader varmare klimat att värmeböljor
              med höga dödstal blir vanligare. Internationella erfarenheter
              visar att dödligheten ökar redan vid en dygnsmedeltemperatur på
              mer än 22 grader under två dygn. Forskare vid SMHI har beräknat
              att extremt varma tillfällen kommer att bli vanligare i framtiden
              även i Sverige. Värmeböljor som tidigare har inträffat vart tjugonde
              år kommer att inträffa vart tredje till femte år.
            </seg>
            <seg n="5fa19741">
              Herr talman! I dag lever 7,1 miljarder människor på jorden. År
              2030 beräknas jordens befolkning bestå av 8,3 miljarder individer.
              Efterfrågan på mat kommer att bli stor. Enligt forskarna vid National
              Intelligence Council kommer den att öka med 35 procent till år
              2030. Redan i dag lägger sig 1 miljard människor hungriga varje
              kväll.
            </seg>
            <seg n="a9a23311">
              Det hjälps inte upp av ett försämrat klimat. Snarare blir produktionen
              förstörd av omfattande väderstörningar. Odugliga skördar på grund
              av dåligt väder och torka driver upp matpriserna. Många länder
              kommer förmodligen inte att ha tillräckliga resurser för att försörja
              sig själva med mat i framtiden utan kommer att behöva hjälp utifrån,
              bland annat från Sverige.
            </seg>
            <seg n="7c9e9795">
              Det kommer också att råda brist på rent vatten. Enligt OECD:s
              beräkningar kommer nästan hälften av världens befolkning 4 miljarder
              människor att leva i områden där vatten är en bristvara om 20
              år. Tillgången till rent vatten är som vi vet en vanlig bakomliggande
              anledning till konflikter mellan länder, som till exempel mellan
              Indien och Pakistan.
            </seg>
            <seg n="8897c4f0">
              Där har vi en svår nöt att knäcka. Men vi vet att användningen
              av ny teknik kommer att vara en avgörande faktor för att det ska
              lyckas. Sverige, som ligger i den högteknologiska klungan, skulle
              kunna hjälpa till.
            </seg>
            <seg n="32a50434">
              Ett sätt är att bidra till ett mer effektivt jordbruk i Afrika.
              Många afrikanska länder brottas med ogynnsamma miljöer i kombination
              med en haltande infrastruktur. Det gör det svårt att frakta utsäde
              och gödningsmedel mellan inlandshamnar och jordbruken. Med tekniska
              innovationer, och borttagande av handelshinder mellan de afrikanska
              länderna, skulle mycket vara vunnet.
            </seg>
            <seg n="826d3d96">
              Även Kina och Indien har stora utmaningar framför sig. Jorden
              är dålig och utarmad. Klimatförändringar, och i övrigt ogynnsamma
              miljöer, tvingar folk till städerna, som växer lavinartat. Megastäderna
              tar i sin tur jordbruksmark i anspråk när de breder ut sig.
            </seg>
            <seg n="865452a6">
              Om dessa två framtida jätteekonomier inte kommer på fötter och
              arbetar för en större självförsörjning de närmaste tio åren kommer
              det sannolikt att innebära att de måste importera mycket vatten
              och mat i framtiden.
            </seg>
            <seg n="929476e0">
              Här skulle svenska tekniska innovationer kunna komma till nytta
              om vi kan enas om att prioritera denna fråga högt. För det är
              det som det handlar om att prioritera och fokusera på den verkliga
              utmaning vi står inför. En hållbar global utveckling är inte bara
              avgörande för våra levnadsbetingelser; om vi inte klarar att hushålla
              bättre och att med teknikens hjälp effektivisera vår resursanvändning
              kommer vi i en nära framtid att se mer och mer av kamp och konflikter
              om allt knappare tillgångar. Men då, herr talman, är det för sent.
            </seg>
            <seg n="69e5a42d">
              Jag vill avsluta med att understryka bifallet till reservationerna
              1 och 7.
            </seg>
          </u>
          <note type="speaker" n="0090fd34">
            Anf. 82 ULRIK NILSSON (M):
          </note>
          <u who="ulrik_nilsson_41b251" xml:id="i-4d20a146e5c082eb-9" n="e46c87cf">
            <seg n="1711be3b">
              Herr talman! Vi har varit några gånger i Afrika i den här debatten.
              Jag var också med på den resa till Zambia för ungefär en månad
              sedan som Kerstin Lundgren relaterade till tidigare.
            </seg>
            <seg n="82947505">
              Där stod vi på ett fält där man hade fått bistånd och hjälp att
              använda utsäde. Majsen var därför väsentligt högre på denna bondes
              tre hektar än på grannens. Men det som gjorde intryck var egentligen
              inte hjälpen att få bättre skörd. Det som gjorde intryck var när
              bonden tog fram sin mobiltelefon och sade: På denna får jag ett
              sms varje morgon från Zambia Farmers Growers Association som säger
              att nu är världsmarknadspriset på majs så här högt. Därmed kan
              inte längre uppköparen från Lusaka lura bonden på priserna. Därmed
              får han en ingång till att börja värdera vad han ska odla nästa
              gång baserat på hur världsmarknaden ser ut.
            </seg>
            <seg n="8af468e0">
              Tydligare än denna bondes utsaga där på fältet kan det knappast
              uttryckas detta att vi nu har kommit i en situation där bistånd
              möter globalisering och där utveckling i länderna, handel och
              gemensam utveckling länkar till varandra. Detta är en av de utmaningar
              vi står inför.
            </seg>
            <seg n="e98d1782">
              Om vi ser det från ländernas sida kan vi ha ekonomisk kris i
              Europa för tillfället, men vi har en tillväxt på 7 procent i Zambia.
              Det är ungefär samma siffror i Uganda och i andra delar av Afrika.
              Världen går alltså inte riktigt i fas. Den rör sig i olika faser
              på olika ställen. Med denna bild är det såklart mer en tidsfråga
              när vi kommer att se att en stor del av den ekonomiska tyngdpunkten
              på vår glob flyttas till andra ställen än vad vi är vana vid detta
              utan att för den sakens skull säga att man överallt är rik. Men
              vi måste förhålla oss på ett annat sätt till detta. Med det ekonomiska
              inflytandet måste också på något sätt politiskt inflytande följa.
            </seg>
            <seg n="cb2b8a17">
              Om vi ser på globaliseringen, som i hög grad är drivkraften för
              detta, handlar det om fri rörlighet för information, fri rörlighet
              för ekonomi och fri rörlighet för människor. Allt detta har stora
              positiva värden; det tror jag att vi alla har upplevt på olika
              sätt. Det är positivt att vi kan röra oss.
            </seg>
            <seg n="89ac8648">
              Men det är klart att det också finns problem. Problemen är ofta
              förknippade med att politiken är nationell. Om man talar om kapitalflykt
              kan vi göra en moralisk utsaga om att det är fruktansvärt att
              det sker. Men det primära ansvaret för att beskatta verksamheterna
              i de länder där de bedrivs måste ligga på den stat där verksamheterna
              bedrivs. Vårt stöd kanske då snarare ska handla om att bygga upp
              system, hjälpa till med skattmasar och vad det kan vara än att
              vi nu börjar föra diskussioner om den moraliska skulden.
            </seg>
            <seg n="668ebd10">
              Herr talman! Jag tror att vi bör fundera på hur vi tar nästa
              steg när vi ser på politiken för global utveckling. Hur ska vi
              nu ta nästa steg mot att stödja utvecklingen mot handel?
            </seg>
            <seg n="c233ede9">
              Vi har haft de så kallade millenniemålen. De har varit framgångsrika
              i så måtto att de har satt fokus inte bara på resultat utan också
              på att det krävs institutioner och system för att stödja utvecklingen
              av länderna. Man har beskrivit för staterna att de måste ta tag
              i denna fråga.
            </seg>
            <seg n="887dadbb">
              Därför tycker jag att när vi så småningom ska förnya millenniemålen
              bör vi ställa oss frågor om vilka nyckelområden det ska handla
              om nästa gång. Vilka nyckelfaktorer ska vi lägga till så att vi
              får en utveckling av stabila finanser, rättssäkerhet och juridiskt
              hållbara system? Det ska vara system som gynnar den utveckling
              i riktning mot handelspartner som vi måste se för att vi inte
              ska tappa i samarbete.
            </seg>
            <seg n="870e381c">
              Herr talman! Jag ska inte bli mer långrandig än så. Jag vill
              bara utmana till att hitta vägar för att hantera den tillvaro
              där utveckling och handel måste stå i samklang med varandra.
            </seg>
          </u>
          <note n="dc8e096e">
            Med detta yrkar jag bifall till utskottets förslag i betänkandet
            och avslag på de reservationer som finns.
          </note>
          <note type="speaker" n="7bb52cee">
            Anf. 83 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-0c98cc7ea07079b2-0" n="d1661555">
            <seg n="1dfd7458">
              Herr talman! I början av 1900-talet var dödligheten hos mödrar
              och barn i Sverige stor. Ungefär 300 gravida per 100 000 dog av
              komplikationer kopplade till graviditet, och även en stor andel
              av de nyfödda barnen fick sätta livet till. Under andra hälften
              av 1900-talet har utvecklingen gått med raketfart, och i dag dör
              väldigt få kvinnor och barn i samband med graviditet och förlossning
              i vårt land.
            </seg>
            <seg n="92769774">
              Sverige har gynnats av en god utveckling, och vi fick tidigt
              tillgång till utbildade barnsköterskor. Men tyvärr ser inte verkligheten
              ut så överallt i världen. I många länder i Afrika söder om Sahara
              dör dubbelt så många kvinnor av komplikationer i samband med graviditet
              som i Sverige för 100 år sedan. I delar av Asien och Latinamerika
              är siffran lägre, men fortfarande är det många kvinnor och barn
              som dör i onödan av komplikationer som vi skulle kunna göra någonting
              åt.
            </seg>
            <seg n="68526200">
              För varje kvinna som dör räknar man dessutom med att det är många
              som får komplikationer som leder till kortvariga eller långvariga
              sjukdomar på grund av graviditeten. En viktig orsak till mödradödlighet
              är att kvinnor inte har tillgång till mödrahälsovård under graviditet.
              Den största faktorn är att de inte heller har tillgång till säkra
              förlossningar.
            </seg>
            <seg n="8b1a2452">
              Herr talman! Jag kom hem i morse efter en intensiv och spännande
              resa tillsammans med vår biståndsminister Gunilla Carlsson. Vi
              har besökt Zimbabwe och Botswana. Jag var i exakt 22 timmar i
              Zimbabwe. Vårt huvudsyfte var att vara med på ett högnivåmöte
              för att diskutera hälsa inför millenniemålen post-2015. Men det
              som slog mig, och det som var starkast, var att det är så otroligt
              stor skillnad mellan de två grannländerna Zimbabwe och Botswana.
              Den största skillnaden är att Botswana har demokratiska institutioner,
              vilket helt saknas i Zimbabwe. Zimbabwe går mot trenden bland
              Afrikas länder som ligger söder om Sahara. Mödradödligheten är
              hög. Den är betydligt lägre i Botswana. Om Botswana måste man
              tyvärr säga att det är många kvinnor som är hivpositiva när de
              blir gravida. FN-organet UNDP har satsat stora medel på utbildning
              av barnmorskor, och de erbjuder gravida kvinnor förlossningsstöd
              strax före förlossning för att undvika mödradödlighet.
            </seg>
            <seg n="890e92c3">
              I Zimbabwe har EU gått in med stort stöd för att stärka utbildningen
              av barnmorskor. Man har även ett utbytesprogram för barnmorskor
              för att öka kompetensen. Detta är någonting som man har gjort
              i stora delar av Afrika och Indien man satsar på att utbilda barnmorskor.
              Det är någonting som jag tycker är positivt.
            </seg>
            <seg n="0a409e49">
              Ökad jämställdhet och sexuell och reproduktiv hälsa och rättigheter
              är nyckelfaktorer för att vi ska minska mödradödligheten i världen.
              Mäns ansvar är en annan nödvändig beståndsdel för att minska antalet
              kvinnor som dör i samband med graviditet, förlossning och osäkra
              aborter.
            </seg>
            <seg n="c562f2ce">
              Därför är jag glad över att stå här i dag som en del av en riksdag
              som anslår över 38 miljarder kronor i bistånd i år.
            </seg>
            <seg n="0ecba78f">
              Jag är glad över att vi har en regering som ger särskilt stöd
              till bland annat millenniemål 4 och 5 om minskad barnadödlighet
              och förbättrad mödrahälsa. Jag är även glad och stolt över att
              jag var i Indien för några veckor sedan och då kunde konstatera
              att Sida är väldigt duktigt på att stötta utbildning för barnmorskor
              i det landet.
            </seg>
            <seg n="a172ccd0">
              Som med så många andra frågor som rör kvinnor och deras rätt
              till sin egen kropp handlar detta om makt. Det finns berättelser
              om kvinnor i Afrika som dör genom förblödning på grund av att
              de inte hinner till sjukhus i tid för att deras män inte är hemma,
              och de får inte gå utanför sitt hus. Och även om de skulle få
              gå utanför sitt hus har de ändå inga pengar för att ta sig till
              närmaste sjukvårdsinrättning.
            </seg>
            <seg n="04ea9f71">
              Jag skulle vilja avsluta med det som både Désirée Liljevall och
              Ulrik Nilsson har sagt i talarstolen om vår tekniska utveckling
              och det som är så positivt. I Tanzania är mödravården gratis,
              men man har inga pengar för att resa. Däremot kan man om det uppstår
              komplikationer skicka meddelande via sms om att en kvinna är på
              väg till närmaste vårdinrättning. Då får hon ersättning för den
              resa hon ska göra för att ta sig dit.
            </seg>
            <seg n="54e168b1">
              I Rwanda används mobiltelefoner för att tillkalla akutsjukvård
              och på så sätt undvika många kvinnors och barns onödiga lidande.
              I Mali används mobiltelefoner för att skicka viktig information
              till nationella databaser om reproduktiv hälsa.
            </seg>
            <seg n="c4ccb69d">
              Detta är bara några exempel på hur Sverige framgångsrikt tillsammans
              med andra länder och organisationer bedriver kampen mot mödradödlighet
              runt om i världen. Med gemensamma krafter tycker jag att vi kan
              förpassa mödradödlighet till historiens sophög tillsammans med
              smittkoppor och andra gissel för mänskligheten.
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="a412185d">
            8 § Nordisk konvention om social trygghet
          </note>
          <note n="0e453e94">
            Föredrogs
          </note>
          <note n="10458590">
            Tredje vice talmannen konstaterade att ingen talare var anmäld.
          </note>
          <note n="c293239c">
            9 § Upphovsrätt och handlingsoffentlighet
          </note>
          <note n="0e453e94">
            Föredrogs
          </note>
          <note n="10458590">
            Tredje vice talmannen konstaterade att ingen talare var anmäld.
          </note>
          <note n="c0fe500d">
            10 § Fördraget om stabilitet, samordning och styrning inom Ekonomiska
            och monetära unionen
          </note>
          <note n="0e453e94">
            Föredrogs
          </note>
          <note type="speaker" n="49fbb8d8">
            Anf. 84 SVEN-OLOF SÄLLSTRÖM (SD):
          </note>
          <note n="30aaec2c">
            Herr talman! Låt mig börja med att yrka bifall till reservationerna
            2 och 4.
          </note>
          <u who="sven-olof_sallstrom_2f04ec" xml:id="i-f52b931b2cd91ce3-0" n="ac1000b6">
            <seg n="22e0a002">
              Den 13 november 1994 hölls folkomröstningen om ett svenskt medlemskap
              i EU. Av de röstberättigade deltog över 83 procent i folkomröstningen,
              och 52,3 procent röstade då ja till ett svenskt EU-medlemskap.
              Det väljarna då sade ja till var det avtal som då hade förhandlats
              fram mellan EU:s medlemsstater och Sverige ett avtal som man då
              sade var ett mellanstatligt samarbete mellan fria nationalstater.
              Efter det svenska EU-inträdet har detta avtal genom nya fördrag
              omförhandlats till oigenkännlighet. Denna förändring har relativt
              obemärkt gått folkopinionen förbi.
            </seg>
            <seg n="2ab71786">
              Nya fördrag har i stort sett aldrig gjorts till heta valfrågor.
              Det har aldrig skapats någon större samhällsdebatt kring alla
              de fördrag som sakta men säkert förändrat det som sades vara ett
              mellanstatligt samarbete till alltmer överstatlig federalism ja,
              förutom vid ett enda tillfälle efter EU-inträdet då folket tillfrågades
              om ytterligare maktöverföring. Det var vid folkomröstningen om
              införandet av euron som valuta, där nejsidans övertag var hela
              13,9 procentenheter. Sverigedemokraterna tog klar ställning mot
              euron som valuta, likaså Vänsterpartiet och Miljöpartiet. På nejsidan
              återfanns också stora delar av det socialdemokratiska partiet
              samt Centerpartiet ett ställningstagande som dessa två partier
              i och med det beslut som kanske senare i dag kommer att tas i
              denna kammare på sätt och vis vänder ryggen.
            </seg>
            <seg n="8d4dca55">
              Herr talman! Man kan naturligtvis argumentera för att nuvarande
              medlemmar i eurozonen själva ska få bestämma över sina regelverk
              och över sitt samarbete. Problemet är bara att Sverige inte likt
              Storbritannien och Danmark har förhandlat fram något undantag
              när det gäller euron som valuta. Det finns också krafter, inte
              minst i den här kammaren, som arbetar för att överföra än mer
              makt från Sverige och det svenska folket till byråkraterna och
              juristerna inom EU-systemet.
            </seg>
            <seg n="293fecba">
              Det regelverk som nu troligtvis kommer att godkännas av majoriteten
              kan, om olyckan är framme, också i framtiden gälla Sverige. Därför
              har vi reserverat oss inte bara mot ett godkännande av fördraget
              utan också för att regeringen ska förhandla fram ett juridiskt
              bindande undantag från att införa euron som Sveriges valuta ett
              undantag som både Danmark och Storbritannien har i dag.
            </seg>
            <seg n="94871c84">
              För oss sverigedemokrater är en självständig finanspolitik och
              en självständig penningpolitik en självklarhet för en självständig
              och fri nationalstat. Jag kan också lova att vi sverigedemokrater
              kommer att ta med oss denna fråga och andra frågor om maktöverföring
              till ett mer federalt EU in i EU-valrörelsen 2014. Vi kommer inte
              att begränsa oss till att i den valrörelsen prata om lågenergilampor
              och fiskekvoter. Vi kommer i såväl EU-valet som riksdagsvalet
              senare det året att göra den alltmer utbredda federalismen inom
              EU till en huvudfråga.
            </seg>
            <seg n="ec254e64">
              Herr talman! Jag tänkte inte göra mitt anförande alltför långdraget.
              Vi har ytterligare en talare från partiet som kommer att dra huvuddelen
              av våra ställningstaganden senare. Jag skulle dock vilja göra
              några reflexioner.
            </seg>
            <seg n="7e60a3ef">
              Innan jag gav mig in i rikspolitiken hade jag nog en lite naiv
              uppfattning om att samtliga riksdagsledamöter utifrån sina förutsättningar,
              sina politiska ideologier och sina visioner om det goda samhället
              ändå på sitt sätt alltid arbetade för Sveriges och det svenska
              folkets bästa. Jag kan ärligt säga att som sverigedemokratisk
              riksdagsledamot går jag till jobbet varje morgon med just dessa
              föresatser: att arbeta för ett starkt, självständigt och fritt
              Sverige, att varje dag på jobbet komma ihåg varför jag är här,
              för vems skull jag är här och att så gott jag förmår påverka politiken
              i en riktning som jag tror bäst gagnar svenskarna och den självständiga,
              fria nationalstaten Sverige.
            </seg>
            <seg n="036aebc2">
              Bedrövad har jag nu tvingats konstatera att inte alla i den här
              kammaren går till jobbet med samma ambitioner.
            </seg>
          </u>
          <note type="speaker" n="b8d3d417">
            Anf. 85 ULLA ANDERSSON (V):
          </note>
          <u who="ulla_andersson_ab2816" xml:id="i-13535ce919bbdc9c-0" n="3318e53a">
            <seg n="06005bc5">
              Herr talman! Jag vill börja med att yrka bifall till reservationerna
              3 och 4.
            </seg>
            <seg n="266da7b6">
              När man följer nyhetsrapporteringen från eurokrisens EU kan man
              få intrycket att det värsta är avklarat. De panikartade utryckningarna
              med sena nattliga möten för EU:s finansministrar i Bryssel och
              räddningspaketens tid verkar vara förbi. Rubrikerna skriker inte
              längre om skenande låneräntor för krisländer och risker för bankkollapser,
              även om ett och annat nödrop fortfarande hörs.
            </seg>
            <seg n="98823355">
              Kan vi då dra en lättnadens suck? Tyvärr är det inte så. I stället
              har krisen dels ändrat karaktär, dels skjutits på framtiden. Det
              som har skett är att bankerna och finanssektorn har vunnit den
              första ronden. De får nu som de vill, och då är marknaden nöjd,
              åtminstone ett litet tag till. Det ska inte förväxlas med att
              krisen eller dess orsaker är borta. Framför allt är krisen numera
              en social och demokratisk krutdurk.
            </seg>
            <seg n="a00c1160">
              Priset för att mätta den hungriga marknaden är astronomiskt.
              Skattebetalarnas pengar i stödpaketen till eurozonens krisländer
              gick ofta direkt vidare till de krisande bankerna. En stor del
              av de pengarna kommer sannolikt aldrig att återbetalas.
            </seg>
            <seg n="6cf8f4dc">
              På tre år, mellan 2008 och 2011, godkände Europeiska kommissionen
              4 ½ biljon euro, motsvarande 37 procent av EU:s bnp, i statligt
              stöd till finansiella institut. Nu ska skattebetalarnas pengar
              i euroområdet dessutom kunna gå direkt till att bygga upp kapital
              i krisande banker via den nya lånemekanismen ESM.
            </seg>
            <seg n="3e5c51f2">
              Europeiska centralbanken har öst ut obegränsade lån till bankerna
              till 1 procents ränta, pengar som bankerna i sin tur kan låna
              ut dyrare till krisländerna. ECB, Europeiska centralbanken, har
              också köpt upp statspapper av tvivelaktigt värde från privata
              innehavare till enorma summor. Det offentliga har tagit över riskerna
              och förlusterna från det privata.
            </seg>
            <seg n="61272c5d">
              Detta har inget att göra med en fri marknad. Tvärtom har en skenande
              finansmarknad som var med och skapade krisen nu belönats mycket
              rikligt. Vad blir lärdomen av det? Den blir sannolikt att någon
              annan står för notan om finanssektorn fortsätter att ta stora
              risker.
            </seg>
            <seg n="f8136df9">
              De skattebetalare, ungdomar och pensionärer som inte orsakade
              krisen får nu betala priset. EU:s krispolitik har inneburit en
              direkt och enorm överföring av förmögenhet och därmed makt från
              det allmänna till finanssektorn.
            </seg>
            <seg n="05d03edb">
              Men detta är ingen lösning på krisen. Priset för denna så kallade
              krishantering är i stället att krisen blir allt djupare som social,
              demokratisk och politisk kris. Det som nu sker i krisländer som
              Grekland, Spanien och Portugal är inget mindre än en social härdsmälta
              och katastrof. 27 miljoner är nu arbetslösa i EU. Det är en ökning
              med 40 procent sedan finanskrisen.
            </seg>
            <seg n="158364a1">
              I Spanien har 400 000 hushåll vräkts. Det är lika många som bor
              i hela Storstockholm. Brandmän och låssmeder har gått ihop och
              vägrar nu att bidra till att fler människor vräks från sina hem.
              Barn till arbetslösa lämnas på kyrktrappan i Aten. Soppköken är
              enda chansen att få mat för många som tidigare tillhörde en välmående
              medelklass i Spanien, Irland, Grekland och Portugal.
            </seg>
            <seg n="cb3ac7ce">
              Självmorden ökar, bytesekonomin likaså. Och fascister och nazister
              vädrar morgonluft. Tramp av bruna stövlar hörs åter på gatorna.
            </seg>
            <seg n="e1ef147a">
              Även från länder som av EU-makten framhålls som lyckade exempel
              och duktiga elever i klassen, som Lettland och Irland, emigrerar
              nu stora delar av den arbetsföra befolkningen i krisens spår.
            </seg>
            <seg n="657decd2">
              Denna sociala kris och katastrof är den direkta baksidan och
              konsekvensen av den politik som tillfälligt har lugnat bankerna
              och finansmarknaden. Men sociala kriser kan leda till sociala
              explosioner. Under krisens tryck faller nu regeringar och politiska
              system. Ja, hela stater svajar under krisens tryck. Krisen blir
              alltmer en politisk kris med växande brutal högerextremism i länder
              som Grekland och Ungern. Men det är också ett växande folkligt
              motstånd mot finanskapitalets härjningar som leder till en starkare
              vänster i länder som Grekland, Spanien och Irland.
            </seg>
            <seg n="efb016f0">
              Eurokrisen är en strukturell kris som har sin grund i att valutaunionen
              låser fast medlemsländerna i en gemensam penning- och valutapolitik.
              Detta har resulterat i stora privata sparandeobalanser och stora
              skillnader i konkurrenskraft inom valutaunionen, vilket också
              manifesteras i de stora och växande skillnaderna i bytesbalanserna
              sedan den gemensamma valutan infördes. Därtill har frånvaron av
              nationella centralbanker som kan garantera ländernas statsskulder
              kraftigt förvärrat krisen.
            </seg>
            <seg n="3360cefa">
              Fördraget är ett uttryck för att EU besynnerligt nog endast beaktar
              den ena sidan av obalanserna i valutaunionen, det vill säga underskotten
              i bytesbalanserna och de till dessa kopplade statsfinansiella
              problemen.
            </seg>
            <seg n="ccce8603">
              Underskotten i flera av Sydeuropas länder är till stor del ett
              direkt resultat av överskotten i andra delar av valutaunionen,
              det vill säga att Tyskland och Sverige måste öka sin inhemska
              konsumtion för att Grekland och andra länder ska kunna ta sig
              ur den här krisen.
            </seg>
            <seg n="4ae0f186">
              Den nuvarande politiken lägger hela bördan på underskottsländerna
              när det gäller att åstadkomma den nödvändiga anpassningen. En
              balanserad politik för att komma till rätta med obalanserna i
              valutaunionen borde innebära att man också lägger kraft på att
              minska överskotten i de nordeuropeiska länderna.
            </seg>
            <seg n="75ab5cc7">
              Den ekonomiska krisen är som sagt var inte över. Staternas skuldberg
              växer. Många banker har stora hål i sina balansräkningar. Åtstramningen,
              som anbefalls från EU, leder till recession i flera länder. EU
              har bara skjutit krisen framför sig på finansmarknadens villkor.
            </seg>
            <seg n="e0c4fd72">
              De grundläggande ekonomiska obalanser som euron har bidragit
              med kvarstår. En gemensam räntenivå och växelkurs för ekonomier
              i helt olika skick är fortfarande en urusel idé. Den akuta ekonomiska
              krisen lär därför komma tillbaka om inte kursen läggs om, skulder
              skrivs ned, banker får ta ansvar för sina egna handlingar och
              euron överges.
            </seg>
            <seg n="d9cc6110">
              Därför, herr talman, är inte den finanspakt som borgerligheten
              och Socialdemokraterna nu ställer sig bakom någon lösning på problemen.
              De som utformat finanspakten är desamma som de som ansvarar för
              krisens orsaker och effekt men också för att krisen tillåts att
              fördjupas med social och demokratisk kris i land efter land.
            </seg>
            <seg n="ecb638a7">
              LO skriver i en debattartikel: Den överordnade strategin tycks
              vara att isolera viktiga finans- och penningpolitiska intressen
              från demokratins krav på öppenhet och ansvarsutkrävande.
            </seg>
            <seg n="110cc7d8">
              Det tycker jag också gestaltar den här finanspaktens stora problem.
            </seg>
            <seg n="6be6921e">
              Socialdemokraterna och regeringen ställde upp tre krav för att
              man skulle godkänna det här fördraget. Av de tre kraven är två
              och ett halvt inte uppfyllda.
            </seg>
            <seg n="e2a0d9fb">
              Det skulle finnas tydliga garantier i avtalet om respekten för
              arbetsmarknadens parter. Det var ett absolut krav, fick vi höra
              bland annat från Marie Granlund, Socialdemokraterna. Så blev det
              inte, utan det blev ett icke juridiskt bindande stycke, det vill
              säga den formuleringen gäller inte formellt.
            </seg>
            <seg n="e5033bbc">
              Det andra kravet var att det skulle finnas garantier för att
              våra undantag skulle gälla om finanspakten blir en del av EU:s
              fördrag. Det har vi inte fått några garantier för.
            </seg>
            <seg n="81ba851e">
              Det enda som man har fått igenom det är hälften av en fråga är
              att Sverige får närvara vid ett toppmöte varje år men utan rösträtt.
              Det är en halv seger i en fråga.
            </seg>
            <seg n="0a5f82fa">
              Förhandlingsresultatet kan inte tyckas vara strålande. När det
              gäller två och ett halvt av tre krav har man inte gått i mål.
              Men ändå ställer man sig bakom fördraget.
            </seg>
            <seg n="88cc6fd5">
              Den politik som ordineras i finanspakten tar ytterligare steg
              mot minskat folkligt inflytande. Pakten beskär kraftigt den nationella
              beslutsrätten i fråga om finanspolitiken. Och det finns inga bindande
              garantier för att arbetsrätten inte berörs. Det är också oklart
              vad en ratificering innebär på sikt för Sverige eftersom vi inte
              har ett bindande juridiskt undantag från EMU.
            </seg>
            <seg n="11b9ff52">
              EU har uppenbara problem, och det framlagda förslaget om en finanspakt
              riskerar att institutionalisera den åtstramningspolitik som fördjupat
              krisen och kraftigt ökat arbetslösheten. Det är en åtstramningspolitik
              som försvårar återhämtningen i euroländerna och som påverkar Sveriges
              ekonomi eftersom mycket av vår handel sker med EU- och euroländer.
            </seg>
            <seg n="8750a688">
              Sverige är ett exportberoende litet land. Därför har det självklart
              stor betydelse för svensk ekonomi. Men fördraget visar också på
              en bristande insikt om att även de länder som har överskott i
              bytesbalansen är en del av problemet.
            </seg>
            <seg n="0b68ca7d">
              Målet för strukturellt sparande i pakten är problematiskt i sig,
              eftersom det är tekniskt svårt men framför allt för att det är
              viktigt att de automatiska stabilisatorerna får verka vid en kris
              så att arbetslösa inte slutar konsumera och så att inte fler förlorar
              jobbet. Det är stor risk för ytterligare åtstramningar i ekonomin
              om målet kopplas just till det strukturella sparandet.
            </seg>
            <seg n="3be5ec58">
              Men framför allt visar den här krisen och den här pakten en brist
              på demokratisk legitimitet när det gäller EU- och EMU-länderna.
              Krisen hanteras över huvudet på folk fast de beslut som fattas
              påtagligt påverkar deras liv. I de flesta av de berörda länderna
              fick folket inte fatta beslut om huruvida de skulle vara med i
              EMU. Men de får betala priset för experimentet.
            </seg>
            <seg n="52911cb4">
              Därför är inte heller en ökad överstatlighet lösningen, och det
              är tragiskt att en majoritet i riksdagen bestående av borgerligheten
              och Socialdemokraterna anser det.
            </seg>
          </u>
          <note type="speaker" n="ef85e61e">
            Anf. 86 BO BERNHARDSSON (S):
          </note>
          <u who="bo_bernhardsson_12449e" xml:id="i-894c52cf2017b19d-0" n="b56a9055">
            <seg n="a46e2f6e">
              Herr talman! Det europeiska samarbetet vi har hört det redan
              förändras i snabb takt. Bakgrunden till denna förändringsprocess
              är den djupa ekonomiska krisen som utlöstes av finanskrisen och
              som har blottlagt stora brister i eurons konstruktion brister
              som man nu inom eurozonen försöker att rätta till och laga.
            </seg>
            <seg n="fa9e9df7">
              En rad radikala förslag har lagts fram, till exempel förslag
              om en bankunion som egentligen inte är ett förslag utan flera
              olika förslag, och förslag om det som kallas verklig monetär union,
              det vill säga en politisk union där makt över finanspolitik, skatter
              och nationella budgetprocesser lämnas över till den europeiska
              nivån. Det handlar även om förslag om ett gemensamt och solidariskt
              ansvar för offentlig upplåning och skuldsättning.
            </seg>
            <seg n="aafbf6d8">
              Det är en hel räcka av förslag som lanseras. En del har redan
              genomförts, andra diskuteras och åter andra har lagts åt sidan
              så länge.
            </seg>
            <seg n="8e470ef2">
              Jag skulle vilja påstå att det är ganska lätt att se skälen för
              att de här förslagen läggs fram. Eurozonen befinner sig i en farlig
              obalans. Man kan tycka vad man vill om att valutaunionen har inrättats,
              men en valutaunion utan långtgående ekonomisk-politisk samordning
              är enligt vår uppfattning ett svårt, kanske omöjligt projekt.
            </seg>
            <seg n="50f45e84">
              Det är naturligtvis också lätt att vara skeptisk, för att inte
              säga kritisk. Inte minst krävs det ett demokratiskt stöd, en legitimitet
              och uppbackning för att man ska kunna genomföra den typen av reformer,
              alldeles oavsett om de nu skulle vara möjliga av andra skäl.
            </seg>
            <seg n="e1011ebb">
              Finanspakten, som det fördrag vi nu ska behandla populärt kallas
              om det nu är så populärt vet jag inte är, kan man säga, också
              ett steg i riktning mot att försöka samordna och styra upp ekonomin
              bättre inom eurozonen. Det går att förstå motiven för den processen.
            </seg>
            <seg n="67ac2272">
              För Sveriges del är det så att vi inte har euron som valuta.
              Flera av de förslag som har lagts fram och som redan har beslutats
              i det som kallas sexpacken och tvåpacken berör inte oss eftersom
              vi inte har euron som valuta. Det kommer heller inte finanspaktens
              kärna, själva regelverket, att göra som resultatet nu ser ut,
              även om jag tycker att Ulla Andersson ger en väldigt märklig bild,
              men det tillhör väl debatten. Hon påstår att vi egentligen inte
              har lyckats uppnå någonting, medan min bild är att vi har uppnått
              i princip allt det vi förutsatte innan vi skulle kunna gå med
              på att säga ja till fördraget. Jag återkommer till detta.
            </seg>
            <seg n="c267161f">
              Vi kan konstatera att EU utvecklas i olika takt. Jag tycker egentligen
              inte att den metaforen är särskilt lyckad, inte minst därför att
              man inte vet vem som rör sig snabbast, och ibland vet man inte
              heller åt vilket håll.
            </seg>
            <seg n="00d9798a">
              Bilden av att vi kan få ett EU i olika takt har dock satt sig.
              Det är inte längre en beskrivning av en risk, utan det är en beskrivning
              av ett faktum. Det pågår en process som innebär att vi har lite
              olika takt eller utveckling i olika delar av unionen. Det måste
              man förhålla sig till. Man kan inte bara säga nej och säga att
              det de gör i eurozonen är alldeles åt skogen. I så fall får man
              faktiskt presentera vad som borde göras som är hållbart. Det är
              rätt rimligt.
            </seg>
            <seg n="ad6c513b">
              Detta som nu är ett faktum innebär naturligtvis ett dilemma för
              Sverige och för alla länder i unionen, det vill säga att det nu
              rör sig åt lite olika håll eller i olika takt. Det finns som sagt
              skäl som talar för att eurozonen måste gå vidare mot ökad styrning
              och samordning, kanske till och med mot en politisk union. Det
              går intellektuellt att se de skälen, eftersom man har en gemensam
              valuta. Men det finns naturligtvis också, och det är det som är
              det problematiska, välgrundade invändningar inte minst av demokratisk
              karaktär.
            </seg>
            <seg n="b444740a">
              Sverige som ett land som inte har euron som valuta har naturligtvis
              andra förutsättningar att hantera ekonomiska och sociala problem.
              Det är självklart. Samtidigt finns det bara ett EU och bara en
              inre marknad. Och därför är det så att det som händer i eurozonen
              när de fattar beslut där också påverkar oss, vår vardag och våra
              ekonomiska villkor. Vi är en liten exporterande ekonomi, säger
              Ulla Andersson. Visst är vi det, och det är just därför vi inte
              kan vända det ryggen och säga att vi ställer oss vid sidan om
              och kritiserar. I stället måste vi vara en konstruktiv part i
              diskussionen om vart Europa rör sig.
            </seg>
            <seg n="9e24013e">
              Vår socialdemokratiska grundinställning är därför att vi så långt
              det är möjligt ska försöka hålla ihop beslutsfattandet inom den
              europeiska unionen. Vi vill så långt det är möjligt ha inflytande
              och kunna delta konstruktivt när EU förändras också när det främst
              rör eurozonen, även om jag är medveten om att det naturligtvis
              är en ganska svår historia att lyckas fullt ut med. De vill väl
              bestämma själva eftersom vi inte är med, men ambitionen måste
              vara att försöka hålla ihop beslutsfattandet.
            </seg>
            <seg n="ccc8f101">
              Jag hörde Per Bolund säga i tv i går: Vad blir det nu? Vi får
              vara med på ett toppmöte. Det är liksom ett fotografitillfälle.
              Men jag är inte ens säker på att man ska förakta fotografitillfällen.
              Det är viktigt att Sverige deklarerar väldigt tydligt: Vi har
              inte euron som valuta, men vi är en del av den inre marknaden,
              vi är en del av det här projektet och vi vill faktiskt ändå, så
              långt det är möjligt, vara med där det är möjligt och ge uttryck
              för vår uppfattning, föra diskussioner och ha synpunkter på vart
              Europa rör sig.
            </seg>
            <seg n="a8c42edc">
              Jag skulle vilja uttrycka det så här: Vi vill inte stå i vägen
              för det euroländerna måste göra, även om det inte alls är självklart
              vad de måste göra och vad de kommer att lyckas med, men vi vill
              heller inte stå tysta. Vi vill där så är möjligt vara en röst,
              delta i diskussionen och påverka den här utvecklingen. Det som
              händer i eurozonen kommer ju att påverka oss, gynna oss eller
              drabba oss som medlemmar av unionen och som en del av den inre
              marknaden.
            </seg>
            <seg n="c89c6b79">
              Detta är ett faktum. Det är knepigt, och det är ett dilemma.
              Men det är ett faktum som vi måste förhålla oss till.
            </seg>
            <seg n="77678ba7">
              Den socialdemokratiska hållningen till finanspakten tar sin utgångspunkt
              i precis det dilemma som jag har försökt beskriva. Vi har i varje
              läge ett intresse av, ja, en skyldighet, att se till att Sverige
              finns med i olika sammanhang och kan göra sin röst hörd och påverka.
            </seg>
            <seg n="a3a31fb0">
              Därför ställde också Socialdemokraterna upp fyra bestämda krav
              för att vi över huvud taget skulle kunna ansluta oss till fördraget.
            </seg>
            <seg n="b079ee69">
              Det första kravet var att avtalet tydligt måste innebära att
              Sverige undantas från de bestämmelser där länder lämnar över finansmakt
              till den europeiska nivån.
            </seg>
            <seg n="4c6f4df8">
              Jag menar att detta är tillgodosett. Jag kommer sedan att få
              hjälp av dem som är mer konstitutionellt insatta för att reda
              ut den biten, men jag menar att detta har vi nagelfarit fram och
              tillbaka, och det är tillgodosett. Vi har inte euron som valuta
              och ska därför inte bindas av paktens finanspolitiska ramverk
              förrän vi eventuellt någon dag i framtiden skulle bestämma oss
              för att gå med i euron.
            </seg>
            <seg n="fe3a5387">
              För det andra sade vi att Sverige måste få inflytande genom tillträde
              till euroländernas toppmöten. Jag medger att det inte är en massa
              sammanträden, jag behöver inte upprepa det jag sade, men det är
              ändå en viktig markering att vi inte gör som Storbritannien, blockerar
              eller ställer oss vid sidan om och säger: Gör ni bäst ni vill!
              Vi säger faktiskt okej, vi vill kunna påverka det ni gör så långt
              möjligt.
            </seg>
            <seg n="b49adc5d">
              Vi ställde för det tredje kravet på att fördraget skulle respektera
              den roll som de fackliga organisationerna och arbetsmarknadens
              parter i olika länder i Europa har. Vi fick in en skrivning om
              detta. Men där ska jag naturligtvis medge att det inte levs upp
              till detta. Det gjorde det inte för finanspakten och det görs
              inte nu heller, men det har väldigt lite med finanspakten eller
              regelverken att göra egentligen.
            </seg>
            <seg n="6bdb581c">
              Jag skulle vilja ställa frågan till Ulla Andersson, för ni har
              ofta det upplägget att här drabbas löntagare av lönesänkningar
              och försämringar. Det ska man ju försöka förhindra, men framför
              allt ska man se till att traditionerna på olika arbetsmarknader
              respekteras. Hur vill Ulla Andersson lyckas med att ingen ska
              drabbas av lönesänkningar i den situation som eurozonen har hamnat
              i? Det skulle jag vara hemskt road av att få höra utvecklas. Där
              har man fått sådana väldiga obalanser, och det man nu gör är att
              försöka ta sig vidare med någon sorts intern devalvering. Man
              kan tycka vad man vill om det, men hur gör man, Ulla Andersson,
              för att inte vanliga människor, pensionärer och andra, ska drabbas
              av den här situationen? Det ska jag erkänna att jag inte har ett
              fullgott svar på, men jag är väldigt intresserad av om det finns
              några.
            </seg>
            <seg n="47bfae29">
              För det fjärde ställde vi kravet att de svenska undantagen ska
              gälla vid varje förändring. Planen är nämligen att det här ska
              bli ett fördrag. Det är inte ett fördrag ännu utan det är ett
              avtal mellan länder, så det är lite vid sidan av EU-systemet på
              det sättet. Men om det blir färdigt, vilket är avsikten, ska de
              svenska undantagen också gälla, och då ska beslutet tas i den
              här kammaren efter ny diskussion, om det över huvud taget skulle
              bli aktuellt att överväga att vi skulle ansluta oss till regelverk
              som vi i dag inte är anslutna till.
            </seg>
            <seg n="ead0f018">
              Jag menar nog att det också är tillgodosett. Där har jag hjälp
              av Billy Gustafsson senare, för det är konstitutionella frågor.
            </seg>
            <seg n="7e6f5e2f">
              Nu finns det de som har sagt de är inte på samma sida som Ulla
              Andersson att det här inte är så viktigt därför att Sveriges eget
              finanspolitiska ramverk inte är så långt ifrån det som finns i
              finanspakten. Men då säger vi: Jo, det är jätteviktigt. Det är
              inte poängen om det skulle vara likt. Poängen är att så länge
              vi inte är medlemmar i euroområdet fattas de besluten här, i Sveriges
              riksdag, ingen annanstans. Det är liksom poängen. Om det skulle
              vara exakt lika hade det inte heller spelat någon roll.
            </seg>
            <seg n="ce451ae7">
              Jag ser att tiden rinner i väg. Jag tyckte att jag anmälde lång
              tid, men jag får försöka runda av. Jag får se om jag kan återkomma
              senare.
            </seg>
            <seg n="5b6ca291">
              En reflexion som jag ändå måste få göra även om det här regelverket
              inte omfattar oss har jag ju sagt att vi ska tycka något om det
              är att finanspakten faktiskt har en flexibilitet inbyggd i sig
              som det inte pratas så mycket om och som inte används så mycket
              i diskussionen. Men det är ett ganska flexibelt ramverk. I olika
              lägen, till exempel om medlemsländerna drabbas av kriser som de
              inte själva kan rå för, om det inträffar en väldigt stor kris
              i Europa, vilket jag tycker redan har inträffat någon däremot?
              eller om man genomför stora strukturreformer som senare kan ge
              ökade inkomster, finns det en flexibilitet i det här ramverket.
              Det glöms ofta bort. Det är inte skrivet i sten på det sättet.
            </seg>
            <seg n="d38579a0">
              Det är naturligtvis så att politiken måste finnas där. Man kan
              inte sätta in en budgetmaskin i politikens ställe. Jag påstår
              att det, precis som i stabilitetspakten, för där finns också sådana
              skrivningar, finns en flexibilitet.
            </seg>
            <seg n="f0650f2b">
              Nåja, nu måste jag runda av. För oss socialdemokrater finns det
              alltså ingen lösning på den europeiska krisen som innebär att
              länderna inte återtar kontrollen över sina budgetar. Det finns
              ingen sådan lösning. Dit måste man. Europas problem i dag är faktiskt
              inte finanspakter eller annat utan det är snarast den högerpolitik
              som bedrivs i Europa. Åtstramningspolitiken är ett jätteproblem.
            </seg>
            <seg n="dc9aaac6">
              Man kan aldrig ge upp ambitionen. Man måste återta kontrollen
              över sina finanser. Men jag menar att det finns ett väsentligt
              utrymme för att genomföra en betydligt bättre balanserad, socialt
              anständig och jobbskapande politik för att återföra de här länderna
              till någonting som kan likna att de har kontroll över sin ekonomi
              och sin sociala utveckling. Det är klart, där kan jag instämma
              med Ulla Andersson, att det som händer nu i Europa är väldigt
              oroväckande, absolut.
            </seg>
          </u>
          <note n="8a2af7d4">
            Jag yrkar bifall till utskottets förslag.
          </note>
          <note type="speaker" n="1f889a6f">
            Anf. 87 ULLA ANDERSSON (V) replik:
          </note>
          <u who="ulla_andersson_ab2816" xml:id="i-13535ce919bbdc9c-1" n="3318e53a">
            <seg n="6136acf1">
              Herr talman! Jag tänkte att Bo Bernhardsson skulle bli lite glad
              om han fick fortsätta, eftersom tiden blev väldigt knapp. Då kan
              man ju försöka bidra på bästa sätt, eller hur?
            </seg>
            <seg n="9d962236">
              Jag kan väl säga att jag också tycker att det är viktigt och
              bra att man försöker vara en konstruktiv part. Det är bara det
              att hela sjukdomsinsikten och den diagnos man har ställt inte
              stämmer överens med verkligheten. Först och främst ställer man
              en felaktig diagnos. Därför får man en felaktig medicin. Därmed
              är också det här fördraget, menar jag, felaktigt utställt, eftersom
              det är ytterligare steg i riktningen att fatta beslut över människors
              huvuden.
            </seg>
            <seg n="883e3e35">
              Jag menar att det som vi ser framför oss och de effekter den
              här krisen har fått i människors tilltro till demokratin kommer
              att kosta oerhört mycket, dels i förlorade förhoppningar och drömmar,
              dels också i de demokratiska möjligheterna framöver.
            </seg>
            <seg n="41dca8df">
              Jag tycker också att det är mycket oroväckande det tror jag i
              och för sig att alla i den här kammaren gör med fascister och
              nazister på gatorna igen. Jag menar att den tilltro till dem som
              har skrivit ut det här fördraget för min del därmed är noll.
            </seg>
            <seg n="799c1b71">
              Jag tycker också att fördraget i sig, de rekommendationer man
              gör, är problematiskt, både när det gäller det strukturella sparandet,
              som fortsätter att innebära en åtstramningspolitik på olika sätt,
              och framför allt när det gäller att de här besluten kommer att
              fattas över människors huvuden.
            </seg>
            <seg n="baba27af">
              Jag delar Bo Bernhardssons åsikt att det inte går att ta sig
              ur den här krisen utan att det påverkar vanliga människor. De
              har ju drabbats av politiska beslut som de själva inte har varit
              med och fattat. Däremot menar jag att man kan göra effekterna
              mycket mindre än vad man har gjort. Det är ett stort problem.
              Det här tror inte jag hjälper till på det sätt jag skulle vilja.
            </seg>
          </u>
          <note type="speaker" n="51e06092">
            Anf. 88 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-1" n="b56a9055">
            <seg n="5cc1520c">
              Herr talman! Jag är precis lika orolig som Ulla Andersson för
              den sociala utvecklingen. Arbetslösheten är på väg att bli förskräcklig.
              Den politik som hittills har levererats har faktiskt också levererat
              tillbakagång och recession, massarbetslöshet. Länder som skulle
              hjälpas har blivit ännu fattigare och har ännu svårare att ta
              sig ur problemen. Jag delar den uppfattningen.
            </seg>
            <seg n="0f99ad08">
              Men jag vidhåller att problemet inte är olika regelverk. De är
              tillräckligt flexibla. Om det är tillräckligt kan man i och för
              sig fortsätta att diskutera. Problemet är ju den högerpolitik
              som levereras. Jag sitter i EU-nämnden. Jag har sett dessa dokument
              som kommer från ministerrådsmötena där det står att vi ska också
              satsa på jobb och vara socialt inkluderande, eller hur det uttrycks.
              Men det kommer aldrig några förslag på det området, utan det som
              levereras är åtstramningspolitik och ensidig åtstramningspolitik.
            </seg>
            <seg n="6b561cbd">
              Vänstern i Europa står inte upp och säger unisont att de inte
              vill ha finanspakten. Det finns kritiska röster, och framför allt
              är de kritiska mot åtstramningspolitiken. Det är skillnad.
            </seg>
            <seg n="bffb6314">
              Det finns ingen lösning som inte innebär att man återvinner kontrollen
              över statsfinanserna. Den finns inte. Frågan är på vilket sätt
              och i vilket tidsperspektiv det måste ske. Men det måste finnas
              en trovärdig plan för hur man ska ta sig dit. Lösningen kokar
              ned till tre ord även om de skulle behöva utvecklas nämligen tid,
              bättre balans i programmen mellan sparande, investeringar och
              framåtsyftande insatser, och tillit. Det måste skapas tillit.
              Jag menar inte marknadens tillit utan människornas tillit.
            </seg>
          </u>
          <note type="speaker" n="c93ec50c">
            Anf. 89 ULLA ANDERSSON (V) replik:
          </note>
          <u who="ulla_andersson_ab2816" xml:id="i-13535ce919bbdc9c-2" n="3318e53a">
            <seg n="e57527d4">
              Herr talman! Vi kan vara helt överens om att de inte kan fortsätta
              låna ut, framför allt inte till bankägarna, vilket har skett hela
              vägen. Det ska vi ärligt säga. De pengar som har lagts ut från
              skattebetalarna i euroländerna har gått till bankerna, inte till
              folket som betalar.
            </seg>
            <seg n="01bbd2b3">
              Jag menar på att reglerna i sig problematiserar eftersom det
              blir ytterligare överstatlighet och därmed också mindre demokrati.
              Jag tror också att man därmed får mindre respekt för de beslut
              som fattas. Det påverkar människors liv på ett sätt som det annars
              inte skulle ha gjort.
            </seg>
            <seg n="8740fbb5">
              Det finns inte ens insikt om att underskotten i flera av Sydeuropas
              länder beror på överskott i flera av de andra länderna. Det problemet
              berörs inte i något av de dokument vi hittills har sett, inte
              heller i finanspakten. Om man inte har den insikten tar man sig
              inte heller ur problemen på det sätt som behövs.
            </seg>
            <seg n="79da796f">
              Även om Bo Bernhardsson säger att det finns en resår i regelverket
              är ett mål för det strukturella sparandet ett problem i sig eftersom
              det strukturella sparandet är indikatorn på att de automatiska
              stabilisatorerna faller ut. Eller hur? Det är därför vi tycker
              att det är så viktigt bland annat att det finns en bra a-kassa.
              Om vi då helt plötsligt börjar titta på det strukturella sparandet
              får vi problem med åtstramningar i ekonomin. Därför är regelverket
              inte heller anpassat utifrån de problem som finns i samhällsekonomin.
            </seg>
            <seg n="5d22eb8a">
              Fördraget i sig är inte en lösning, och jag tycker, till skillnad
              från Bo Bernhardsson, att regelverket på olika sätt bidrar till
              att öka problemen. Sverige har inget juridiskt undantag från euron.
              De skrivningar som finns om respekten för arbetsmarknadens parter
              är inte heller juridiskt bindande i det dokument som ni nu vill
              ställa er bakom.
            </seg>
          </u>
          <note type="speaker" n="b45aaabf">
            Anf. 90 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-2" n="b56a9055">
            <seg n="1008c27d">
              Herr talman! Ulla Andersson inledde med frågan om att ytterligare
              överstatlighet är ett demokratiskt problem. Jag tror också det.
              Men man har skapat en eurozon, och det finns naturligtvis en drivkraft
              som går i den riktningen att man borde samordna sin ekonomiska
              politik. Är det demokratiskt möjligt att göra? Det är jag tveksam
              till med tanke på vad som nu inträffar. Stödet för ett sådant
              projekt minskar dag för dag därför att arbetslösheten växer. Det
              är mycket problematiskt.
            </seg>
            <seg n="30f505f5">
              Det är rätt svårt för oss som inte är med i eurosamarbetet att
              säga till dem exakt vad de ska göra. Det är euroländerna själva
              som har bestämt att de vill fortsätta och att de vill samordna
              sin ekonomiska politik. Då säger vi att vi inte ska stå i vägen
              för det, men vi vill gärna vara med och föra en diskussion om
              hur samarbetet kan se ut och göras bättre därför att vi kommer
              att påverkas. Det är den hållningen vi har.
            </seg>
            <seg n="cf29e2ed">
              Inte någon i Europa, inte heller de som har lagt fram de radikala
              förslagen, skulle säga att detta är lösningen, utan det är fråga
              om ett sökande efter en väg ut ur en mycket svår situation.
            </seg>
          </u>
          <note type="speaker" n="100752dc">
            Anf. 91 PEDER WACHTMEISTER (M):
          </note>
          <note n="47441732">
            Herr talman! Jag börjar med att yrka bifall till förslaget i
            FiU:s betänkande och avslag på de fyra reservationerna.
          </note>
          <u who="unknown" xml:id="i-9ecf8505e8bbac1d-0" n="161d2eb4">
            <seg n="d07ec420">
              EU är världens mest framgångsrika samarbete mellan självständiga
              stater. Samtidigt är det viktigt att samarbetet sker på rätt sätt,
              att det finns tydliga gränser för vad unionen ska göra. Det är
              viktigt att det nationella självbestämmandet ska värnas. EU ska
              koncentrera sig på gemensamma frågor som länder inte kan lösa
              på ett bra sätt.
            </seg>
            <seg n="36118b87">
              Politik ska utövas så nära människor som möjligt Ulla Andersson!
              Alla beslut inom EU bör prövas så att de verkligen gynnar den
              enskilda människan. Beslut som kan fattas på nationell eller lokal
              nivå ska gynnas. EU-medel ska ge ett mervärde, inte ökad byråkrati.
              Vi måste värna subsidiaritetsprincipen. Många gränsöverskridande
              frågor kan endast lösas på ett bra sätt med ett europeiskt samarbete,
              till exempel ansvarsfull ekonomisk politik, en tuffare klimatpolitik,
              krafttag mot den internationella brottsligheten, ett gemensamt
              asylsystem och värnande om demokrati i vårt närområde.
            </seg>
            <seg n="2c84f0bf">
              Sedan en tid tillbaka befinner sig euron och Europa i en allvarlig
              kris. Det är mycket på grund av att en del medlemsländer inte
              har följt de finansiella krav som EU har ställt på dem. Europasamarbetet
              måste bygga på att de finansiella ramverken, den så kallade stabilitetspakten,
              regleras och efterföljs och att enskilda länder inte kan missköta
              sin ekonomi, som har skett. Ekonomin har misskötts till den grad
              att den har fått allvarliga konsekvenser för hela EU-samarbetet.
            </seg>
            <seg n="aa4db1a1">
              Även om Sverige inte ingår i samarbetet om den gemensamma valutan
              påverkas vår ekonomi i allra högsta grad av det ekonomiska läget
              i euroländerna. Vår svenska export drabbas hårt av den finansiella
              krisen. Vi välkomnar därför att euroländerna vidtar ytterligare
              åtgärder med en striktare ekonomisk styrning. Vi sympatiserar
              inte med alla former i den skrivningen, men vi tycker ändå att
              den är en bit på väg. Vi kan se en positiv utveckling i en del
              euroländer som har skött sin budget och där disciplinen har respekterats.
            </seg>
            <seg n="7b4906fb">
              Utskottet ställer sig bakom regeringens förslag utan att det
              är bindande för Sverige. Det är ett ja men ändå ett nej. Det är
              ett beslut som kan te sig lite konstigt för den som inte är insatt
              i frågorna. Utskottet anser att det krävs ytterligare ställningstaganden
              och godkännande av riksdagen om Sverige ska känna sig bundet till
              nya regelförslag. Därför har det blivit ett tillkännagivande till
              regeringen för att ytterligare förstärka att frågorna ska återkomma
              till riksdagen, vilket vi tycker är klokt.
            </seg>
            <seg n="517feed1">
              Till Sverigedemokraterna och Vänstern kan jag inte låta bli att
              ge en personlig historisk reflexion. Jag var i Prag, Tjeckoslovakien,
              1968 när ryska tanks stod längs vägarna och ryska soldater patrullerade
              på Prags gator. Jag var i Ungern 1970. Jag åkte igenom gamla Östtyskland
              i april 1990, strax efter murens fall. Ulla Andersson talade om
              soppkök. Har man sett Europa på andra sidan järnridån, som under
              de resor jag gjorde, tycker jag att vi har kommit långt med Europasamarbetet.
              Jag satt i Europaparlamentet 2003, och jag var med och voterade
              den 9 april. Vad hände den 9 april? Jo, vi voterade in tio nya
              länder efter Köpenhamnsmötet. Flera av de tio länderna hade befunnit
              sig bakom järnridån.
            </seg>
            <seg n="f172e6ea">
              Till Sverigedemokraterna måste jag säga att om man har den bild
              av Europasamarbetet som ni har borde man gå tillbaka historiskt
              och titta på hur Europa såg ut innan länderna bakom järnridån
              kom in.
            </seg>
          </u>
          <note type="speaker" n="e547d84d">
            Anf. 92 ULLA ANDERSSON (V) replik:
          </note>
          <u who="ulla_andersson_ab2816" xml:id="i-13535ce919bbdc9c-3" n="3318e53a">
            <seg n="6222c4db">
              Herr talman! Sverige har till skillnad mot alla andra länder
              i EMU haft en folkomröstning, och det svenska folket var väldigt
              klokt. Om Peder Wachtmeister och hans kamrater i Moderaterna hade
              fått bestämma hade även vi varit i den soppan i dag. Ett av problemen
              är att folket i sig inte har fått ta ställning till valutaunionen.
            </seg>
            <seg n="681d49f8">
              Jag begärde ordet när du sade så här i din inledning: Beslut
              ska tas som gynnar den enskilda människan. Jag kände det nästan
              som ett hån, som ett skämt, mot alla dem som har drabbats av den
              här krisen, som inte har varit med och röstat om det och som verkligen
              har drabbats av de enskilda konsekvenserna av de beslut som fattats
              bakom lyckta dörrar. Jag tycker att det var ett väldigt märkligt
              påstående.
            </seg>
            <seg n="950b0224">
              Vi är ett exportberoende land och påverkas såklart mycket av
              vad som sker i Europa. Men det som är det stora problemet i dag,
              varför vi påverkas så mycket, är att ingen längre kan efterfråga
              produkterna eftersom det är ekonomisk och social kris.
            </seg>
            <seg n="992f5c64">
              Jag tänkte passa på och fråga Peder Wachtmeister varför det är
              så bra att länder som inte sköter sig enligt detta regelverk ska
              få böter, att EU-domstolen ska kunna döma ut böter till enskilda
              länder. Tycker du att det gynnar den enskilda människan? Man har
              gått till val och valt en regering som fattar ett beslut, och
              sedan ska jurister överpröva det någon annanstans bakom lyckta
              dörrar och därefter kunna döma ut böter, som drabbar det enskilda
              folket troligtvis rätt hårt.
            </seg>
          </u>
          <note type="speaker" n="a2b57e9d">
            Anf. 93 PEDER WACHTMEISTER (M) replik:
          </note>
          <u who="unknown" xml:id="i-ff2731e3e7e5fd7d-0" n="161d2eb4">
            <seg n="152cfdab">
              Herr talman! Det är väl egentligen det som är problemet med den
              gemensamma valutan. Jag är villig att säga att det är så. Det
              fanns inget straff, om man nu ska kalla det för det, för de länder
              som inte skötte sin ekonomi. Nu har man stramat åt det, och förhoppningsvis
              blir det bättre.
            </seg>
            <seg n="7fd1cf60">
              Historiskt sett var det så att när Frankrike och Tyskland inte
              skötte sina budgetar och passerade treprocentsspärren kunde man
              inte kräva att Portugal, som var det första landet som gick under
              treprocentsgränsen, skulle straffas. Nu gör man det lite tuffare.
              Det är inte ett perfekt system det har vi upptäckt kan jag säga
              även om jag stod på ja-sidan under den tiden när vi hade kampanjerna.
            </seg>
            <seg n="f11f2aa4">
              Sedan måste jag kommentera Ullas tal om hån mot demokratin. Jag
              försökte återspegla den bild av Östeuropa som fanns före murens
              fall, och det kan man verkligen kalla hån mot demokratin. Ulla
              Andersson tillhör ju ett parti som ibland har tyckt att det var
              ett system som fungerade väl, men av demokratiska skäl gjorde
              det inte det. Framför allt var det väldigt synd om människorna
              som inte kunde styra över sitt eget liv.
            </seg>
            <seg n="e9610bd5">
              Jag anser att det europeiska samarbetet har gett förutsättningar
              för de 500 miljoner invånarna att få ett bättre liv och kunna
              påverka på ett annat sätt även om 750 personer, 772 eller vad
              det är, i Bryssel inte kan få ned information till den enskilde.
              Det kan inte vi i det här rummet heller.
            </seg>
          </u>
          <note type="speaker" n="e8722bed">
            Anf. 94 ULLA ANDERSSON (V) replik:
          </note>
          <u who="ulla_andersson_ab2816" xml:id="i-13535ce919bbdc9c-4" n="3318e53a">
            <seg n="0b0a8e13">
              Herr talman! Det var inte det jag sade. Jag sade att du inledde
              ditt anförande med att säga att beslut som ska gynna den enskilda
              människan är utgångspunkten för de beslut som ska fattas på EU-nivå.
              Jag anser att det inte är det, för då hade vi inte sett det som
              vi ser i dag. Det var det jag sade och ingenting annat.
            </seg>
            <seg n="8caef093">
              Du menar alltså på fullaste allvar att du finner att bötesbelopp
              för enskilda länder är ett bra sätt att komma till rätta med de
              problem som finns i euroländerna? Du anser tydligen också att
              det då stärker demokratin.
            </seg>
            <seg n="fc054159">
              Men hur anser du att det gynnar den enskilda människan? Om du
              går till val och lägger din röst i en valurna vill du ju påverka
              politiken i en viss riktning. Om du driver opinion i vissa frågor
              vill du kunna påverka de politiska beslut som fattas. Finner du
              då att det är rimligt att någon överprövar den regeringens beslut
              och utdömer böter för det fattade beslutet? Jag gör inte det.
            </seg>
            <seg n="a4552578">
              Jag tror att det är mycket allvarligt, särskilt i den situation
              som är i dag. Jag fattar inte på vilket sätt portugiser, spanjorer,
              irländare eller greker skulle få det bättre av ett sådant beslut.
              Det ingår ju faktiskt i den pakt som ni och Socialdemokraterna
              nu ställer er bakom. Jag tycker att det är djupt bekymmersamt.
            </seg>
          </u>
          <note type="speaker" n="993ff639">
            Anf. 95 PEDER WACHTMEISTER (M) replik:
          </note>
          <u who="unknown" xml:id="i-ff2731e3e7e5fd7d-1" n="161d2eb4">
            <seg n="31b09d09">
              Herr talman! Det här är ju ingen nyhet. Innan pakten kom fanns
              det ett bestraffningssystem som aldrig har använts. Det fanns
              med från början.
            </seg>
            <seg n="28b0b96b">
              Du talar om den enskilda människan och demokrati. Jag tycker
              att man efter valet i Italien nu kan se svårigheterna när ett
              splittrat land ska få ut den demokratiska tanken så att den enskilda
              människan får det bättre när man med en minoritet på 30 procent
              kan få en majoritet i deras riksdag.
            </seg>
            <seg n="6ad98cf7">
              Jag ser att det demokratiska problemet finns, och det måste man
              förbättra. Vi arbetar på ett ganska brett sätt i vår riksdag,
              med EU-nämnd och så vidare, och försöker förankra våra frågor
              ute i partierna. Samtidigt finns det vissa svårigheter att även
              få alla riksdagsledamöter intresserade av Europafrågorna.
            </seg>
          </u>
          <note type="speaker" n="0919f6f1">
            Anf. 96 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-dd83f8a6a9fdb6aa-0" n="ac1000b6">
            <seg n="698b92f7">
              Herr talman! Peder Wachtmeister anför återigen, som många brukar
              göra, EU och EU-samarbetet som ett fredsprojekt. Och det kan man
              väl säga det tror jag också att det var en gång i tiden. Kol-
              och stålunionen var nog bra för sammanhållning i Europa direkt
              efter kriget, precis som Marshallhjälpen till ett sönderbombat
              Tyskland var, för att ta bort mycket av den bitterhet och de spänningar
              som fanns i Europa på den tiden. Det kan jag hålla med om.
            </seg>
            <seg n="b578c082">
              De gånger vi de senaste 2025 åren har sett krigshandlingar i
              Europa har de berott just på stora stormaktsbildningar tvärs över
              nationsgränser, tvärs över folkgränser och ibland över religionsgränser
              utan demokratiskt starka mandat, det vill säga de diktaturer som
              fanns i Östeuropa. Det var därför de föll. Det var mindre spänningar
              som gjorde att de föll.
            </seg>
            <seg n="8f236e38">
              Det så kallade fredsprojektet EU är tyvärr, Peder Wachtmeister,
              på väg i samma riktning. Lyssna på folket i Grekland! Lyssna på
              spanjorerna! Lyssna på portugiserna! Lyssna på vad irländarna
              säger! Titta på plakaten i Aten! Vad står det på dem? Vad tycker
              de om Tyskland? Vad tycker de om Angela Merkel? Vad säger irländarna
              om den vidlyftiga utlåningen från tyska banker när de hade en
              överhettad fastighetsmarknad?
            </seg>
            <seg n="87d1ed9e">
              Det är det som är grundproblemet i dag, att vi inte tar hänsyn
              till varandra inom EU-systemet och inom den monetära union som
              har skapats. Man går i otakt. Man går åt olika håll i olika hastigheter.
              Det finns inte utrymme för särlösningar.
            </seg>
            <seg n="2c7ee252">
              Utan att lösa de inre spänningarna kommer vi att hamna där igen,
              och då kommer inte EU att vara ett fredsprojekt, Peder Wachtmeister.
              Tyvärr ser det mycket oroligare och mörkare ut än så.
            </seg>
          </u>
          <note type="speaker" n="1527903e">
            Anf. 97 PEDER WACHTMEISTER (M) replik:
          </note>
          <u who="unknown" xml:id="i-ff2731e3e7e5fd7d-2" n="161d2eb4">
            <seg n="a8881126">
              Herr talman! Sven-Olof Sällströms Europabild är historielös.
              Sedan detta projekt, som han kallar det, startade har det blivit
              lugnt och stilla i Europa. Vi tittar gärna på en väldigt kort
              historisk period, men vi kan titta lite längre tillbaka också.
              Oroshärdarna har man slagit undan genom att bilda det gemensamma
              EU.
            </seg>
            <seg n="d53ff820">
              Jag brukar citera Marit Paulsen, som när hon kom ned till Europaparlamentet
              inte var så förtjust i tanken. Det får hon stå för själv, men
              så har hon sagt till mig. Men hon besökte de gamla levande museerna
              i Belgien, där man kan gå i skyttegravarna och följa ungdomar
              genom att lyssna på röster och så vidare. Då förstår man djupet
              i behovet av samarbete.
            </seg>
            <seg n="2d12801b">
              Sverige lever med en vattenbarrikad mot det övriga Europa, men
              tänk om du bor i Tyskland, jobbar i Holland, har barn i skola
              i Belgien, har en gemensam valuta och reser över gränser utan
              begränsning. Man har slagits historiskt men kommer inte att göra
              det igen.
            </seg>
            <seg n="4dfe3d69">
              Jag tycker att er bild av hela EU-samarbetet är förvrängd.
            </seg>
          </u>
          <note type="speaker" n="00a02ea8">
            Anf. 98 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-dd83f8a6a9fdb6aa-1" n="ac1000b6">
            <seg n="afd90d7a">
              Herr talman! Jag tycker precis tvärtom, Peder Wachtmeister. Efter
              andra världskriget har inte två demokratier fört krig mot varandra.
              Det var förresten inte heller, tror jag, några demokratier som
              förde krig mot varandra under andra världskriget. Oavsett om länderna
              har varit medlemmar i Kol- och stålunionen, Europeiska unionen
              eller någonting annat har krig under större delen av 1900-talet
              och alltsedan dess alltid förts mellan diktaturer sinsemellan
              eller mellan demokratier och diktaturer. Det är inte där problemet
              ligger. Demokratier i allmänhet är inte krigförande länder, och
              är de det är det oftast på goda grunder.
            </seg>
            <seg n="01bb0c5e">
              Problemet som ni har skapat nu är en monsterunion, en federation
              med stormaktsambitioner som har ett väldigt svagt demokratiskt
              mandat. Precis som Ulla Andersson och andra har sagt här tidigare
              har man i de flesta länder inte ens fått rösta om den monetära
              unionen.
            </seg>
            <seg n="f613c0ab">
              Många av dem som går arbetslösa i dag, som har drabbats av den
              här krisen som till stora delar har skapats av för strikta regelverk
              och bristande möjlighet för länderna att själva föra en finans-
              och penningpolitik, till exempel i Greklands fall, klandrar de
              politiker som har gått in i det här samarbetet utan att ha gett
              befolkningen rätten att säga sin mening.
            </seg>
            <seg n="a0733ac5">
              Om man har de här federalistiska drömmarna och vill skapa det
              stormaktsvälde som EU är på väg att bli utan att ha en demokratisk
              legitimitet, utan att i varje enskilt fall där man ska anta ett
              nytt fördrag eller stärka samarbetet fråga folket vad de tycker
              och få godkänt av folket, skapar man de inre spänningar som vi
              ser i Grekland, Spanien, Portugal, Irland och andra länder.
            </seg>
            <seg n="f01d4986">
              Tyvärr tror jag inte att framtiden är ljus.
            </seg>
          </u>
          <note type="speaker" n="7d482bb7">
            Anf. 99 PEDER WACHTMEISTER (M) replik:
          </note>
          <u who="unknown" xml:id="i-d03ba349d557ce66-1" n="161d2eb4">
            <seg n="ac63f787">
              Herr talman! Framtiden är säkert inte ljus för många av länderna
              i Europa. Vi kan inte skylla på det gemensamma EU för det. De
              enskilda länderna har själva försatt sig i den situationen.
            </seg>
            <seg n="6b56dd9a">
              Jag var i Spanien under den tiden då byggboomen där var som värst,
              och man frågade sig hur det skulle sluta. Ja, nu vet man svaret.
              Med Irland är det samma sak. Priserna på hus i Irland var fem
              gånger så höga som i Sverige. Då undrade man om det kunde stämma,
              och så vidare.
            </seg>
            <seg n="7d711bed">
              Jag tillhör inte dem som önskar en federalistisk stat. Vad jag
              önskar är ett fredsprojekt som kan utvecklas där man har öppen
              handel, öppenhet mellan människor, öppet för utbildningar, att
              man kan arbeta på olika ställen och på olika sätt.
            </seg>
            <seg n="68367c29">
              Att det inte finns några demokratiska stater som har haft krig
              kan jag hålla med om. Men man får inte glömma bort Ungern 1956
              och, som jag nämnde förut, Tjeckoslovakien 1968. Det var ju faktiskt
              militär makt som gick in i de länder som i dag är medlemmar i
              den gemensamma unionen och som säkert är ganska tacksamma för
              att de är med i den gemensamma unionen. Somliga av dem är till
              och med medlemmar i Nato.
            </seg>
            <seg n="6d6658d6">
              Att det här är ett projekt som bara kommer att tyna bort tror
              jag inte på. Det finns för mycket historia för att det ska gå
              om intet.
            </seg>
          </u>
          <note n="b0e4a448">
            Anf. 100 GUNNAR ANDRÉN (FP):
          </note>
          <u who="unknown" xml:id="i-9ecf8505e8bbac1d-1" n="161d2eb4">
            <seg n="a811835b">
              Herr talman! Vem älskar EU, den europeiska unionen? Vem älskar
              finanspakten? Eller, för att travestera en berömd rubrik i Dagens
              Nyheter av Olof Palme, vem älskar Sveriges Radio?
            </seg>
            <seg n="080bd383">
              Nej, EU, Europeiska unionen och tidigare EEC och EG, präglas
              av kriser och kriser. Det är budgetkriser, konstitutionella kriser,
              smörkriser och fiskekriser; det är kris på kris. Ändå, herr talman,
              rör hon på sig, EU.
            </seg>
            <seg n="5c51e9ca">
              Vem vill över huvud taget vara med i en sådan förening som präglas
              av så otroligt många kriser? Det finns verkligen ingen brist på
              motiv för att vilja utträda ur denna förening. Det är som i ett
              politiskt parti: Tycker alla lika? Nej, alla vi som är politiskt
              aktiva vet att det finns väldigt många olika åsikter, både ideologiskt
              och i enskilda sakfrågor, och ändå vill vi vara kvar i våra partier.
            </seg>
            <seg n="298f63f6">
              Det konstigaste av allt, herr talman, är att vi får nya medlemmar
              till dessa motsägelsefulla föreningar, och så är det med EU också.
              Vi kan just nu välkomna den 28:e medlemmen i denna förening, nämligen
              Kroatien som blir medlem den 1 juli i år.
            </seg>
            <seg n="caff4bcf">
              Nu handlar detta om någonting helt annat än EU:s existens eller
              inte. Det handlar om ett avtal som ligger inom ramen för EU men
              som är ett avtal mellan länderna som inte är federalt i egentlig
              mening inom ramen för Lissabonfördraget. Då måste vi ta ställning
              till jag tycker att Bo Bernhardsson väldigt väl har uttryckt detta
              och förhålla oss till detta. Det är en viktig sak.
            </seg>
            <seg n="1976aff3">
              Det allra viktigaste för oss som riksdagsledamöter är att se
              till att Sverige och svenskarna gagnas av vad vi beslutar i denna
              riksdag. Då måste man förhålla sig till detta, för Sverige har
              ett stort intresse av att euroområdet fungerar väl. Det är den
              väsentligaste frågan att förhålla sig till.
            </seg>
            <seg n="240d240d">
              Detta avtal mellan ett antal länder i Europa det är inte alla
              som är med i euron men i stort sett syftar till fyra olika saker,
              och det har nästan inte nämnts i den här debatten.
            </seg>
            <seg n="dfcdc83e">
              För det första syftar det till att stärka de offentliga finanserna
              och samordningen av den ekonomiska politiken inom euroområdet
              väldigt viktigt. Euroländerna i denna förening ska införa regler
              i sina nationella lagstiftningar om en budget i balans eller i
              överskott.
            </seg>
            <seg n="6b917106">
              För det andra ska euroländerna söka minska sin statsskuld om
              den överstiger EU:s referensvärde på 60 procent av bruttonationalprodukten.
              Det är en mycket tuff uppgift för många av de länder som har ingått
              detta avtal.
            </seg>
            <seg n="d307673d">
              För det tredje innehåller avtalet också regler som ska stärka
              styrningen inom euroområdet genom regelbundna eurotoppmöten.
            </seg>
            <seg n="d471b810">
              För det fjärde är avtalets regler bara bindande för de euroländer
              som har godkänt fördraget. Sverige och andra fördragsländer som
              inte har infört euron som valuta kan emellertid meddela om de
              vill vara bundna av alla eller delar av avtalets regler.
            </seg>
            <seg n="0634ce3f">
              Detta är vad vi ska ta ställning till i dag. Då är frågan: Vad
              är bra för Sverige? Vi måste alltså förhålla oss till detta. Då
              kan man se det på två olika sätt.
            </seg>
            <seg n="383a5b42">
              Det ena sättet är det enkla, att man utträder ur alltihop, sätter
              sig på åskådarbänken och säger: Vi blir visserligen berörda i
              väldigt hög grad av det som ni beslutar, men av principiella skäl
              vill vi inte delta i detta. Vi tar de konsekvenser som blir av
              detta beslut. Det är det ena betraktelsesättet.
            </seg>
            <seg n="9fb86ad4">
              Det andra betraktelsesättet, som är det som föreligger här, är
              att vi inte, som Bo Bernhardsson sade, motsätter oss att andra
              länder söker ordna upp det på det sätt som de tror är det bästa
              för deras del. Det tror jag är en klok politik, när vi nu i Sverige
              genom folkomröstningen 2003 har en annan position, inte minst
              gentemot våra väljare.
            </seg>
            <seg n="a6759891">
              Finanspakten, som den kallas, har under hela den process som
              den har tillkommit präglats av otydligheter och oklarheter. Det
              ska man vara på det klara med. Det har alla vi som har suttit
              i EU-nämnden, finansutskottet eller skatteutskottet sett. Det
              har varit oklart i många avseenden vad den innehåller också för
              dem som skulle diskutera detta. Herr talmannen vet inte minst
              från EU-nämnden att det har varit oklart även för svenska förhandlare
              vad den skulle innehålla.
            </seg>
            <seg n="703c289e">
              Otydligheten har minskat något, men det finns fortfarande oklarheter
              kvar vart detta kommer att bära hän.
            </seg>
            <seg n="cf15a4a1">
              I motsats till vad vissa säger är det också en form av solidaritetspakt.
              Man lämnar ingen utanför. De som säger att vi ska strunta i alla
              länder i Europa som inte tycker som Sverige, till exempel Grekland
              och de grekiska medborgarna, har anledning att fundera över att
              finanspakten, trots de brister den säkert har, inte lämnar någon
              utanför. Det är intressant.
            </seg>
            <seg n="16502f60">
              Samtidigt kan den nya styrningen komma att innebära att de ekonomiska
              skillnaderna, säkert på viss sikt, utjämnas mellan de olika länderna.
              Det är en nödvändighet om detta ska fungera.
            </seg>
            <seg n="c75ef989">
              Herr talman! Innan den inre marknaden fanns och innan euron fanns
              hade vi ständigt problemet i Europas mitt med att den ekonomiska
              stormakten Tyskland hade låg inflation och stark produktivitet
              medan Frankrike hade problem med sin valuta och sin konkurrenskraft.
              Det ledde till en stor mängd devalveringar.
            </seg>
            <seg n="c896b289">
              Den dörren har stängts med denna finanspakt. Hela eurotanken
              är att man inte ska ha devalveringar. Vi har själva prövat, och
              många tycker att det är bra att vi har ständig devalvering eller
              ständig revalvering.
            </seg>
            <seg n="54035ca2">
              Vi tycker att vi genom medlemskapet och dörren in kan påverka
              situationen och inte bara sitta och bli beroende, och det är väldigt
              viktigt.
            </seg>
            <seg n="b36337be">
              Herr talman! Hur stort är ett valutaområde? Är Gävle stad optimalt?
              Är det Gävleborgs län, Norrland eller Sverige? Är det Euro 17
              eller hela Europa? Är det Amerika eller Kina? Nej, det finns inget
              vetenskapligt svar på det. Oavsett de fel och brister som finns
              med olika valutaområden är det viktigaste med detta förslag för
              oss som liten exportberoende nation att euroländerna klarar av
              att ha en bra ekonomisk politik. Vi är beroende av det för vår
              välfärd här i landet.
            </seg>
          </u>
          <note type="speaker" n="2fb61048">
            Anf. 101 ULLA ANDERSSON (V) replik:
          </note>
          <u who="ulla_andersson_ab2816" xml:id="i-db38cc26436190ed-0" n="3318e53a" next="i-fdad66529fe8a2d7-0">
            <seg n="8b0865c0">
              Herr talman! Det är intressant att Folkpartiet fortfarande menar
              att det bästa för Sverige är att gå med i valutaunionen. Det borde
              leda till en och annan eftertanke hos Gunnar Andrén när han står
              i talarstolen. Så verkar det dock inte vara, utan han menar på
              fullaste allvar att Sverige ska göra allt för att få vara med
              i EMU.
            </seg>
            <seg n="7fb5d3db">
              Gunnar Andrén menar också att om vi inte godkänner avtalet, fördraget
              eller pakten förhindrar det berörda länder att göra det. Så är
              det inte. De kan införa detta på egen hand. Sverige behöver inte
              alls godkänna det för att de ska kunna genomföra det. Sverige
              har frivilligt anslutit sig till fördraget. Det måste Gunnar Andrén
              kunna vara ärlig med.
            </seg>
            <seg n="549ca3d0">
              När Sverige ställer sig bakom fördraget ger man dem som har utarbetat
              detta ett förtroende som de inte har förtjänat. De som har utarbetat
              förslaget till fördraget är nämligen en bidragande orsak till
              krisen.
            </seg>
            <seg n="a68dde35">
              Gunnar Andrén säger också att de ekonomiska skillnaderna i unionen
              har minskat. Så är det inte. De ekonomiska skillnaderna i unionen
              är grymt stora och inbyggda i systemet. Med så vitt skilda ekonomier
              går det inte att ha gemensam valuta och penningpolitik, vilket
              Gunnar Andrén är mycket medveten om. Därför faller hela hans upplägg
              på den egna retoriken.
            </seg>
            <seg n="dcfad3e2">
              Jag ska fråga Gunnar Andrén det jag frågade Peder Wachtmeister
              tidigare om böter för enskilda länder. Tycker även Folkpartiet
              att Sverige ska drabbas av böter om ni får bestämma och Sverige
              går med i valutaunionen?
            </seg>
          </u>
          <note n="bb629dbb">
            Anf. 102 GUNNAR ANDRÉN (FP) replik:
          </note>
          <u who="ulla_andersson_ab2816" xml:id="i-fdad66529fe8a2d7-0" n="3318e53a" prev="i-db38cc26436190ed-0">
            <seg n="065b4065">
              Herr talman! Det viktigaste är inte hur långa steg man tar. Det
              viktiga är åt vilket håll man går. Tar man långa steg kan det
              gå alldeles åt pepparn om man tar dem åt fel håll. Det är bättre
              med små steg i rätt riktning. Och detta är ett steg i rätt riktning
              för att vi ska klara det som är det yttersta syftet, nämligen
              välfärd och sysselsättning i Sverige.
            </seg>
            <seg n="f9ff1622">
              Med Ulla Anderssons politik och Sverigedemokraternas jag gratulerar
              till sällskapet sätter vi oss på läktaren och bryr oss inte alls
              om hur det går med jobben och välfärden i Sverige. Det kan man
              skaka på huvudet åt, men så är det. Vill man ha inflytande i en
              union som består av snart 500 miljoner människor kan man inte
              sitta på läktaren och bli beroende av deras beslut utan att ha
              några synpunkter. Det är ingen bra politik; det är inget bra förhållningssätt.
              Det är oklok politik.
            </seg>
            <seg n="0f138312">
              Ulla Andersson talar om att vi ansluter oss till fördraget, avtalet
              eller pakten. Jag ser det inte så. Jag ser det som att vi inte
              blockerar det. Anledningen är den centralaste frågan av alla:
              Vi har i Sverige ett stort intresse av att euroområdet fungerar
              väl.
            </seg>
            <seg n="6de5fff3">
              Jag säger inte att det här är den optimala lösningen, men att
              göra ingenting skulle vara dåligt för Sverige. Vi har som sagt
              ett stort intresse, herr talman, av att euroområdet fungerar väl.
            </seg>
          </u>
          <note type="speaker" n="15f268ba">
            Anf. 103 ULLA ANDERSSON (V) replik:
          </note>
          <u who="ulla_andersson_ab2816" xml:id="i-db38cc26436190ed-1" n="3318e53a" next="i-fdad66529fe8a2d7-1">
            <seg n="dd598b5d">
              Herr talman! Långa eller korta steg i rätt riktning om Folkpartiet
              hade fått bestämma hade vi nu suttit i denna soppa. Jag har därför
              inte särskilt stort förtroende för er i denna fråga. Det var Vänsterpartiet,
              Miljöpartiet och delar av andra partier som tillsammans med svenska
              folket sade nej. Gunnar Andrén borde kunna skänka ett tack till
              alla kloka människor som bidrog till detta nej.
            </seg>
            <seg n="5cd85a0c">
              Gunnar Andrén talar om att sitta på läktaren. Det här avtalet
              kan de underteckna själva. Vi behöver inte stå bakom och säga
              att det är rätt regelverk att införa, för det är inte rätt regelverk
              att införa. Det kommer att fördjupa den kris vi ser.
            </seg>
            <seg n="42719518">
              Dessutom kommer det definitivt att påverka demokratin i de berörda
              länderna. Dessa länder är numera en krutdurk, och jag är orolig
              för den sociala kris och brist på demokrati som finns där. Att
              införa detta regelverk ovanpå det, med ytterligare överstatlighet,
              i en sådan krutdurk kommer inte att bidra till en bättre utveckling.
            </seg>
            <seg n="bbd54293">
              Ska det dessutom börja dömas ut bötesstraff till dessa länder
              som har enorma problem? På vilket sätt skulle det förbättra situationen
              för arbetslösa spanjorer, portugiser, greker och cyprioter? På
              vilket sätt blir det bättre för dem att de ovanpå alla bördor
              de redan bär ska behöva betala bötesbelopp?
            </seg>
          </u>
          <note n="44277cf5">
            Anf. 104 GUNNAR ANDRÉN (FP) replik:
          </note>
          <u who="ulla_andersson_ab2816" xml:id="i-fdad66529fe8a2d7-1" n="3318e53a" prev="i-db38cc26436190ed-1">
            <seg n="a9b10f0e">
              Herr talman! Jag ber Ulla Andersson om ursäkt. Jag hann inte
              med den sista frågan om bötesbeloppet.
            </seg>
            <seg n="33c02516">
              Inte heller jag tror att bötesbelopp skulle vara bra för de enskilda
              länderna. Det är självklart. Hot om sanktioner är något som man
              har, men man vill inte sätta dem i verket. Det är ungefär som
              trafikförseelser. Man har böter, men om det inte är några brott
              mot reglerna blir ju några böter aldrig utdömda. Det är en form
              av prevention.
            </seg>
            <seg n="0323d637">
              Om man frågar Är det bra att jag får betala 10 000 kronor? är
              det klart att det inte är så bra för individen, så den frågan
              är helt absurd, enligt mitt sätt att se.
            </seg>
            <seg n="2174c4e8">
              Finns det några som ska tacka Vänsterpartiet för 2003 års omröstning
              är det valutahandlarna i vårt land. De har gjort enorma vinster
              på detta nej. Jag skulle gärna, herr talman, se kraftigt ökad
              arbetslöshet bland valutahandlarna. Ulla Andersson får gärna höja
              arbetslösheten hos valutahandlarna, bara vi kan bli av med alla
              dessa valutahandlare som gör jättevinster på att vi har olika
              valutor här i landet. Tänk så mycket de svenska människorna lägger
              ned på att få valuta!
            </seg>
            <seg n="d63b34c7">
              Detta är inte ett huvudargument, men är det några som ska tacka
              Ulla Andersson med flera är det valutahandlarna här i landet:
              SEB, Nordbanken och vad alla banker heter. Det är enorma vinster
              på miljardtals kronor som går till detta.
            </seg>
            <seg n="5e372763">
              Allra sist, herr talman: Sverige har ett väldigt intresse för
              välfärden, att euroområdet fungerar väl. Om detta är den optimala
              lösningen vågar jag inte säga. Men jag vågar säga: Vi kan inte
              fortsätta som det är nu.
            </seg>
            <seg n="8f1898d3">
              På den sista punkten håller jag gärna med Ulla Andersson: Det
              finns en väldig oro för social oro nere i Europas länder, om det
              inte blir bättre i den här delen av världen. Vi behöver mer samarbete
              inte mindre!
            </seg>
            <seg n="9bec5158">
              Återupptagna förhandlingar
            </seg>
            <seg n="00f1fe8d">
              Jag vill först att ni riktar uppmärksamheten mot läktaren.
            </seg>
          </u>
          <note n="8cd6aedc">
            Ajournering
          </note>
          <note n="68d077ca">
            Kammaren beslutade kl. 15.51 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="287cce76">
            Förhandlingarna återupptogs kl. 16.00.
          </note>
          <note n="3a8072e9">
            Anf. 105 ANDRE VICE TALMANNEN:
          </note>
          <note n="f5ff0680">
            I would like to welcome the delegation from the Seimas of the
            Republic of Lithuania, under the leadership of the Speaker Mr
            Vydas Gedvilas. A warm welcome to the Swedish Parliament!
          </note>
          <note n="64ab81a0">
            11 § Beslut om ärenden som slutdebatterats den 21 februari
          </note>
          <note n="a81556bd">
            Punkt 5
          </note>
          <note n="7ee116f6">
            Övriga punkter
          </note>
          <note n="2f457665">
            Punkt 1
          </note>
          <note n="d44fc5a4">
            Punkt 2
          </note>
          <note n="39eda785">
            Punkt 4
          </note>
          <note n="7ee116f6">
            Övriga punkter
          </note>
          <note n="4da59804">
            12 § Beslut om ärenden som slutdebatterats vid dagens sammanträde
          </note>
          <note n="2f457665">
            Punkt 1
          </note>
          <note n="d44fc5a4">
            Punkt 2
          </note>
          <note n="d44fc5a4">
            Punkt 2
          </note>
          <note n="39eda785">
            Punkt 4
          </note>
          <note n="a81556bd">
            Punkt 5
          </note>
          <note n="b52c1c4a">
            Punkt 6
          </note>
          <note n="b03fd9a2">
            Punkt 8
          </note>
          <note n="ce165c7c">
            Punkt 11
          </note>
          <note n="1a81789c">
            Punkt 13
          </note>
          <note n="7ee116f6">
            Övriga punkter
          </note>
          <note n="434edc08">
            13 § (forts. från 10 §) Fördraget om stabilitet, samordning och
            styrning inom Ekonomiska och monetära unionen (forts. FiU28)
          </note>
          <note type="speaker" n="e1340677">
            Anf. 106 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-820f971aa63723b9-0" n="324fa224">
            <seg n="9f5fd359">
              Herr talman! Jag börjar med att yrka bifall till förslaget i
              utskottets betänkande. Där slår vi fast att utskottet ställer
              sig bakom regeringens förslag att riksdagen ska godkänna fördraget
              utan att dess regler blir bindande för Sverige.
            </seg>
            <seg n="66806a16">
              Herr talman! Europa är i dag den del av världen som utvecklas
              sämst ekonomiskt. År 2013 ser ut att för euro- och EU-området
              bli ett förlorat år, med fortsatt hög arbetslöshet och en nolltillväxt
              för området i stort. Ett hållbart samhälle kräver social, ekologisk
              och ekonomisk hållbarhet, och dessa tre former av hållbarhet är
              förutsättningar för varandra. Europa är den del av världen som
              mer än någon annan Sveriges öde är sammanknutet med, i med- och
              motgång. Det tecknar en bild av att det som är viktigt för och
              skapar utveckling i Europa är det som gör detsamma när det gäller
              Sverige.
            </seg>
            <seg n="6a3ce357">
              Därför är Sveriges deltagande i den process vi nu diskuterar,
              fördraget om stabilitet, samordning och styrning inom Ekonomiska
              och monetära unionen, så pass viktigt även för Sverige som icke-euroland.
              Det går inte att likt några av mina meddebattörer i dag stoppa
              huvudet i sanden och ställa sig vid sidan av ett för Sverige livsviktigt
              arbete. Kommer inte Europa på fötter innebär det nämligen stora
              prövningar för svensk ekonomi, svensk företagsamhet och svenska
              jobb.
            </seg>
            <seg n="c0b0cb00">
              När den finansiella krisen briserade efter kraschen av Lehman
              Brothers visade det och efterföljande kriser på behovet av förändringar
              i regelsystemen. Finanskrisen följdes av andra kriser, och det
              vi numera kallar skuldkrisen i Europa är anledningen till att
              vi i dag behandlar detta betänkande. Många av de förslag som förts
              fram i olika sammanhang som lösning på skuldkrisen är i egentlig
              mening inte ett svar på dagens akuta jobb- och strukturkris runt
              om i Europas länder. Till stor del handlar det om åtgärder som
              kommer att ta tid att få genomslag. Däremot sänder de en tydlig
              signal om att förändringar krävs för ett långsiktigt hållbart
              Europa. Där ska Sverige vara med och spela en roll.
            </seg>
            <seg n="b489ec10">
              Herr talman! Länder kan traditionellt styra sina ekonomier på
              två sätt, för att generalisera det lite. Det är genom penningpolitiken
              eller genom finanspolitiken. För länderna i eurozonen sköts som
              bekant penningpolitiken av Europeiska centralbanken, och därmed
              är möjligheten borta för enskilda länder att påverka den egna
              konjunkturen genom räntan och valutan. Devalveringsvapnet är borta.
              Kvar för de egna länderna finns finanspolitiken, där ju ekonomin
              påverkas genom förändrade skatter och utgifter. Men finanspolitiken
              verkar normalt sett lite långsammare.
            </seg>
            <seg n="3f10c568">
              Många av de länder som gick med i eurosamarbetet fick initialt
              en snabb och stark ekonomisk tillväxt. Den bromsades varken av
              ECB eller av länderna själva. De fortsatte i stället att spendera,
              med stigande statsskulder som följd. Samtidigt skuldsatte sig
              många personer och företag med billiga banklån, och fastighetspriserna
              sköt i höjden, som några av mina debattörer tidigare nämnt.
            </seg>
            <seg n="a2d24a9a">
              När tillväxten vek började omvärlden att misstro ländernas förmåga
              att betala skulderna. Räntorna sköt i höjden, tillväxten bromsades
              ytterligare och många fick problem med lånen, oavsett om det var
              bolån eller statliga lån, samtidigt som huspriserna föll. Krisen
              var ett faktum.
            </seg>
            <seg n="c6b1f235">
              Herr talman! Centerpartiet har varit pådrivande för att skapa
              det finanspolitiska ramverk som vi har i dag och som skapades
              av Centerpartiet och Socialdemokraterna tillsammans under 1990-talet.
              Vi har alltid försvarat det. Därför välkomnar vi en finanspakt
              som innebär att regler införs om en budget i balans eller gärna
              i överskott för euroländerna. Länderna ska också ha nationella
              regler om åtgärder för att rätta till avvikelser från budgetmålet
              eller från planen för att nå målet.
            </seg>
            <seg n="acd0a406">
              Enligt Centerpartiet är argumenten för detta fördrag om stabilitet,
              samordning och styrning inom den ekonomiska och monetära unionen,
              populärt kallat finanspakten, betydligt fler än argumenten mot.
              Bland annat bör Sverige inta en ledande roll för att reformer
              för finansiell stabilitet och långsiktig hållbarhet ska införas
              i alla medlemsländer. Det är svårt att spela den rollen om vi
              ställer oss utanför samarbetet.
            </seg>
            <seg n="f508b8c9">
              Redan i ett tidigt skede ställde dock Centerpartiet upp två bestämda
              kriterier för att säga ja till ett svenskt medlemskap. Det första
              är att ett svenskt medlemskap inte med någon som helst nödvändighet
              är ett steg på väg mot en svensk euroanslutning. Detta är en annan
              fråga. Sverige ska som icke-euroland inte vara bundet av fördragets
              regler. Genom att ansluta sig till finanspakten signalerar Sverige
              att vi vill tillhöra Europas kärna, att vi vill vara med och ta
              ansvar och att de ansträngningar som euroländerna gör för att
              skapa stabila statsfinanser har vårt fulla stöd. Som Europavänner
              tycker vi, och jag, att det är en viktig signal.
            </seg>
            <seg n="6411754b">
              När förslaget om en finanspakt kom upp på bordet blev det för
              oss i Centerpartiet viktigt att betona vår syn på Europapolitiken.
              Vi tycker att vi ska jobba för att se till att det finns ett strikt
              regelverk för budgetdisciplin i alla medlemsländer. Detta är viktigt
              inte minst för Sverige som ett litet exportberoende land. Vi måste
              också arbeta för att länder som inte är med i eurosamarbetet och
              som ansluter sig till finanspakten ska få möjlighet att delta
              i de eurotoppmöten som aviseras. Vi ska vidare arbeta för att
              de frågor som är av gemensamt intresse för alla 27 medlemsstater
              även i fortsättningen ska diskuteras och beslutas av denna krets
              och inte av den snävare eurokretsen.
            </seg>
            <seg n="e6d89b7c">
              Herr talman! Centerpartiet drömmer om en värld där människor
              får möjlighet att växa och förverkliga sina livsprojekt. Samhällen
              med demokrati och öppenhet ger de bästa möjligheterna för detta.
              Det är det vi kämpar för. Europeiska unionen gör det möjligt för
              oss att förverkliga dessa drömmar och möta de utmaningar hela
              Europa och världen står inför. Det handlar om att främja demokrati,
              öppenhet och tolerans, om att stärka individuella fri- och rättigheter,
              om att EU ska bli en global ledare att räkna med, om att vi ska
              ha ett grönare och mer hållbart Europa och om att vår del av världen
              ska bli mer företagsam och välmående. På alla dessa punkter spelar
              det europeiska samarbetet en mycket viktig roll.
            </seg>
            <seg n="355879eb">
              Centerpartiet anser att det behövs ett smalare men vassare EU,
              för att parafrasera en gammal valkampanjslogan. Med det menas
              att unionen ska prioritera och kraftsamla för att kunna möta de
              stora gränsöverskridande frågor som miljön, utrikespolitiken,
              handeln och brottsbekämpningen är.
            </seg>
            <seg n="39b5946d">
              EU-samarbetet har åstadkommit fantastiska resultat, som tidigare
              talare har varit inne på. Under sin drygt 50-åriga existens har
              EU, och dessförinnan EG, spelat en stor roll för utvecklingen
              inom unionen, men framför allt kanske utanför dess gränser. De
              ursprungliga 6 medlemsstaterna är nu 27 till antalet, och fler
              länder knackar på dörren. EU:s så kallade soft power är fortfarande
              stark i länder i vår närhet. Den inre marknaden har nämnts och
              förtjänar att nämnas igen, med fri rörlighet för varor, tjänster,
              personer och kapital, till gagn för både konsumenter och företag.
              Denna fria rörlighet, med fri in- och utvandring, må skrämma riksdagens
              ytterkantspartier men har visat sig vara en exempellös succé när
              det gäller att skapa rörlighet över gränser som tidigare korsades
              av soldater.
            </seg>
            <seg n="38bcd9ec">
              Förslaget till beslut i dag handlar om att bygga ett starkare
              och mer robust Europa. Sverige ska spela sin roll; därför ska
              vi vara med. Centerpartiets ställning har hela tiden varit ja
              till finanspakten och nej till euron. Det är glädjande att detta
              också i korthet kommer att bli riksdagens beslut.
            </seg>
          </u>
          <note type="speaker" n="686eb5ab">
            Anf. 107 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-f1542ff69a83f731-0" n="410aa013">
            <seg n="9967e10f">
              Herr talman! Jag ska börja med att yrka bifall till förslaget
              i betänkandet från finansutskottet.
            </seg>
            <seg n="82efae99">
              Det kan vara bra att ibland påminnas om vad vi pratar om. Fördraget
              om stabilitet, samordning och styrning inom den ekonomiska och
              monetära unionen är vad vi nu diskuterar. Jag ska citera ett par
              meningar på s. 1 i betänkandet:
            </seg>
            <seg n="218e39c1">
              Syftet med fördraget är att stärka de offentliga finanserna och
              samordningen av den ekonomiska politiken i euroområdet. Fördragets
              regler blir bindande för Sverige endast om Sverige i framtiden
              inför euron som valuta eller förklarar sig bundet av reglerna.
            </seg>
            <seg n="2b9feae6">
              Jag tycker att det är viktigt att vi är tydliga med vad det är
              för beslut vi fattar här i riksdagen. Debatten hittills har visat
              att det finns en ganska stor och stark majoritet för en linje
              som är att vi ska tillhöra EU, att vi ska vara med och bygga ett
              stabilt Europa och att vi vill se en stabilitet inom eurozonen.
              Självklart ska vi från Sverige bidra så gott vi kan till att få
              till stånd detta.
            </seg>
            <seg n="d5b07deb">
              Bo Bernhardsson pratade om EU i olika takt. Jag håller med om
              det. Det är lätt att det blir något negativt över det hela, men
              det kan faktiskt vara något positivt med ett EU i olika takt.
              I och med detta vaknar musikern i en till liv. Jag fick en flashback
              om hur det var med skolkörer när man växte upp. Alla skulle trängas
              in i skolkören, alla skulle vara med, från den värsta busen i
              skolan till den som kanske var blygast i skolan. Vi vet hur det
              går till. Vissa är duktiga på att sjunga, vissa tar i så att de
              blir alldeles högröda i ansiktet. En del andra står stumma. Till
              och med händer det att en del svimmar.
            </seg>
            <seg n="8078c632">
              Det är en bra bild av hur Europa fungerar. Alla är där med sina
              förutsättningar och försöker bygga en kör ihop. Ibland låter det
              riktigt bra, men det kan bli problem mellan varven. Så fungerar
              EU, och det är det som är poängen. Det finns en massa olika länder.
              Vi är olika, men vi är med tillsammans i syfte att diskutera med
              varandra och försöka bygga ett Europa som aldrig mer ska hamna
              i en situation där vi får ett krig eller något annat av det slaget
              i den här sfären. Det är klart att det inte är alldeles enkelt,
              men folk från olika länder sitter tillsammans och talar med varandra.
              Och nu befinner vi oss i en situation där vi måste lösa de ekonomiska
              problemen ordentligt.
            </seg>
            <seg n="1d7a69f0">
              Ända sedan krisen i början av 90-talet har Sverige haft strikta
              regler för statsbudgeten med överskottsmål och utgiftstak som
              bärande inslag. Det har tjänat Sverige väl. Liknande regelverk
              för euroländer är en förutsättning för att man ska kunna stabilisera
              ekonomin på kort och medellång sikt och få den att börja växa
              igen på längre sikt.
            </seg>
            <seg n="3697e5f0">
              Att Sverige redan har budgetregler som är striktare än dem i
              fördraget och det faktum att vi står utanför EMU:s tredje steg
              innebär förstås att det inte finns anledning för Sverige att binda
              sig till fördraget i dagsläget. Om vi någon gång skulle binda
              oss till fördraget måste ytterligare ställningstaganden från riksdagen
              till.
            </seg>
            <seg n="7fd2c0d3">
              Vid eurons introduktion fanns det regler, även om de kanske inte
              var alldeles tydliga, men de föll direkt beroende på att Tyskland
              och Frankrike bröt mot dem och blockerade alla typer av sanktioner.
              Nya regler måste alltså följas, inte minst av de här rika länderna.
              Och därför finns även detta med sanktioner med som en tydlig del
              i detta. Därför är det också bra att sanktionerna nu endast kan
              stoppas om en kvalificerad majoritet i rådet röstar för det.
            </seg>
            <seg n="33c100b2">
              Sverige har ett starkt intresse av att euroområdet fungerar bra.
              Det har vi hört många säga. Det är avgörande för vår exportmarknad
              och därmed för vår tillväxt. Fördraget kan bidra till att förebygga
              kriser och leder till mer hållbara offentliga finanser. Det är
              bra inte bara för euroländerna utan självfallet också för Sverige.
            </seg>
            <seg n="902bcb58">
              Låt mig också vara tydlig med vad Kristdemokraterna anser om
              att en euroanslutning för Sverige. För vår del ligger det inte
              inom synhåll för närvarande. Det har vi också sagt tidigare.
            </seg>
            <seg n="f87e2f90">
              Jag tycker att det finns oroande ageranden från tre riksdagspartier.
              För det första vill de föra in ett svenskt permanent undantag
              från EMU. De vill få det juridiskt inskrivet i dokumentet trots
              att ingen skulle komma på tanken att tvinga in Sverige i en euroanslutning
              utan att vi själva skulle vilja det. De vill ändå bända in detta,
              och det skapar direkt signaler där man undrar vad Sverige vill
              och vad Sverige tycker om detta. Vi skapar en onödig oro.
            </seg>
            <seg n="f7787857">
              För det andra vill Miljöpartiet, Sverigedemokraterna och Vänsterpartiet
              också avslå den här propositionen. Jag undrar vad de här partierna
              vill. Vill de fjärma sig från våra bröder och systrar i Europa?
              Är det detta man är ute efter? Jag kan förstå Sverigedemokraterna
              och Vänsterpartiet, men jag förstår inte hur Miljöpartiet resonerar.
              Snart får vi väl höra Per Bolund förklara detta.
            </seg>
            <seg n="c80a440f">
              Risken är stor att man skapar en onödig oro med den här typen
              av agerande. Vi behöver hålla ihop även i Sverige för att få ett
              stabilare och bättre Europa. Nu prövas egentligen samarbetet på
              allvar, nu prövas tilliten på allvar och nu prövas också solidariteten
              mellan Europas länder på allvar. Jag är lite bekymrad. Jag är
              glad att vi har en stark majoritet i riksdagen för detta, men
              jag är framför allt bekymrad över var vi har Miljöpartiet i detta.
              Sverigedemokraterna och Vänsterpartiet går det inte att göra så
              mycket åt. Det har jag förstått. Men varför agerar Miljöpartiet
              på det här sättet? Varför ser man inte vikten av att vi skapar
              en stabilitet inom eurozonen och får ordning och reda på finanserna
              ute i Europa?
            </seg>
          </u>
          <note type="speaker" n="8240582f">
            Anf. 108 JOHNNY SKALIN (SD):
          </note>
          <u who="johnny_skalin_8b916b" xml:id="i-7861a2d241bb4114-0" n="f8bf0ca9">
            <seg n="839b2a18">
              Herr talman! Det är med stor bedrövelse jag tvingas konstatera
              att riksdagen i dag återigen har att fatta ett riktigt stort och
              kvävande beslut med det enda syftet att flytta central och avgörande
              makt från Sverige till EU. Jag vet inte hur många gånger jag kommer
              att behöva upprepa detta, men jag lovar att varje gång den här
              riksdagen tvingar mig kommer jag att utan undantag ställa mig
              eller någon annan i mitt ställe precis här för att i bokstavlig
              mening stå upp för demokratin. Och tvingar mig gör riksdagen varje
              gång den avser att fatta beslut som flyttar makten från det svenska
              folket till EU. För mig finns inget ädlare, finare eller mer högaktningsfullt
              än en demokrati där all makt utgår från folket.
            </seg>
            <seg n="02d48433">
              För min del innebär det att det är folket, och inte dess så kallade
              företrädare i riksdagen, som avgör var makten ska utövas och av
              vilka. Jag förkastar därför riksdagens tidigare beslut att ratificera
              det så kallade Lissabonfördraget.
            </seg>
            <seg n="051b022e">
              Det enda mandat riksdagen fick i den svenska folkomröstningen
              om EU 1994 var att Sverige skulle ansluta sig till Maastrichtfördraget
              med tillhörande svenska undantagsregler. Ändå valde alltså riksdagen,
              på eget bevåg, att ansluta Sverige till det efterföljande så kallade
              Lissabonfördraget som på nästan alla politiska områden flyttade
              makt från Sverige. Jag anser att det är en av svensk, politisk
              historias absolut värsta politiska bedrägerier. Det hade därför
              varit lätt att tro att det skulle sluta där. Men i stället kan
              man endast konstatera att maktöverföringen bara har fått fortsätta.
            </seg>
            <seg n="84b5a402">
              Förvisso låtsas man från vänster till höger i denna kammare vara
              kritiska mot EU, åtminstone utåt sett. Här i kammaren erkänner
              till exempel Kristdemokraterna att de inte alls är kritiska mot
              EU, men det var ju inte riktigt så det lät när Göran Hägglund
              förklarade KD:s syn på EU för det svenska folket.
            </seg>
            <seg n="d2159585">
              I Vänsterpartiet försöker de också vara lite EU-kritiska ibland,
              men när det verkligen gäller ratificerar de gärna fler för demokratin
              dräpande förslag mot att de i fördragen får in en liten ynka skrivning
              om vad de kallar ett socialt protokoll.
            </seg>
            <seg n="6b17c0df">
              Socialdemokraterna försöker även de ibland kritisera EU. De har
              ju i det här fallet, ironiskt nog, ställt sig temporärt skeptiska
              till EMU, inte för att de är emot ett svenskt eurointräde utan
              på grund av att de är rädda att förlora partisympatier. Men varje
              gång det bränner till röstar naturligtvis även Socialdemokraterna
              med regeringen i så gott som alla avgörande frågor.
            </seg>
            <seg n="092926a4">
              Per Bolunds Miljöpartiet vill även de ibland framstå som lite
              kritiska till maktöverföringen, men när ärendena kommer upp i
              EU-nämnden bifaller likafullt även hans partikolleger gärna alla
              förberedelser till stora maktöverföringar på centrala politiska
              områden.
            </seg>
            <seg n="a1dc3f51">
              Och det är just där skon i allmänhet klämmer. De svenska politiska
              företrädarna, från Vänsterpartiet till Moderaterna, saknar alla
              helhetssynen på EU:s maktöverföringsambition. Därför låter man
              sig förblindas av varje enskilt förslag. Horisontblicken är totalt
              frånvarande. Den svenska riksdagen har därför bland annat fattat
              centrala beslut som låter EU diktera avgörande ekonomisk-politiska
              frågor såsom man gjorde när det gäller det så kallade sexpacket.
            </seg>
            <seg n="16c62c68">
              Man har även valt att ge bort viktiga delar av den politiska
              makten över banksystemet för att i stället låta utländska makter
              diktera styrmedlen för kapitaltäckningsreglerna.
            </seg>
            <seg n="ff2efd32">
              Och det är inte bara centrala delar av den ekonomiska politiken
              riksdagen frivilligt ger bort självbestämmandet över. Det så kallade
              Europa 2020-avtalet lägger sig dessutom, som grädden på moset,
              som en frätande, våt filt över stora delar av hela den svenska
              politiska agendan. Faktum är att Europa 2020 för närvarande styr
              i stort sett hela EU:s arbete med att ta kontroll över de få kvarvarande
              områden där EU ännu inte har makten att köra över Sverige. Svensk
              utbildningspolitik, svenska pensioner, svensk sjukvård, svensk
              arbetsmarknadspolitik eller svenskt försörjningsstöd är bara några
              av de områden som EU kommer att diktera över.
            </seg>
            <seg n="eac30cc7">
              Lägger man samman det här med den finanspolitiska pakt som riksdagen
              i dag avser att rösta för är Sverige i full färd med att bereda
              för ett nytt politiskt fördrag på EU-nivå där de djupaste och
              mest centrala delarna av politiken är tänkta att överföras till
              EU.
            </seg>
            <seg n="01c53a68">
              Jag är förstås väl medveten om att majoriteten i riksdagens finansutskott
              hävdar att det här mellanstatliga avtalet inte leder till några
              rättsliga förpliktelser för Sverige, men jag är också väl medveten
              om att Sverige de facto redan är medlem av EMU men med undantag.
            </seg>
            <seg n="88d0992e">
              Det enda som egentligen krävs för att EU ska kunna tvångsansluta
              Sverige till den finanspolitiska pakten, vilket utskottet insiktsfullt
              självt faktiskt konstaterar, är att riksdagen med ett enkelt majoritetsbeslut
              låter knyta den svenska kronan till euron och sedan väntar i två
              år. Att just det också är ett högst prioriterat politiskt mål
              råder det inga som helst tvivel om. Både Socialdemokraterna och
              regeringen är ju i grunden positiva till en svensk anslutning
              till EMU, trots att de alla, tack och lov på distans, bevittnat
              vad EMU-medlemskapet inneburit såväl för statsfinanserna som för
              demokratin i de nuvarande EMU-medlemsstaterna.
            </seg>
            <seg n="4a8850e2">
              Finansmarknadsminister Peter Norman uttryckte i EU-nämnden den
              18 januari i år att regeringen inte avser att gå med i en grupp
              som de verkligen tycker är fel. Regeringen valde alltså att avstå
              från att ansluta sig till pakten om en finansiell transaktionsskatt
              med samma anslutningsvillkor som i den här finanspakten.
            </seg>
            <seg n="d3b7e8d3">
              När det däremot handlar om att ansluta sig till just finanspakten
              går man alltså med. Det man därmed ställer sig bakom är att frångå
              EU:s nuvarande verktyg för att skapa politisk samordning, den
              så kallade öppna samordningsmetoden. Den bygger på frivillighet
              till en ekonomisk styrning som tillsammans med europluspakten,
              sexpacken, tvåpacken och den europeiska planeringsterminen tvingar
              medlemsländerna i EMU att direkt lyda EU:s vilja på så gott som
              samtliga politiska områden.
            </seg>
            <seg n="02c1ea8c">
              Det nya EMU, som blir följden av det här beslutet, medför alltså
              inget annat än en finanspolitik på federal nivå, som heller inte
              ger oss något tillbaka. Om man tar bort alla de regler som vi
              tills vidare kommer att undantas ifrån finns ju ingen pakt längre
              kvar. Kvar finns då endast en meningslös diskussionsklubb, där
              Sverige inte ens har rösträtt, för något det svenska folket redan
              röstat nej till att tillhöra. I stället för att rösta för ett
              meningslöst beslut om att delta i en pakt full med regler som
              vi tillfälligt ska undantas ifrån borde vi lyfta blicken och se
              vad det är för något vi diskuterar. Här kan vi se att det ekonomiska
              haveri EMU skapat nu i hög takt omvandlar EU från ett samarbetsprojekt
              till en överstatlig och allt mäktigare federation.
            </seg>
            <seg n="aedab88d">
              Den absurda devisen Du vill aldrig att en seriös kris ska gå
              förlorad, som Rahm Emanuel, när han 2009 var Vita husets mest
              inflytelserika medarbetare, troligen uppfann, ges i den här kontexten
              verklig mening. Man måste konstatera att medlemsländerna i EU
              före bildandet av EMU antingen var riktigt naiva eller så var
              de väldigt medvetna om vad EMU-projektet skulle innebära för många
              av de deltagande ländernas ekonomier. Som av en ren tillfällighet
              konstaterar nämligen även EU i rapporten KOM(2012) 777 på s. 9
              att den kris som EMU förorsakat öppnat upp för beslut som tidigare
              var helt otänkbara.
            </seg>
            <seg n="4021c3e1">
              Sett till teorin om optimala valutaområden kunde vem som helst
              redan innan EMU bildades konstatera att risken för ett ekonomiskt
              haveri, som vi nu sett i Europa, var högst påtaglig. Den slutsatsen
              drog för övrigt även den oerhört välrenommerade ekonomen Hans
              Tietmeyer, som fram till 1999 var den tyska centralbankens chef,
              alltså innan EMU bildades. Följaktligen kan vi endast förstå dagens
              beslut som ett i raden av stora maktöverförande räddningspaket
              för EMU där demokratin betalar priset.
            </seg>
            <seg n="c3a56d43">
              Som sann vän av demokrati, samarbete och Europa kan jag inte
              annat än bedrövas över att riksdagen ämnar delta i en sådan aktion.
              Därför, herr talman, yrkar jag i likhet med min partikollega Sven-Olof
              Sällström bifall till Sverigedemokraternas reservationer 2 och
              4.
            </seg>
          </u>
          <note type="speaker" n="65b86a24">
            Anf. 109 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-3" n="b56a9055">
            <seg n="ec574d78">
              Herr talman! Det är en mycket märklig känsla att lyssna på Johnny
              Skalin. Man undrar om han tagit del av diskussionen i kammaren,
              om han tagit del av Europa, det som finns därute som han talar
              om, om han sett problemen på riktigt. Allt är meningslöst, säger
              Johnny Skalin. Det vi gör är meningslöst. Han beskriver det som
              ett haveri. Det finns problem, så mycket är säkert, men han beskriver
              det som ett haveri och säger att allt är meningslöst.
            </seg>
            <seg n="ec6eee74">
              Därför måste jag fråga: Vad är din lösning, Johnny Skalin, på
              de problem som finns massarbetslösheten, de sociala spänningarna,
              ojämlikheten, de skriande orättvisorna som faktiskt finns i Europa?
              Är det att vi backar in i nationalstaten, stänger dörrarna och
              sitter där och beundrar oss själva? Är det din lösning, eller
              vad har du för lösning?
            </seg>
            <seg n="680c4a3d">
              Johnny Skalin säger att vi andra låtsas vara kritiska. Vet Johnny
              Skalin vad ordet kritisk betyder? Jag ska berätta det. Det betyder
              att man prövar, inte att man är negativ utan att man prövar, att
              man väger för och emot och vill vara konstruktiv. Det är att vara
              kritisk. Men Johnny Skalin och Sverigedemokraterna är genuint
              negativa. Det är något helt annat. De vill inte. De tittar på
              haveriet och säger: Fy, så hemskt det som händer där ute. Vi backar
              in och stänger dörrarna.
            </seg>
            <seg n="b8903bb0">
              Vad vill ni göra åt problemen mer än att gnälla? Vad är det för
              makt vi flyttar över genom det här beslutet? Vilken makt flyttar
              vi över till den europeiska nivån i och med detta beslut?
            </seg>
          </u>
          <note type="speaker" n="1dc352c5">
            Anf. 110 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-7861a2d241bb4114-1" n="f8bf0ca9">
            <seg n="5d78f717">
              Herr talman! Det var ganska många frågor och jag ber därför om
              ursäkt ifall jag inte hinner besvara dem alla.
            </seg>
            <seg n="011f3e34">
              Visst har jag deltagit i diskussionen. Jag har suttit här och
              lyssnat ända från början. Jag kanske bara råkar ha ett helt annat
              perspektiv på det här ärendet än de flesta andra i denna kammare.
              Det står jag för.
            </seg>
            <seg n="66a0b590">
              Jag menar inte att allting är meningslöst. Jag menar att det
              finns stor mening med allting. Den meningen bygger på demokrati.
              Den bygger på människor. Makten ska utgå från folket. Det är det
              som är min största invändning mot förslaget. Sedan har jag ingenting
              emot att vi löser de ekonomiska problemen ute i Europa, men inte
              på demokratins bekostnad. Det var huvudpoängen i mitt anförande.
            </seg>
            <seg n="4d9a3b83">
              Jag är inte beredd att lösa Europas problem på bekostnad av den
              svenska demokratin. Det är däremot övriga partier i denna kammare,
              flertalet av dem i alla fall. Socialdemokraterna är det definitivt.
              De vill ingå i en diskussionsklubb. Varför vill man ingå i den
              diskussionsklubben? Jo, för att man vill vara med och påverka.
              Vad vill man då påverka? Jo, man vill påverka en union som bygger
              på någonting helt annat än demokrati.
            </seg>
            <seg n="771d3b3c">
              Min lösning är att helt enkelt inte gå med i den här pakten.
              Varför ska vi gå med i en pakt som gäller något som svenska folket
              redan sagt nej till? Jo, för att diskutera! Om vi utlyste en ny
              folkomröstning skulle vi, först då, få möjlighet att verkligen
              påverka ifall vi inte gått med i pakten redan från början. Nu
              går vi med och ska delta i en diskussionsklubb där vi inte ens
              har rösträtt. Om vi någonsin ska kunna påverka pakten är det i
              så fall den dag svenska folket avgör om vi ska gå med i EMU eller
              inte.
            </seg>
            <seg n="f62e1800">
              Jag får återkomma till övriga frågor i nästa replik.
            </seg>
          </u>
          <note type="speaker" n="83d3b8c0">
            Anf. 111 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-4" n="b56a9055">
            <seg n="d126d742">
              Herr talman! Vad är det för makt vi flyttar över genom det beslut
              vi ska fatta? Jag försäkrar Johnny Skalin att vi inte vill göra
              någonting på bekostnad av svensk demokrati. Däremot finns det
              områden där vi som enskilt land inte har möjlighet att själva
              gå fram. Det gäller finansmarknaden, klimatfrågor, miljöfrågor,
              internationell brottslighet och så vidare gränsöverskridande problematik
              över huvud taget. Jag är beredd att påstå att om vi inte hade
              haft det europeiska samarbetet skulle vi ha varit tvingade att
              uppfinna det. Det finns områden där det behövs.
            </seg>
            <seg n="9654bca1">
              Det handlar inte om att avskaffa demokratin. Det handlar om att
              bygga en demokrati som gör att vi också kan ta itu med gränsöverskridande
              problem. Sedan gäller det att göra avvägningar så att vi inte
              lämnar ifrån oss makt som vi inte behöver lämna ifrån oss. Det
              är det som kallas närhetsprincipen eller subsidiaritetsprövningen.
            </seg>
            <seg n="bbe1cd19">
              Jag försäkrar att vi inte vill göra någonting på bekostnad av
              demokratin. I stället vill vi stärka demokratin. Det är inte lätt,
              och det är framför allt inte lätt i den situation som Europa nu
              befinner sig, där missnöje och elände breder ut sig. Men det är
              avsikten.
            </seg>
            <seg n="7ea49f66">
              Vad är det för beslut vi i dag flyttar till den europeiska nivån?
            </seg>
          </u>
          <note type="speaker" n="7a60f1c5">
            Anf. 112 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-7861a2d241bb4114-2" n="f8bf0ca9">
            <seg n="7e6e9b8f">
              Herr talman! I dag fattar vi beslutet att i morgon flytta avgörande
              makt på centrala politiska områden inom den ekonomiska politiken.
            </seg>
            <seg n="40dbe916">
              Som jag nämnde i mitt anförande säger Socialdemokraterna att
              de är för att gå med i EMU. Det är någonting som Bo Bernhardsson
              säger här indirekt. Det är någonting som man har sagt från det
              socialdemokratiska partiet i en rad debatter under de här åren
              under mandatperioden.
            </seg>
            <seg n="be5cf783">
              Man är i grunden positiv till EMU, men man vill inte gå med just
              nu. Just nu finns det en opinion som säger att människor inte
              vill gå med för tillfället. Det finns en väldigt stark opinion
              för den saken.
            </seg>
            <seg n="ff31f59a">
              Bo Bernhardsson säger att han inte vill göra någonting på bekostnad
              av svensk demokrati. Men det är precis vad Socialdemokraterna
              gör nästan varje vecka i EU-nämnden.
            </seg>
            <seg n="5fd97e69">
              Hela tiden fattar man beslut i EU-nämnden om att flytta makt
              över från Sverige till Europa. Det är exakt det man gör hela tiden.
              Det är också vad man gör när man säger att man är för EMU.
            </seg>
            <seg n="ed00a4a9">
              EMU handlar just om maktöverföring. Det handlar inte i första
              hand om ett ekonomiskt samarbete. Det handlar numera om en politisk
              organisation.
            </seg>
            <seg n="5ae07f0b">
              Jag nämnde också i mitt anförande att EMU från grunden var tänkt
              att misslyckas. I varje fall antydde jag att det kunde vara så.
            </seg>
            <seg n="e7832a80">
              Det säger inte Bo Bernhardsson någonting om. I stället står han
              här och försöker hävda att han är för demokrati när han egentligen
              är emot demokrati. Om man är för demokratin låter man svenska
              folket avgöra var makten ska hålla hus.
            </seg>
            <seg n="0c8e7682">
              Vilken makt vi flyttar är avgörande av vilken dag vi beslutar
              att gå med i EMU fullt ut. Det är ett beslut som Socialdemokraterna
              kan fatta här i riksdagen, eller så kan man fatta det via en folkomröstning.
            </seg>
            <seg n="b66fe339">
              Jag hoppas för Guds skull att det blir en folkomröstning den
              dagen som Socialdemokraterna känner för att de återigen vill väcka
              frågan om ett svenskt EMU-medlemskap.
            </seg>
          </u>
          <note type="speaker" n="22a59ba9">
            Anf. 113 BILLY GUSTAFSSON (S):
          </note>
          <u who="billy_gustafsson_9aa0d2" xml:id="i-c30dbfe85caf9546-0" n="86193e34">
            <seg n="5b121ad7">
              Herr talman! En och annan kanske ställer sig frågande till varför
              en ledamot från konstitutionsutskottet begär ordet i den här debatten.
              Det är inte alldeles vanligt att vi gör det.
            </seg>
            <seg n="af40d26b">
              Anledningen till att jag har gjort det i dag är att jag skulle
              vilja ge några kommentarer utifrån de bedömningar som jag själv
              var med och diskuterade när konstitutionsutskottet behandlade
              det yttrande som sedan gick till finansutskottet.
            </seg>
            <seg n="374c76b4">
              Jag tycker det finns konstitutionella aspekter som är värda att
              uppmärksamma. Det är därför jag har begärt ordet. Det kan finnas
              en poäng i att föra in ytterligare dimensioner och vinklingar
              i diskussionen.
            </seg>
            <seg n="66515bcd">
              Jag vill först säga, så att det är klart, att det är ett bra
              betänkande som finansutskottets majoritet har ställt sig bakom.
            </seg>
            <seg n="7f2bd55b">
              Jag vill också klara ut att utgångspunkten och förutsättningen
              för mitt resonemang och ställningstagande har hela tiden varit
              just det som slås fast i betänkandet, nämligen att ett godkännande
              av fördraget inte innebär att Sverige har några rättsliga skyldigheter
              och därmed skulle vara bundet av fördragets regler. Det har varit
              helt avgörande för mitt ställningstagande i sak.
            </seg>
            <seg n="ffd2c811">
              Det finns ett särskilt avsnitt i det betänkande som vi nu diskuterar
              som jag utifrån mina utgångspunkter tycker har varit och är ett
              nyckelavsnitt. Det är det avsnitt som är benämnt Framtida bindningar
              till fördragets regler. Det är för mig det avgörande.
            </seg>
            <seg n="ec28f978">
              Jag vill särskilt uppmärksamma riksdagens ledamöter på den rapport
              som kom från Europeiska rådets ordförande. Där pekar man på att
              det finns i varje fall en teoretisk möjlighet att genom ett rådsbeslut
              införa det nu aktuella fördragets tre artiklar 3, 6 och 8.
            </seg>
            <seg n="eb2f9f63">
              När jag tittar på de tre artiklarna är enligt min uppfattning
              och jag betonar att det är enligt min uppfattning i varje fall
              artikel 3 och 8 snubblande nära att handla om befogenhetsöverföring
              av delar av finansmakten.
            </seg>
            <seg n="f58047ff">
              Med det sagt kommer jag över på det som jag menar är lite grann
              av ett problem om vi inte skulle fatta det beslut som nu föreslås
              från utskottet. Det skulle kunna innebära att med stöd av det
              så kallade EUF-fördragets artikel 126.14 skulle man kunna föra
              in dem genom ett protokoll som heter Förfarande vid alltför stora
              underskott. Man skulle alltså via ett rådsbeslut kunna föra in
              de artiklarna i det protokollet, och då skulle Sverige vara bundet
              av det.
            </seg>
            <seg n="65549a14">
              Det krävs visserligen enhälligt beslut i rådet vid ett sådant
              tillfälle. Men problemet är att riksdagen som helhet inte behöver
              bli inblandad. Ett sådant ärende bereds på samma sätt som alla
              andra rådsbeslut, det vill säga med behandling i fackutskott och
              EU-nämnden enligt riksdagsordningens regler.
            </seg>
            <seg n="6b06e9f3">
              Uttalanden av utskott och EU-nämnden är inte bindande för hela
              riksdagen. Regeringen kan under ett parlamentariskt ansvar företräda
              en annan uppfattning vid exempelvis ett rådsmöte.
            </seg>
            <seg n="ef16a29a">
              För mig, kolleger, har det viktiga varit att tillse att det är
              den av det svenska folket valda riksdagen som fattar de framtida
              besluten med stöd av det beslut som riksdagen kommer att fatta
              om den så kallade finanspakten.
            </seg>
            <seg n="c9c9b4a1">
              Problemet har varit att vi skulle kunna hamna i en situation
              med någon form av självspelande piano där beslut fattas där den
              parlamentariska församlingen inte är inblandad. Jag menar att
              det förslag till beslut som finns i dag sätter stopp för det.
            </seg>
            <seg n="5964145c">
              Det är tillgodosett om en bred majoritet i riksdagen antar det
              tillkännagivande som föreslås av FiU. Då har vi tillsett att det
              är framtida riksdagar som kommer att fatta besluten.
            </seg>
            <seg n="d45d1781">
              Herr talman! Jag drar framför allt två slutsatser av detta. Med
              detta resonemang i botten är det för det första bra och nödvändigt
              att riksdagen fattar detta beslut. Jag hade skrivit att riksdagen
              skulle fatta beslutet i dag, men det får jag ändra. Vi kommer
              inte att fatta beslutet i dag.
            </seg>
            <seg n="b3178e63">
              När riksdagen fattar beslutet vill jag skicka med till er som
              är emot: Det skulle vara en otrolig styrka om vi skulle kunna
              fatta beslutet enhälligt och kunna ställa oss bakom tillkännagivandet.
              Det är då vi garanterar just det vi är ute efter. Nu kommer det
              ändå att vara en bred majoritet. Men det skulle vara önskvärt
              med ett enhälligt beslut.
            </seg>
            <seg n="0de3a3d1">
              Vad som fastslås är att Sverige, om det blir aktuellt, inte ställer
              sig bakom ett förslag i EU:s ministerråd om införande av artiklarna
              jag nämnde tidigare 3, 6 och 8 utan ett uttryckligt medgivande
              från riksdagen.
            </seg>
            <seg n="bf649143">
              Vad blir det för slutsats av det? Enligt min mening blir slutsatsen
              att alla beslut helt eller delvis det skulle kunna vara så att
              man ska anta samtliga artiklar eller delar av dem kommer att fattas
              och måste fattas av riksdagen.
            </seg>
            <seg n="ed128231">
              Vi har här förut talat om demokrati. För mig är det demokrati
              om en majoritet i den svenska riksdagen fattar ett beslut. Om
              det sedan råkar vara ett beslut som jag inte gillar är det inte
              odemokratiskt bara för att jag ogillar det. Blanda inte ihop att
              man är emot med att det därför skulle vara odemokratiskt! Det
              blir i så fall lite problematiskt när vi ska diskutera demokrati.
            </seg>
            <seg n="4e1d918b">
              För det andra vill jag ha ett medskick inför framtiden. Vi skriver
              lite om det i vårt yttrande till finansutskottet. Vi behöver titta
              på om nuvarande regler i riksdagsordningen för information, samråd
              och överläggningar inför beslut i EU är tillräckliga.
            </seg>
            <seg n="212a9144">
              Dagens beslut innebär att framtida beslut i anledning av det
              beslut vi fattar i dag ska fattas av kommande riksdagar kanske
              av denna men mycket sannolikt av andra riksdagar som kommer efter
              oss. Detta har vi liksom sytt in och klarat ut.
            </seg>
            <seg n="845efbff">
              Men det vi har upptäckt här tycker jag skulle leda till frågan:
              Kan det bli andra situationer som vi i dag inte riktigt har överblick
              över? Därför tycker jag att vi borde ställa oss en fråga: Säkerställer
              nuvarande regler att det är riksdagen som är den slutliga beslutsfattaren
              i andra situationer som liknar den som jag nu har tagit upp och
              pekar på?
            </seg>
            <seg n="1f783672">
              Jag är tveksam till det, mina kolleger. Därför tycker jag att
              vi borde titta på det. Om vi tänker efter ser vi att grunderna
              i de regler vi har i riksdagsordningen i dag i princip har funnits
              sedan vi gick med i EU. Det har hänt en del under de åren. Det
              nu aktuella fördraget pekar bland annat på det. Därför tycker
              jag att det vore angeläget att vi tittade på riksdagsordningens
              regler utifrån dessa aspekter och såg på behovet av en modernisering
              av riksdagsordningens regler.
            </seg>
          </u>
          <note n="1b8ef856">
            Med detta, herr talman, ber jag om överseende med överskridandet
            av talartiden med 2 minuter och 57 sekunder och yrkar bifall till
            finansutskottets förslag i betänkandet.
          </note>
          <note type="speaker" n="0ae458aa">
            Anf. 114 LENA SOMMESTAD (S):
          </note>
          <u who="lena_sommestad_e3f90f" xml:id="i-249133e46b2f5996-0" n="dd60a29e">
            <seg n="974317ac">
              Herr talman! Också jag kommer från konstitutionsutskottet. Jag
              vill säga att beslutet om Sveriges anslutning till fördraget om
              stabilitet, samordning och styrning inom den ekonomiska och monetära
              unionen reser viktiga frågor, inte bara när det gäller finanspolitiken
              utan också när det gäller fördragets konstitutionella aspekter.
            </seg>
            <seg n="7b43ff46">
              Min kollega i konstitutionsutskottet Billy Gustafsson har nu
              redan lyft fram några centrala frågor som bör uppmärksammas med
              anledning av dagens beslut. Han har också erinrat om att det kan
              finnas skäl att se över vår egen beslutsordning här i riksdagen.
            </seg>
            <seg n="6506995c">
              Jag vill i detta inlägg kort återknyta till Billy Gustafssons
              inlägg och till de konstitutionella förutsättningarna för fördraget.
              Jag vill också ta tillfället i akt att kort kommentera något om
              Sveriges anslutning till fördraget i ett historiskt perspektiv.
            </seg>
            <seg n="4b2b715f">
              Sverige kommer med dagens beslut inte att bindas av fördragets
              bestämmelser. Det är alldeles utmärkt att enighet råder om detta
              i Sveriges riksdag. Men lika viktigt är det att Sverige i framtiden
              inte ska kunna bindas av fördragets bestämmelser utan att frågan
              återkommer till riksdagen. Riksdagsprövningen är av stor vikt
              eftersom den ytterst handlar om fördragets förenlighet med grundlagarna.
            </seg>
            <seg n="4585a721">
              En aspekt som konstitutionsutskottet har noterat i sitt yttrande
              gäller i vad mån en framtida anslutning till fördraget skulle
              begränsa riksdagens finansmakt. Det handlar alltså om viktiga
              frågor.
            </seg>
            <seg n="2f997fdf">
              Billy Gustafsson lyfte i sitt inlägg fram det faktum att det
              finns en möjlighet att införa vissa av reglerna i fördraget genom
              ett särskilt lagstiftningsförfarande ett enhälligt beslut i ministerrådet.
              Det är utmärkt att finansutskottet mot bakgrund av denna möjlighet
              har tillkännagett för regeringen att en framtida bindning till
              fördragets regler ska underställas en ny prövning av riksdagen.
              Men som Billy Gustafsson har påpekat finns det skäl att se över
              beslutsordningen i dessa fall så att detta kan bli ännu tydligare.
            </seg>
            <seg n="00db1aa0">
              Jag vill understryka betydelsen av detta inlägg. Det är viktigt
              att beslutsordningen för denna typ av ärenden klargörs, dels mot
              bakgrund av det beslut som vi kommer att fatta i morgon om detta
              fördrag om samordning, styrning och stabilitet, dels i ljuset
              av de ytterligare förslag om fördjupad integration inom EU som
              är att vänta och som vi ser framför oss redan nu. Till exempel
              är ett meddelande från kommissionen på väg som handlar om en plan
              för en djupgående verklig ekonomisk och monetär union, som det
              heter. Det är en visionär plan från kommissionens sida. Som den
              svenska regeringen har noterat handlar den om en långtgående plan
              för att omvandla eurozonen till mer av en federativ statsbildning.
              Det finns alltså stora skäl för riksdagen att vara uppmärksam
              detta om de konstitutionella aspekterna.
            </seg>
            <seg n="b088025c">
              Låt mig till sist säga att euroländerna har fattat beslut om
              och varit aktiva för att forma en finanspakt för att, som man
              själv ser det, gynna sina egna länders utveckling och hela Europas
              ekonomiska utveckling. Likväl finns det skäl att en dag som denna
              påminna om att många bedömare ser skäl att ifrågasätta om den
              inriktning på den monetära och ekonomiska politik som euroländerna
              väljer verkligen är den som bäst gagnar Europas ekonomiska välstånd.
              Grunden för en sådan här mer kritisk bedömning bottnar helt enkelt
              i historisk erfarenhet. I ett längre historiskt perspektiv vet
              vi att monetära system av den typ som euron representerar rymmer
              stora risker, inte minst i tider av minskande efterfrågan.
            </seg>
            <seg n="8da6fe1a">
              Som Bo Bernhardsson konstaterade i sitt inlägg tidigare finns
              det problematiska konstruktionsfel i eurosystemet. Därmed finns
              det också problem i de förslag till lösningar som man föreslår.
            </seg>
            <seg n="70bac7a5">
              Om vi ser tillbaka i historien kan vi se att det finns paralleller
              till det som händer i Europa i dag. Den mest kända parallellen
              är mellankrigstidens försök att vidmakthålla den tidens monetära
              system, som hette guldmyntfoten. På den tiden var det så att utan
              en möjlighet till anpassning via växelkursen var det intern devalvering
              och ekonomisk åtstramning som var den enda väg som stod öppen
              för många länder som hade övervärderade valutor. Den gången såg
              vi ekonomisk stagnation och växande sociala spänningar och dessutom
              hotades till slut, i dag, inte bara sysselsättning och välfärd
              utan också stödet för demokratin.
            </seg>
            <seg n="ab43bdd7">
              Vi kan också se att olika monetära system avlöser varandra från
              1930-talet och framåt. Vi kan se hur förändringar i den reala
              ekonomin och i politiken gång på gång driver fram ett nytänkande
              i den monetära politiken om hur man bör organisera de monetära
              systemen.
            </seg>
            <seg n="7341dabf">
              Jag vill sluta med att säga att respekt för euroländernas försök
              att med stärkt styrning lösa valutaunionens problem också måste
              inbegripa att vi ser att vi inte kan utesluta och att vi bör ha
              en öppen och konstruktiv diskussion om alternativa vägval. Det
              är inte säkert att Europa är på rätt väg, och jag tror personligen
              inte att det är rätt väg. Jag menar att Sverige har alla förutsättningar,
              också nu som deltagare vid eurotoppmöten i framtiden, att på ett
              konstruktivt sätt bidra till en sådan här diskussion.
            </seg>
          </u>
          <note n="d63206f9">
            Med utgångspunkt från detta yrkar jag bifall till finansutskottets
            förslag i betänkandet.
          </note>
          <note type="speaker" n="745090ab">
            Anf. 115 PER BOLUND (MP):
          </note>
          <u who="per_bolund_4dcd65" xml:id="i-fd964fb2f33fb838-0" n="0cdd1310">
            <seg n="bd8a5dc3">
              Herr talman! Jag hade planerat att komma in först i debatten.
              Nu fick jag i stället chansen att lyssna in alla anföranden som
              har hållits. Då gör man en del reflexioner och kan också ge kommentarer,
              så på sätt och vis kanske det var en positiv utgång.
            </seg>
            <seg n="bff9643a">
              Miljöpartiet anser inte att Sverige ska ställa sig bakom finanspakten.
              Vi anser också att Sverige ska begära och försöka få ett permanent
              undantag från den europeiska monetära unionen, vilket vi inte
              har i dag. Därför börjar jag med att yrka bifall till våra reservationer
              nr 1 och nr 4.
            </seg>
            <seg n="69844a56">
              Det har visat sig med all önskvärd tydlighet att införandet av
              den europeiska monetära unionen och euron inte var något lyckat
              projekt. Det var ganska tydligt redan från början att samarbetet
              medförde stora risker. Att införliva så olika länder med så olika
              ekonomier och ekonomiska förutsättningar som Grekland och Tyskland,
              till exempel, i samma valuta och med liknande räntenivåer skulle
              skapa precis de bubblor och de ekonomiska krascher som vi nu har
              sett i den Europakris som vi är mitt inne i.
            </seg>
            <seg n="7ee9316a">
              Detta är en fråga som i allra högsta grad var uppe i samband
              med euroomröstningen för tio år sedan här i Sverige. Det var också
              någonting som påpekades bland flera namnkunniga ekonomer, bland
              dem flera Nobelpristagare, att Europa inte är något lämpligt valutaområde
              och att riskerna med projektet var mycket stora. Det är värt att
              komma ihåg när samma partier som då var för att Sverige skulle
              ansluta sig till euron nu också vill att vi ska ansluta oss till
              finanspakten.
            </seg>
            <seg n="c71ea4a4">
              Finanspakten är ett försök att laga ett redan från början trasigt
              system. Det starkaste skälet som har förts fram här i debatten
              för att Sverige skulle ställa sig bakom den är att vi inte berörs
              av villkoren. Det är ganska märkligt som argument, det vill säga
              att det viktigaste skälet till att vi ska vara med är att vi inte
              berörs. Det är inte på särskilt många områden som man skulle argumentera
              på det sättet. Anser man att det inte är ett särskilt bra ramverk,
              regelverk, och att det är viktigt att Sverige inte berörs finns
              det inte heller särskilt starka anledningar för oss att ansluta
              oss till finanspakten.
            </seg>
            <seg n="3140e6bd">
              Ett annat skäl som har förts fram är att det skulle öka marknadens
              förtroende för de europeiska ekonomierna och därmed hjälpa Europas
              länder att komma ur krisen. Det vore ju fint om det skulle fungera.
              Men mycket pekar på att Frankrike redan i år inte kommer att uppfylla
              kraven i pakten och att man inte heller kommer att få de böter
              som i princip följer av finanspakten. Det vi ser nu är att vi
              får en repris på stabilitetspakten, det vill säga att de stora
              länderna ändå inte följer regelverken. Därmed faller idén om att
              det här skulle ge en ökad trovärdighet till de europeiska ekonomierna.
            </seg>
            <seg n="9347cfcc">
              Ett annat argument som har förts fram här är att vi får åka på
              ett toppmöte per år och diskutera med euroländerna. Det tycker
              jag är ett väldigt svagt argument för att Sverige ska ansluta
              sig. Det är inte någonting som kommer att göra att Sverige får
              särskilt mycket större möjligheter att påverka. De stora besluten
              fattas ju ändå av euroländerna som är med i eurosamarbetet, och
              priset för att vara med i den klubben är väldigt högt, vilket
              har visat sig.
            </seg>
            <seg n="cfcbfb16">
              Mot finanspakten har det kommit ganska starka skäl. Ett skäl
              som Konjunkturinstitutet lyfte fram i sitt remissvar är att regelverket,
              som är ganska fyrkantigt och inte särskilt flexibelt, gör att
              man inte kan motverka konjunktursvängningar i ekonomierna, det
              vill säga att man inte kan göra investeringar och satsningar när
              ekonomin vänder nedåt. Därför tycker jag att det svenska regelverket
              är väldigt mycket bättre utformat och har mycket bättre principer.
            </seg>
            <seg n="4cadd05d">
              Då inställer sig frågan: Varför ska vi ställa oss bakom ett system
              som i princip alla partier här inne tycker är sämre, det vill
              säga det som regleras i finanspakten? Varför står vi inte upp
              för det svenska systemet och säger att det egentligen är ett bättre
              system?
            </seg>
            <seg n="8084037c">
              Det finns också ett demokratiproblem med att vi nu medverkar
              till en ökad överstatlighet inom Europa, vilket alla de opinionsmätningar
              och de folkomröstningar som har genomförts i Europa visar att
              det inte finns någon folklig förankring för. Det tycker jag också
              väcker mycket tveksamhet för förslagen.
            </seg>
          </u>
          <note type="speaker" n="b266551f">
            Anf. 116 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-5" n="b56a9055">
            <seg n="71c9fe71">
              Herr talman! Per Bolund säger att vi har märkliga argument för
              att vi vill ansluta oss till pakten samtidigt som vi inte ansluter
              oss till det riktiga regelverket, pakten. Jag försökte förklara
              tidigare hur vi har resonerat.
            </seg>
            <seg n="b83579ab">
              För oss är det uteslutet att vi ska ansluta oss till den hårda
              kärnan i det här, det vill säga själva regelverket, så länge som
              vi har en egen valuta och inte ansluter oss till euron.
            </seg>
            <seg n="c593da5e">
              Per Bolund sade att det är märkligt att vi inte vill påverkas
              av villkoren. Nej, det vill vi inte, för vi har en egen valuta,
              och då fattar vi besluten här i riksdagen om vårt finanspolitiska
              ramverk. Men att vi inte påverkas av villkoren i finanspakten
              innebär ju inte att vi inte påverkas av det man gör i eurozonen
              eller inom ramen för finanspakten.
            </seg>
            <seg n="d77070dd">
              Vi har försökt hantera detta dilemma, för det är klart att det
              är ett dilemma, genom att säga: Okej, vi vill ändå, om det är
              möjligt, vara med och få inflytande, till och med om det är ett
              rätt litet inflytande. Det vet vi inte än, men jag inser att det
              kanske inte blir så många sammanträden som vi får vara med på.
              Vi vill vara med och påverka här så långt möjligt och naturligtvis
              också i andra sammanhang. Jag tror att det är en klok hållning.
            </seg>
            <seg n="34e45979">
              Detta är inte det enda dilemma av den här sorten som vi kommer
              att ha att hantera framöver när Europa nu fortsätter i lite olika
              takt, utan det kommer att bli fler. Då tycker jag att det är en
              bra hållning att vi inte ska ta på oss några uppgifter eller lämna
              ifrån oss makt om vi inte behöver det, absolut inte, för vi har
              en egen valuta. Men vi ska ha den hållningen att vi så långt möjligt
              vill vara med och diskutera, ge våra synpunkter och försöka påverka
              hur Europa utvecklas, för vi påverkas av det man gör.
            </seg>
          </u>
          <note type="speaker" n="6656659a">
            Anf. 117 PER BOLUND (MP) replik:
          </note>
          <u who="per_bolund_4dcd65" xml:id="i-fd964fb2f33fb838-1" n="0cdd1310">
            <seg n="eb0bf8a7">
              Herr talman! Ja, att vi påverkas av vad som händer i Europa kan
              både jag och Bo Bernhardsson ställa oss bakom. Självklart är det
              så.
            </seg>
            <seg n="05616368">
              Sedan är den stora frågeställningen om Sverige kommer att beröras
              av regelverken. Där lägger Bo Bernhardsson väldigt stor vikt vid
              att Sverige inte kommer att påverkas av och tvingas följa regelverken.
              Jag återkommer i mitt nästa anförande till att det finns skäl
              att vara orolig för om det stämmer eller inte. Det finns åtminstone
              en tydlig risk för att Sverige i framtiden kan beröras av regelverken.
              Därför är det märkligt att ha som det starkaste skälet för att
              ställa sig bakom att Sverige i dagsläget inte skulle påverkas.
            </seg>
            <seg n="af70deb0">
              Jag pekade också i mitt anförande på att det här är en tveksam
              lösning på eurokrisen, på hur man ska ta sig ur den ekonomiska
              krisen i Europa. Det här leder, enligt till exempel Konjunkturinstitutet,
              till en risk för en ännu mer åtstramande ekonomisk politik i en
              tid då det lyfts fler och fler farhågor för att mer åtstramning
              i den ekonomiska politiken i Europa antagligen inte är en bra
              väg ut ur eurokrisen. Det finns faktiskt risk för att den i stället
              förvärrar den ekonomiska krisen i Europa när det skulle behövas
              möjligheter att göra stimulanser av ekonomin när man är på väg
              i negativ riktning ur ekonomisk synvinkel.
            </seg>
            <seg n="4f39d90e">
              Detta ramverk ställer sig nu Socialdemokraterna bakom i och med
              att de tycker att Sverige ska ställa sig bakom den här pakten.
              Det är olyckligt att Socialdemokraterna gör analysen att bara
              för att vi ska kunna vara med på ett toppmöte per år och, som
              Bo Bernhardsson sade i sitt anförande, vara med vid det fototillfälle
              som det innebär och att det är väldigt viktigt, ska vi införa
              ett system som alla partier här inne verkar vara överens om inte
              är särskilt väl utformat och inte så bra. Framför allt är det
              så dåligt att det är väldigt viktigt för alla partier att Sverige
              inte omfattas av villkoren i det.
            </seg>
            <seg n="08ed4ff5">
              För mig är det ett väldigt märkligt resonemang. Det vore mer
              rimligt att försöka utforma ett ramverk och ett regelverk som
              är väldigt mycket bättre och som gör att man får flexibilitet,
              till exempel av samma modell som det finanspolitiska ramverk som
              vi har i Sverige.
            </seg>
          </u>
          <note type="speaker" n="c0d334d8">
            Anf. 118 BO BERNHARDSSON (S) replik:
          </note>
          <u who="bo_bernhardsson_12449e" xml:id="i-894c52cf2017b19d-6" n="b56a9055">
            <seg n="ca2b61f2">
              Herr talman! Nu kommer jag att upprepa mig igen. Vad jag sade
              i mitt anförande var att Europas stora problem i dag, det som
              skapar arbetslösheten och de sociala motsättningarna och riskerar
              att skapa politiska ställningstaganden som är väldigt obehagliga,
              är åtstramningspolitiken, högerpolitiken som bedrivs. Men den
              är inte given med anledning av de finanspolitiska regelverken.
              Det är fullt möjligt att driva en aktiv politik för att ta in
              skatter som i dag inte kommer in. De är dubbelt så stora som de
              samlade budgetunderskotten i Europa.
            </seg>
            <seg n="3c97f431">
              Det är fullt möjligt att ha helt andra tidsperspektiv när det
              gäller när man ska ha ordning på sina statsfinanser. Det är fullt
              möjligt att bedriva mycket mer investeringspolitik och utbildningspolitik
              och att göra insatser för att skapa jobb, i stället för att bara
              göra ensidiga åtstramningar. Det är fullt möjligt inom ramen för
              ett finanspolitiskt ramverk som det här. Sedan är det inte perfekt
              i alla delar.
            </seg>
            <seg n="bbe94e67">
              Problemet är den politik som bedrivs, vill jag bestämt hävda,
              och inte att man måste ha ordning på sina statsfinanser.
            </seg>
            <seg n="9e8e3f17">
              Jag vill fråga Per Bolund: Finns det någon väg för Grekland,
              Spanien, Portugal, Italien eller för Frankrike, som nu dras in,
              som inte innebär att man har en plan för hur man ska ta sig tillbaka
              till en kontroll över sin budget, sina utgifter och sina inkomster?
              Finns det en sådan lösning? Det gör det inte, men det finns en
              annan politik att bedriva för att nå dit i stället för den högerpolitik
              som i dag bedrivs och som faktiskt är farlig för Europa.
            </seg>
          </u>
          <note type="speaker" n="bfce527e">
            Anf. 119 PER BOLUND (MP) replik:
          </note>
          <u who="per_bolund_4dcd65" xml:id="i-a3adfbde4b7e4bd7-0" n="0cdd1310" next="i-8f675b4812f798a6-0">
            <seg n="58c0136e">
              Herr talman! Finns det en väg ut ur krisen utan en budgetdisciplin
              och ett budgetansvar? Nej, jag håller med om att man självklart
              måste ha det. Men är den här finanspakten vägen ut ur krisen?
              Nej, det hävdar jag att den inte är. Det är där jag tycker att
              Socialdemokraterna hamnar fel i den här debatten.
            </seg>
            <seg n="206ecce5">
              Bo Bernhardsson lägger nu stor vikt i sin replik på att det här
              ramverket inte skulle förhindra en aktiv finanspolitik och en
              stimulans av ekonomin. Jag vill hävda att Bo Bernhardsson och
              Socialdemokraterna har fel i den frågan.
            </seg>
            <seg n="2a1c393f">
              Regelverket säger att man inte under något tillfälle får gå med
              underskott med mer än 0,5 procent av bnp. Det innebär att om man
              skulle behöva göra stimulanser i en djup lågkonjunktur kan man
              inte med det här ramverket göra det utan att få bötesstraff av
              EU och EMU. Det kan inte vara en rimlig princip.
            </seg>
            <seg n="59451d95">
              Det svenska ramverket är betydligt bättre, det vill säga att
              man ska gå med överskott under en hel konjunkturcykel, vilket
              gör att man har en flexibilitet och kan gå med underskott under
              en djup lågkonjunktur medan man i stället går med överskott under
              andra delar av konjunkturcykeln. Det är ett mycket bättre utformat
              ramverk som skulle kunna passa även för de europeiska länderna.
            </seg>
            <seg n="fb9d7716">
              Jag beklagar att Socialdemokraterna har landat fel. Man kritiserar
              åtstramningspolitiken men ställer sig nu bakom ett ramverk som
              slår fast just den åtstramningspolitik som man säger sig kritisera.
              Det är bekymmersamt att man inte ser det.
            </seg>
            <seg n="8b9c686e">
              Det finns många ekonomer i Sverige och på andra håll som konstaterar
              att detta finanspolitiska ramverk kommer att göra det svårare
              att bedriva en aktiv konjunkturpolitik och försöka möta konjunkturcykler.
              Det borde Socialdemokraterna, om några, vara bekymrade över.
            </seg>
            <seg n="6e6ce899">
              Sverige tog sig ur den svåra ekonomiska krisen på 90-talet genom
              att vi kunde föra en aktiv konjunkturpolitik och driva ekonomin
              med underskott under en viss tid för att få i gång ekonomin och
              få hjulen att snurra igen.
            </seg>
            <seg n="b59b8c02">
              Det regelverk som Socialdemokraterna nu ställer sig bakom förhindrar
              en sådan politik, och det är bekymmersamt att man inte har lärt
              sig läxan från 90-talskrisens Sverige.
            </seg>
          </u>
          <note n="2bbaea99">
            Anf. 120 GUNNAR ANDRÉN (FP) replik:
          </note>
          <u who="per_bolund_4dcd65" xml:id="i-8f675b4812f798a6-0" n="0cdd1310" prev="i-a3adfbde4b7e4bd7-0">
            <seg n="4f97cfa6">
              Herr talman! Jag är angelägen om att ge Per Bolund lite mer tid
              att utveckla sina synpunkter eftersom hans tid är långt ifrån
              ute.
            </seg>
            <seg n="e187c37a">
              Vad i stället? När jag läser Miljöpartiets reservation frågar
              jag mig: Vad i stället?
            </seg>
            <seg n="de266929">
              För det första vill Miljöpartiet ha ett permanent undantag från
              euron. Det kan man alltid diskutera.
            </seg>
            <seg n="c3f2d058">
              För det andra skriver Per Bolund: Däremot anser jag att euroländerna
              själva har huvudansvaret för att skapa ekonomisk stabilitet inom
              euroområdet.
            </seg>
            <seg n="048cb34e">
              Det är ju just det som det handlar om. Vi tolererar att de 17
              länderna gör som de vill för att lösa problemet. Vi kan tycka
              att den lösning de föreslår är bra eller dålig, men det handlar
              om att vi tolererar avtalet. Det är ju det Per Bolund själv skriver.
            </seg>
            <seg n="66887972">
              För det tredje skriver Per Bolund att fördragets regel om budget
              i balans i princip är positiv. Som Bo Bernhardsson påpekade kan
              man inte lösa problemen om man inte har en god ekonomisk utveckling
              i de enskilda länderna. Det handlar dock om tillämpning.
            </seg>
            <seg n="4e539178">
              När det gäller den andra punkten och det som är bra för Sverige:
              Varför säger ni att ni vill avslå detta, och vad föreslår ni i
              stället? Om ni menar att det är de 17 euroländernas sak att lösa
              sina problem, vad föreslår ni i stället? Det får man inget besked
              om i reservationen.
            </seg>
          </u>
          <note type="speaker" n="3eb8496c">
            Anf. 121 PER BOLUND (MP) replik:
          </note>
          <u who="per_bolund_4dcd65" xml:id="i-a3adfbde4b7e4bd7-1" n="0cdd1310" next="i-8f675b4812f798a6-1">
            <seg n="992171bc">
              Herr talman! Gunnar Andrén försöker medvetet eller omedvetet
              förvirra debatten och åhörarna. Sverige kan inte genom det beslut
              vi fattar i riksdagen avgöra om euroländerna ska införa ramverket
              eller inte. Även om Sverige skulle rösta nej, som Miljöpartiet
              vill, avgör det inte om ramverket kan införas i Frankrike, Tyskland
              eller Grekland. Det ligger helt i euroländernas egna händer om
              de vill göra det eller inte.
            </seg>
            <seg n="cb874016">
              Storbritannien har inte ställt sig bakom finanspakten. Det förhindrar
              inte att euroländerna går vidare och genomför ramverket om de
              anser att det är lösningen på deras problem.
            </seg>
            <seg n="5000112c">
              Jag är dessutom tveksam till att utformningen kan lösa euroländernas
              problem. Ramverket är för fyrkantigt och ger inte den flexibilitet
              som behövs för att kunna reglera ekonomin, så gott man nu kan,
              när ekonomin går uppåt eller nedåt. Det är jag glad för att det
              svenska ramverket gör.
            </seg>
            <seg n="871f4373">
              Det är inte så som Gunnar Andrén försöker göra gällande, nämligen
              att om Sverige inte ställer sig bakom finanspakten spolierar det
              euroländernas möjlighet att införa ett ramverk som de tror kan
              hjälpa dem att komma ur den ekonomiska krisen. Det Sverige nu
              avgör är om vi ska ställa oss bakom finanspakten.
            </seg>
            <seg n="725ffe9b">
              Även om Gunnar Andrén och andra försöker hävda att vi inte på
              några villkor skulle kunna omfattas av dessa regelverk ser jag
              en risk att också Sverige i framtiden skulle kunna komma att omfattas
              av dessa regelverk. Därför är det en onödig risk att Sverige ska
              ställa sig bakom finanspakten, trots att vi inte omfattas av regelverken
              och trots att vårt ställningstagande inte på något sätt avgör
              om euroländerna kommer att kunna använda sig av detta regelverk
              eller inte.
            </seg>
          </u>
          <note n="d36bd759">
            Anf. 122 GUNNAR ANDRÉN (FP) replik:
          </note>
          <u who="per_bolund_4dcd65" xml:id="i-8f675b4812f798a6-1" n="0cdd1310" prev="i-a3adfbde4b7e4bd7-1">
            <seg n="9c90889c">
              Herr talman! Vem som förvirrar debatten låter jag nog andra än
              Per Bolund avgöra.
            </seg>
            <seg n="2d509f00">
              I sin reservation har Miljöpartiet två motsägande åsikter. Dels
              vill Miljöpartiet att de 17 euroländerna själva ska bestämma detta,
              dels vill man att vi ska avslå propositionen, som ju inte innebär
              något annat än att vi tolererar detta. Jag menar att reservationen
              innebär i stort sett samma sak, nämligen att man tolererar detta.
              Hur politiken utformas i sak är en annan sak som vi kan diskutera.
              Jag tar fasta på just fördragsdelen.
            </seg>
            <seg n="0fb7f509">
              I den andra delen fruktar man olika saker. Men Billy Gustafsson
              har väl utvecklat detta. Det framgår tydligt att utskottets förslag
              är att riksdagen beslutar att tillkännage för regeringen att en
              framtida bindning till avtalets eller fördragets regler ska underställas
              en ny prövning av riksdagen. Det kan inte missförstås. Det är
              ett tillkännagivande från denna riksdag att vi inte kan bindas
              till detta avtal. Hur kan man ifrågasätta den formuleringen? Då
              är ett tillkännagivande till regeringen från en stor majoritet
              intet värt. Men det är väldigt tydligt på denna punkt.
            </seg>
          </u>
          <note type="speaker" n="35419bb6">
            Anf. 123 PER BOLUND (MP) replik:
          </note>
          <u who="per_bolund_4dcd65" xml:id="i-fd964fb2f33fb838-2" n="0cdd1310">
            <seg n="965409a2">
              Herr talman! Jag blir förvånad. Innebär Gunnar Andréns tolkning
              att Storbritannien, som ställer sig utanför, inte tolererar att
              euroländerna inför detta finanspolitiska regelverk, finanspakten?
              Så har det absolut inte tolkats i den allmänna debatten. Det innebär
              bara att Storbritannien anser att detta inte är särskilt lämpliga
              och väl avvägda regler och att Storbritannien vill försäkra sig
              om att Storbritannien inte under några omständigheter kommer att
              omfattas av dessa regelverk.
            </seg>
            <seg n="094ba185">
              Det är samma ställningstagande som jag anser att Sverige ska
              göra. Jag anser att Sverige inte ska ställa sig bakom detta för
              att vi inte under några omständigheter i framtiden ska komma att
              omfattas av dessa regelverk just för att jag tycker att de är
              sämre utformade än vad det svenska finanspolitiska ramverket är
              och att det inte tillåter den flexibilitet som är nödvändig.
            </seg>
            <seg n="5c392bb8">
              Jag är förvånad över att Gunnar Andrén tolkar det som att Sverige
              på något sätt skulle blockera möjligheten för euroländerna att
              införa detta, för det innebär inte det beslut som Sveriges riksdag
              kommer att fatta i denna fråga.
            </seg>
          </u>
          <note type="speaker" n="888070a6">
            Anf. 124 PER BOLUND (MP):
          </note>
          <u who="per_bolund_4dcd65" xml:id="i-fd964fb2f33fb838-3" n="0cdd1310">
            <seg n="738e9dfb">
              Herr talman! Åter till frågan om Sverige kommer att beröras:
              Som jag var inne på har det viktigaste argumentet från dem som
              säger ja till detta varit att Sverige inte kommer att beröras.
              Vi ser nu att det finns en del risker och att det kanske inte
              är så kassaskåpssäkert som majoriteten i riksdagen försöker göra
              gällande.
            </seg>
            <seg n="41574460">
              Till exempel har EU:s ekonomikommissionär Olli Rehn anfört att
              en fördragsändring kommer att krävas inom ett och ett halvt till
              fem år för att ytterligare fördjupa det ekonomiska samarbetet.
              Då är risken att det i stället för att vara en finanspakt går
              över till att bli ett fördrag som Sverige kommer att omfattas
              av.
            </seg>
            <seg n="c1a9ff3c">
              Vi är i dag bundna av den tredje portalparagrafen i Lissabonfördraget,
              som säger att unionen ska upprätta en ekonomisk och monetär union
              som har euron som valuta. Sverige är medlem i denna union och
              alltså bundet av att vi ska gå med i euron. Därför anser vi att
              det är nödvändigt att vi får ett permanent undantag från EMU,
              precis som Danmark och Storbritannien.
            </seg>
            <seg n="e547071f">
              Som vi ser det är det ett sätt att respektera den folkomröstning
              som var i Sverige då en majoritet av svenska folket sade nej till
              att vi ska vara med i EMU, vilket vi nu enligt fördraget är bundna
              till.
            </seg>
            <seg n="b6c7e081">
              Låt mig också lyfta upp det som våra kolleger i konstitutionsutskottet
              har pekat på, nämligen att Sverige kan bli bundet av finanspaktens
              regler utan ett riksdagsbeslut. Det är bekymmersamt att man konstaterar
              att det är på detta sätt och att ett beslut som skulle binda Sverige
              skulle kunna fattas i rådet.
            </seg>
            <seg n="31a05f58">
              Jag tycker att det är upprörande att regeringen i propositionen
              inte nämner detta förhållande och denna risk och diskuterar igenom
              det, utan att det måste lyftas fram i en riksdagsbehandling.
            </seg>
            <seg n="ac1a7401">
              Vårt ställningstagande står kvar. Vi anser att Sverige inte ska
              gå med på pakten. Vi ser det som en smygande anslutning till det
              monetära samarbetet. Även om det är ett litet steg är det ett
              steg åt det hållet, och vi anser att det inte är att respektera
              svenska folkets ställningstagande när det gäller EMU.
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="49661b43">
            14 § Statliga företag
          </note>
          <note n="0e453e94">
            Föredrogs
          </note>
          <note type="speaker" n="b67af574">
            Anf. 125 JENNIE NILSSON (S):
          </note>
          <note n="78c67214">
            Herr talman! Vi ska nu debattera näringsutskottets betänkande
            om statliga företag. I betänkandet behandlas regeringens skrivelse
            med 2012 års redogörelse för företag med statligt ägande, två
            motioner som är väckta med anledning av skrivelsen samt 23 motioner
            om statliga företag från allmänna motionstiden. Det är med andra
            ord riksdagens möjlighet att granska och utvärdera regeringens
            ägarpolitik.
          </note>
          <u who="jennie_nilsson_79fc1e" xml:id="i-f3648f34a695dd64-0" n="79536f14">
            <seg n="0896f1f3">
              Det är en viktig uppgift, om man betänker att staten är Sveriges
              största företagsägare och är arbetsgivare för 202 000 personer,
              vilket medför ett stort ansvar. Dessa företag representerar dessutom
              stora värden, som svenska folket ytterst är ägare till, något
              som ställer stora krav på en långsiktig och professionell förvaltning
              för att säkerställa tillväxt och välfärd i vårt land.
            </seg>
            <seg n="d36f5df1">
              Regeringen har alltså en viktig uppgift i att värna, förvalta
              och utveckla de gemensamma tillgångar som statliga företag representerar
              och se till att det sker på ett ansvarsfullt sätt. Mot den bakgrunden
              är det bekymmersamt att bilden av en aktiv, professionell och
              ansvarsfull ägarstyrning nu alltmer spricker. Det senaste årets
              ständiga medieuppgifter om hur vissa av de statliga bolagen brister
              i att leva upp till de riktlinjer och policybeslut som fattats
              av både riksdag och regering föranleder frågan om regeringen förmår
              hantera och styra de statliga företagen.
            </seg>
            <seg n="39bc37c8">
              SBAB, Svensk Exportkredit och Telia Sonera är alla exempel på
              att styrningskedjan på olika sätt brister och att regeringen underskattar
              det ansvar som krävs för att sköta det statliga ägandet. Bilden
              som växer fram är att regeringen ägnar mer tid åt att krishantera
              än åt att styra våra gemensamt ägda bolag på ett professionellt
              sätt. Det är en bild som riskerar att allvarligt skada förtroendet
              för viktiga och samhällsnyttiga verksamheter.
            </seg>
            <seg n="f1a416db">
              Vi anser att statliga företag alltid bör föregå med gott exempel
              och agera som föredömen på de marknader där de verkar och att
              regeringen är ansvarig för att företagen lever upp till de regler
              och riktlinjer som är fastslagna av både regering och riksdag.
              Vi anser inte att regeringens skrivelse för 2012 års redogörelse
              för företag med statligt ägande på ett tillfredställande sätt
              besvarar frågan om hur man tänker rätta till de brister som finns.
            </seg>
            <seg n="6a5190e9">
              Vi anser därför att riksdagen bör göra ett tillkännagivande till
              regeringen om vikten av att värna och utveckla det långsiktiga
              ägandet av företag med statligt ägande och att värna de gemensamma
              tillgångar som företag med statligt ägande utgör. Vi vill också
              att regeringen återkommer till riksdagen med en redogörelse för
              hur regeringen säkerställer att de statliga företagen arbetar
              på ett tillfredsställande sätt med riktlinjer och policybeslut.
            </seg>
            <seg n="5519fbda">
              Herr talman! Allra tydligast blir regeringens brist på ägarpolitik
              när man tittar på Vattenfall. Här brister det på längden och på
              tvären. Det har varit uppseendeväckande att den senaste tiden
              följa turerna kring den kritiserade Nuonaffären. Regeringen hukar,
              duckar och skyller ifrån sig. Historien har gått från att man
              inte visste någonting till att man gjorde det, i alla fall kanske.
              Men man beslutade ingenting, i alla fall inte formellt. Allt fokus
              tycks ligga på att inte ta ansvar. Det är varken klädsamt eller
              förtroendeingivande.
            </seg>
            <seg n="3385dc65">
              Regeringen, med statsminister Reinfeldt och finansminister Borg
              i spetsen, måste lägga korten på bordet och redovisa hur affären
              gick till, vem som fattade beslut och på vilket underlag. Jag
              inser att det inte är en angenäm uppgift när det handlar om att
              tvingas synliggöra att man inte hade koll eller att man faktiskt
              hade det men ändå godkände en dålig affär. Alternativet är att
              den frågan fortsätter att överskugga det som borde vara debatten
              om Vattenfall, nämligen vad vi vill med bolaget, dess utveckling
              och inriktning.
            </seg>
            <seg n="141308f6">
              Vi anser att Vattenfall ska vara en pådrivande aktör för att
              främja ett hållbart energisystem. Enligt vår uppfattning bör Vattenfall
              öka investeringarna i förnybar energi. Bolaget bör vara ledande
              i omställningen av energisystemet och pådrivande i energiomställningen
              på alla marknader där företaget är verksamt.
            </seg>
            <seg n="185b2b9e">
              Regeringen har sänkt ambitionerna för Vattenfall. Riksdagsbeslutet
              våren 2010 om ett förtydligande av uppdraget för Vattenfall innebär
              att Vattenfall inte längre ska vara ledande i energiomställningen
              utan endast ett av de bolag som leder utvecklingen mot en miljömässigt
              hållbar energiproduktion.
            </seg>
            <seg n="08ec92a3">
              Vi står fast vid bedömningen att det var ett steg i fel riktning
              och vill förtydliga Vattenfalls uppdrag som det ledande företaget
              i energiomställningen. Den svenska industrin är beroende av en
              långsiktig och pålitlig energiförsörjning för att kunna behålla
              sin konkurrenskraft. Vattenfall i statlig ägo utgör en viktig
              pusselbit för den svenska energi- och industripolitiken.
            </seg>
            <seg n="742682be">
              Ambitionsnivån för Vattenfall borde alltså höjas. Bolaget bör
              ta ett större ansvar för investeringar i ny teknik, i pilot- och
              demonstrationsanläggningar för förnybara energikällor och i effektivare
              elöverföring.
            </seg>
            <seg n="30e122a4">
              En annan viktig fråga som berörs i betänkandet är att se till
              att andelen kvinnor i ledande befattningar inom företag med statligt
              ägande ökar. Dessa företag ska vara ett föredöme i jämställdhetsarbetet
              och aktivt sträva efter att ta till vara de kompetenser som både
              kvinnor och män besitter.
            </seg>
            <seg n="83df45bb">
              Fördelningen av styrelseposter mellan män och kvinnor i företag
              med statligt ägande har utvecklats positivt i ett längre perspektiv.
              I maj 2012 var 46 procent av de stämmovalda styrelseledamöterna
              i statliga bolag kvinnor. Sedan dess har dock utvecklingen gått
              åt fel håll. Antalet bolag som har uppnått målsättningen om balans
              i könsfördelning i styrelsen har minskat från 37 till 34. Vi anser
              att regeringen bör ta ett tydligare ansvar för en jämnare fördelning
              av ledamöter i styrelser och med uppdrag i ledande befattningar.
            </seg>
            <seg n="4a77abe4">
              Herr talman! Det kan också finnas skäl att se över det statliga
              ägandet av bolag. Det ekonomiska läget är dock osäkert, och det
              är nu en illa vald tidpunkt att sälja bolag. Vi säger av den anledningen
              nej till att sälja de bolag som i regeringens budgetproposition
              föreslås säljas.
            </seg>
            <seg n="d5950da8">
              Hittills gjorda försäljningar har inte heller varit särskilt
              lyckade utan har gjorts av ideologiska skäl. Tydliga exempel på
              mindre lyckade försäljningar är Apoteket och Bilprovningen. Verksamheten
              i offentlig regi fungerade bra i båda företagen och hade högt
              förtroende hos allmänheten.
            </seg>
            <seg n="13bccf5c">
              Facit när det gäller apoteken har blivit att tillgången till
              läkemedel har blivit avsevärt sämre efter försäljningen, även
              på ställen där nya apotek har etablerats. Bilägarnas intresse
              att besöka konkurrenter har varit minimalt, varpå regeringen nu
              måste tvinga bilägarna till det genom att sälja stationer med
              lån från just Bilprovningen.
            </seg>
            <seg n="643d45eb">
              Hela hanteringen är märklig. Vi förordar en utvärdering av utförsäljningens
              effekter och av huruvida de mål som angetts för försäljningen
              har infriats innan man tar ytterligare steg för försäljning eller
              avknoppning.
            </seg>
            <seg n="37a918d7">
              Till sist kort om Sveaskog: Vi anser att riksdagen bör uppmana
              regeringen att säkerställa att riksdagens syfte med beslutet att
              ge Sveaskog i uppdrag att dela ut högst 100 000 hektar produktiv
              skogsmark som ersättningsmark uppfylls.
            </seg>
            <seg n="b7adee50">
              I stället för att köpa mark som ska skyddas som reservat skulle
              staten betala med denna ersättningsmark, som ursprungligen hade
              ägts av Sveaskog. Tanken var att systemet med ersättningsmark
              skulle skynda på processen att uppnå miljökvalitetsmålet Levande
              skogar. Ingen mark har dock hittills bytts, varför man nu måste
              öka takten i arbetet.
            </seg>
            <seg n="b2cbff97">
              Ett statligt bolag som Sveaskog ska heller inte enligt vår mening
              driva upp priserna på jaktarrenden så att boende i området inte
              har råd att fortsätta jaga. Sveaskog bör i stället värna dem som
              tar ansvar för långsiktighet och god viltvård och ge förutsättningar
              för de människor som bor och verkar i glesbygden.
            </seg>
            <seg n="22e1f17a">
              Vi socialdemokrater står givetvis bakom samtliga reservationer
              som vi har fogat till betänkandet, men för att vinna tid vill
              jag avsluta med att yrka bifall endast till reservationerna 1
              och 3.
            </seg>
          </u>
          <note type="speaker" n="2df4eaa0">
            Anf. 126 JONAS ERIKSSON (MP):
          </note>
          <u who="jonas_eriksson_3e153d" xml:id="i-d48dd1d60e2bd960-0" n="1ad13d50">
            <seg n="bffcc3f7">
              Herr talman! Vi lever i en värld där mänsklighetens utmaningar
              ständigt förändras. Människors nyfikenhet, engagemang och uppfinningsrikedom
              har genom historien löst många problem och hjälpt människor att
              bemästra sjukdomar, förbättra vår levnadsstandard och till och
              med ta oss till månen.
            </seg>
            <seg n="b914a093">
              Samma nyfikenhet och engagemang behövs än i dag för att lösa
              andra, nya utmaningar. Trots mänsklighetens samlade kunnande och
              den materiella utvecklingen går närmare en miljard människor hungriga
              varje dag. Många lever i länder där mänskliga rättigheter kränks.
              Människor tvingas fly från krig och förtryck.
            </seg>
            <seg n="0cf91187">
              Även i vårt eget land har vi utmaningar. Från att ha varit ett
              land där människor fått alltmer jämlika förutsättningar att leva
              ökar de ekonomiska klyftorna, arbetslösheten är rekordhög och
              tillgängligheten till utbildning, samhällelig infrastruktur och
              service fördelas ojämnt.
            </seg>
            <seg n="de235d1f">
              Den materiella utvecklingen har gett oss mycket gott men har
              också skapat problem. De klimatförändringar som vår generation
              möter och som vi skyndsamt måste begränsa är en effekt av mänsklig
              aktivitet. Den genomsnittliga svensken bidrar fortfarande till
              mer utsläpp av växthusgaser per person än vad som är långsiktigt
              hållbart.
            </seg>
            <seg n="dfbd2e87">
              Den biologiska mångfalden utarmas, och arter som aldrig kommer
              att kunna komma tillbaka utrotas varje dag. Även i Sverige hotas
              flera hundra arter av utrotning.
            </seg>
            <seg n="ee585582">
              Även om vi Sverige har kommit långt och längre än en del andra
              länder i att möta dessa utmaningar behöver mer göras, och det
              brådskar. Många av jordens planetära gränser tänjs och riskerar
              att brista.
            </seg>
            <seg n="5d84e9fd">
              Herr talman! Nu kan man undra vad detta har med näringsutskottets
              betänkande om statliga företag att göra. Jag kommer in på det
              nu.
            </seg>
            <seg n="e145a5c7">
              Staten är med sina drygt 50 hel- och delägda bolag Sveriges största
              bolagsägare. Hur dessa förvaltas har förstås stor påverkan på
              samhällsutvecklingen, människors vardag och den omgivande miljön.
              Sveriges agerande och ansvarstagande påverkar givetvis även andra
              länders engagemang och ansvarstagande.
            </seg>
            <seg n="91f04285">
              Regeringen har fått riksdagens uppdrag att aktivt förvalta statens
              ägande i dessa bolag så att den långsiktiga värdeutvecklingen
              blir den bästa möjliga. Jag hoppas att det i dag blir tydligt
              hur vi olika partier som representerar de yttersta ägarna av de
              statliga bolagen det svenska folket ser på det statliga ägandets
              roll och vad vi menar med långsiktig värdeutveckling.
            </seg>
            <seg n="7062032d">
              I kölvattnet av det statligt delägda Telia Soneras kritiserade
              affärer i forna Sovjetstater fick jag en fråga av en journalist
              om man kan ställa högre krav på statligt ägda bolag än på privat
              ägda.
            </seg>
            <seg n="c8f98912">
              För mig är det självklart så. Bolagen representerar stora värden,
              och de ägs ytterst av svenska folket. Det blir därför självklart
              att vi aktivt ska använda det statliga ägandet för en positiv
              samhällsutveckling att uppnå samhälleliga mål och bidra till att
              lösa de nationella och, där vi kan, de globala utmaningarna.
            </seg>
            <seg n="b867f9fd">
              Ett meningsfullt statligt ägande kräver engagemang och mål utöver
              ekonomisk avkastning. Företagen ska vara föredömen i ansvarstagande
              och ges i uppdrag att vara ledande när det gäller hållbar utveckling.
              Det innebär att man tar samhällspolitiska hänsyn, tänker långsiktigt
              och inte agerar bara utifrån bolagets eget bästa.
            </seg>
            <seg n="471240ff">
              De samhällspolitiska målen ska agera kompass för bolagens verksamhet.
              Affärer är inte bra för samhället bara för att man tjänar pengar
              på dem.
            </seg>
            <seg n="75fe9790">
              Jag ska ge några exempel på hur statligt ägande kan användas
              för att möta de utmaningar som jag inledningsvis berörde.
            </seg>
            <seg n="c3b66355">
              Låt mig börja med det statliga SJ. SJ:s verksamhet har stor betydelse
              för människors möjlighet att få jobb och tillgänglighet till utbildning,
              kultur och samhällelig service. Man behöver kunna förflytta sig.
              Likaså behöver näringslivet en väl fungerande infrastruktur för
              att få tillgång till den kompetens som de behöver, för att få
              tillgång till sina kunder och för att kunna utvecklas.
            </seg>
            <seg n="4d3d5c4b">
              Många har genom åren blivit frustrerade över inställda och försenade
              tåg. Orsakerna står delvis att finna i bristfälligt underhåll
              av järnvägen men också i bristande underhåll och investeringar
              i tåg. Många reagerar också på att tågstopp försvinner, att stationer
              stängs och att det blir allt svårare att välja tåget som resealternativ.
              Det är inte heller alltid det billigaste alternativet.
            </seg>
            <seg n="75633987">
              För mig är det självklart att SJ måste ges bättre förutsättningar
              och ett uppdrag att verka för att öka tågresandet och köra tåg
              till konkurrenskraftiga priser och komfort med hög punktlighet
              mellan alla delar av landet och till huvudorterna i Sveriges grannländer.
            </seg>
            <seg n="078a70c4">
              Förutom att SJ är viktigt för dem behöver resa är SJ också viktigt
              i arbetet med att minska transportsektorns klimatpåverkan.
            </seg>
            <seg n="bfedc3cb">
              Ett annat bolag av stor betydelse just för att begränsa vår klimatpåverkan
              är det statliga Vattenfall. Vattenfall äger kol- och gaskraftverk
              utomlands som står för mer utsläpp av koldioxid än hela Sverige
              sammantaget. Trots detta är Vattenfall på gång med fortsatta investeringar
              i smutsiga energikällor och ny brytning av brunkol.
            </seg>
            <seg n="2e984443">
              Medan alliansregeringen har sänkt kraven på Vattenfall att vara
              ledande i energiomställningen menar jag att Vattenfall ska ha
              ett tydligt ägardirektiv att satsa på 100 procent förnybar energi.
            </seg>
            <seg n="0e31bfba">
              Herr talman! Lika viktigt som att titta på bolagens specifika
              möjligheter att bidra till en hållbar samhällsutveckling är det
              att ge dem ett generellt ansvar för jämställdhet och för sina
              anställdas arbetsmiljö och arbetsvillkor.
            </seg>
            <seg n="6ee25c34">
              Flera företag med statligt ägande är också aktörer i länder utanför
              Sverige. Självklart ska vi ha samma höga förväntningar på bolagens
              verksamheter i dessa länder som på verksamheter i Sverige.
            </seg>
            <seg n="7b9a748f">
              Staten måste i sin ägarroll se till att bolagens styrelser har
              kompetens att agera utifrån de riktlinjer riksdag och regering
              har fastställt. Det statliga ägandet ska inte medverka till att
              mänskliga rättigheter kränks eller delta i ekonomiska transaktioner
              där det finns misstanke om korruption eller penningtvätt.
            </seg>
            <seg n="9a5ab7c6">
              Målen för det statliga ägandet måste självklart följas upp och
              utvärderas. Det räcker inte att fastställa välskrivna ägarpolicyer
              och riktlinjer. Den redovisning som har förelagts oss i riksdagen
              om det statliga ägandet tycker inte heller vi i Miljöpartiet är
              tillräckligt.
            </seg>
            <seg n="e5e8e961">
              Herr talman! Min talartid närmar sig sitt slut. Mer om Miljöpartiets
              politik för statligt ägande återfinner man i våra motioner och
              reservationer. Jag står förstås bakom samtliga våra reservationer
              i betänkandet men yrkar för tids vinnande bifall endast till reservation
              1.
            </seg>
          </u>
          <note type="speaker" n="7c3fb0be">
            Anf. 127 DAVID LÅNG (SD):
          </note>
          <u who="david_lang_e2a9da" xml:id="i-1fe074cc9300da5f-0" n="4b58a9e1">
            <seg n="a71a8e58">
              Herr talman! Det är roligt att vara här och debattera ett betänkande
              från näringsutskottet för ovanlighetens skull. Jag brukar normalt
              ägna mig åt migration och socialförsäkringsfrågor, men omväxling
              förnöjer som bekant.
            </seg>
            <seg n="31aba641">
              Gällande detta betänkande näringsutskottets betänkande 7, Statliga
              företag vill jag börja med att redogöra för Sverigedemokraternas
              principiella syn i förhållande till de traditionella höger- och
              vänsterblocken i svensk politik.
            </seg>
            <seg n="0cd3fec6">
              Sverigedemokraterna menar att företagande och handel i grunden
              är någonting positivt. Företag som skapar stora värden och bidrar
              till tillväxt i stor utsträckning och har många anställda får
              gärna vara privatägda. Vi är även positiva till framväxten av
              nya små och medelstora företag som kan komplettera de större.
              Enstaka av dem kan förhoppningsvis växa till sig och bli nya stora
              företag.
            </seg>
            <seg n="9f17afb1">
              Vi menar också att samhället ska ägna sig åt att fastställa lagar
              och regler, tillhandahålla marknadsplatser, infrastruktur, utbildning
              med mera, sådant som är nödvändigt för att nya företag ska kunna
              bildas och växa.
            </seg>
            <seg n="a696e549">
              Däremot menar vi att det finns viktiga samhällsfunktioner som
              är så pass viktiga och av så stort nationellt intresse att de
              bör kontrolleras och i vissa fall även ägas och styras av samhället.
              I vissa fall kan det röra sig om att säkerställa en samhällsservice.
              I andra fall kan det röra sig om att säkerställa kontrollen över
              naturtillgångar, produktion av energi, försvarsmateriel och annat
              som är av nationellt intresse eller som är viktigt ur säkerhetssynpunkt.
              Ibland kan det röra sig om funktioner som är viktiga ur politisk
              synvinkel.
            </seg>
            <seg n="4b3e3ac1">
              Detta menar vi är viktigt eftersom vi inte lever i den bästa
              av världar. I den bästa av världar behöver man som privatperson
              inte ha någon hemförsäkring. I den bästa av världar behöver Sverige
              ingen försvarsmakt. Och i den bästa av världar kan säkert i princip
              all verksamhet i samhället både ägas och drivas privat.
            </seg>
            <seg n="9f0c69bd">
              Men tyvärr lever vi inte i den bästa av världar, utan vi lever
              i en värld där olika länder med olika samhällssystem och olika
              inställningar till saker och ting tävlar med varandra i att kontrollera
              olika tillgångar, ibland i syfte att säkerställa den ekonomiska
              tillväxten i det egna landet, men ibland i syfte att utöva politiska
              påtryckningar på sin omvärld. Vi ska inte vara så naiva att vi
              inbillar oss att Sverige för alltid kommer vara förskonat från
              sådant.
            </seg>
            <seg n="20cfe40b">
              Om man jämför de gamla traditionella blocken i svensk politik
              kan man enkelt uttryckt säga att borgerligheten är bättre på att
              förvalta de statliga bolagen men uppenbart ovilliga att göra det.
              Man verkar vara mest fokuserad på att sälja ut verksamheterna.
            </seg>
            <seg n="6d527081">
              Allianspartierna är förvånansvärt kreativa när det gäller att
              detaljstyra inför utförsäljningar. Då ser man till att effektivisera
              verksamheten, att slimma organisationen, att optimera kapitalstrukturen
              och dela ut lite extra till aktieägarna i detta fall staten. När
              det i stället gäller att instruera företagsledningarna om vilken
              inriktning de ska ha på sin verksamhet kan man dock vara väldigt
              tafatt och mena att man inte kan lägga sig i någonting.
            </seg>
            <seg n="916941aa">
              Jag tror att det är just denna inställning som är anledningen
              till bland annat de mycket märkliga expansionsförsök Vattenfall
              har ägnat sig åt den senaste tiden.
            </seg>
            <seg n="f059c6dd">
              Ett annat konkret exempel är SBAB och den verksamhetens utveckling.
              SBAB var för inte så länge sedan ett positivt tillskott på en
              tidigare oligopolmarknad men spårade sedan ur och blev det bolåneinstitut
              som beviljade störst lån i förhållande till bostadens värde. När
              Finansinspektionen sedan införde ett bolånetak på 85 procent var
              SBAB först ut med att bevilja så kallade blancolån, det vill säga
              lån utan säkerhet. Jag menar att SBAB finns till för att förbättra
              konkurrensen på bolånemarknaden, inte i syfte att driva fram nästa
              bolånebubbla. Detta borde inte vara så svårt för regeringen att
              påpeka för SBAB:s styrelse.
            </seg>
            <seg n="62e98c16">
              Ibland börjar man nästan tro att borgarna vill misslyckas med
              det statliga ägandet, bara för att bevisa för väljarna att staten
              inte kan ta något ägaransvar och att man därför måste sälja ut
              så mycket som möjligt så fort som möjligt. Denna inställning från
              borgerligt håll har också fortplantat sig till lokal nivå, där
              man har sålt ut skolor, förskolor och vårdcentraler till alldeles
              för låga belopp. På kommunal nivå saknas ofta kompetens för att
              värdera en verksamhet korrekt, och det har lett till ett fruktansvärt
              slöseri på vissa håll helt enkelt på grund av att utförsäljningarna
              hastades fram av ideologiska skäl.
            </seg>
            <seg n="0063ae2d">
              Dessa lokala exempel har förvisso inte så mycket med just detta
              betänkande att göra, men de illustrerar ändå hur fel det kan bli
              när man drivs av den ideologiska övertygelsen att samhället ska
              blanda sig i så lite som möjligt den så kallade Chicagoskolan,
              tror jag bestämt att det är. I dessa dagar torde det stå klart
              att Chicagoskolans syn på statlig inblandning i ekonomin säkert
              fungerar jättebra i teorin men inte så bra i praktiken. Det är
              lite grann som kommunismen, kan man säga, fast naturligtvis av
              helt andra skäl.
            </seg>
            <seg n="dcc9aab4">
              Apropå kommunism: På den andra sidan, hos de rödgröna, verkar
              man betrakta det statliga ägandet av företag som ett självändamål.
              Där ser man statligt ägda företag som ett sätt att hålla en så
              stor del av arbetskraften som möjligt anställd av staten och ha
              en så stor del av produktionsmedlen som möjligt lagd i hela folkets
              händer, som det heter på socialistiska. Man vill använda de statliga
              företagen för att driva samhället i den riktning man önskar. Befattningar
              ska helst tillsättas baserat på hur underrepresenterade olika
              grupper i samhället är på olika positioner i näringslivet, och
              mindre lönsamma affärsidéer kan fortsätta att drivas för att upprätthålla
              sysselsättning.
            </seg>
            <seg n="f4c7e4fa">
              Herr talman! För att åter gå in lite mer på Sverigedemokraternas
              syn: Jag nämnde naturtillgångar tidigare. Jag menar att vi svenskar
              ska utvinna och nyttja Sveriges naturtillgångar själva i så stor
              utsträckning som möjligt. Vi ska inte acceptera att en betydande
              andel utvinns av utländska företag, att vinsten beskattas i utlandet,
              att naturtillgångarna huvudsakligen förädlas i utlandet eller
              att utländska intressen har en orimligt stor kontroll över svenska
              naturtillgångar.
            </seg>
            <seg n="617f46d2">
              Vi ska inte nöja oss med de arbetstillfällen utländska företag
              kan generera inom till exempel gruvindustrin. Om vi gör det om
              vi bara nöjer oss med arbetstillfällena låter vi oss nämligen
              utnyttjas, och då har Sverige blivit en koloni. Det vore förvisso
              en koloni med kollektivavtal, men fortfarande en koloni. I stället
              ska värdet av de naturtillgångar som utvinns i Sverige fördelas
              över världen enligt principen: Sverige 100 procent, resten av
              världen 0 procent.
            </seg>
            <seg n="53eb838a">
              Vad vi i Sverige behöver, herr talman, är en nationell plan för
              det statliga företagandet, där syftet är ett säkerställande av
              viktiga samhällsfunktioner inte bara i den bästa av världar. Denna
              plan bör innehålla en målsättning om garanterad energiförsörjning,
              ett svenskt nyttjande av svenska naturtillgångar, svensk produktion
              av ett brett utbud av försvarsmateriel och ett svenskt ägande
              av infrastruktur, samt även annat som kan bedömas vara av nationellt
              intresse. Innan en sådan plan finns menar jag att fortsatta utförsäljningar
              bör stoppas.
            </seg>
            <seg n="3508bfe1">
              Med anledning av detta ber jag att få yrka bifall till Sverigedemokraternas
              reservation.
            </seg>
          </u>
          <note type="speaker" n="734adbe1">
            Anf. 128 KENT PERSSON (V):
          </note>
          <u who="kent_persson_d7bdf7" xml:id="i-4dd064931972f8f3-0" n="b74cf38e">
            <seg n="40a7a176">
              Herr talman! Jag ska börja med att yrka bifall till reservationerna
              1 och 3, som jag också kommer att behandla i mitt anförande. Jag
              står givetvis bakom övriga reservationer.
            </seg>
            <seg n="bc484729">
              Vänsterpartiet har inte motionerat på denna skrivelse om statliga
              företag det har vi gjort tidigare om åren men det finns ändå anledning
              att rent principiellt tala om Vänsterpartiets syn.
            </seg>
            <seg n="fe19000b">
              Vår utgångspunkt när det gäller det statliga ägandet är att viktig
              infrastruktur och naturtillgångar ska vara ett ansvar för hela
              samhället. Det innebär att vi har sagt nej till regeringens privatiseringsplaner
              för de gemensamt ägda bolagen. Vi menar att staten har en viktig
              uppgift i att på ett ansvarsfullt sätt förvalta och utveckla de
              gemensamma tillgångar statliga företag representerar, och det
              ska ske genom långsiktig och hållbar tillväxt som tar hänsyn till
              affärsmässighet, social hänsyn och ekologiska aspekter.
            </seg>
            <seg n="676ba4dd">
              Herr talman! Vi talar om de statliga företagen och våra gemensamma
              tillgångar, och de utgör ett värde av knappt 600 miljarder kronor.
              Det är det värde våra gemensamma tillgångar har. Det är runt hundra
              tusen anställda över hela Sverige, och de spelar en viktig regionalpolitisk
              roll där de finns och verkar LKAB i Norrbotten, Sveaskog runt
              om i Sverige.
            </seg>
            <seg n="5ee6e1af">
              De senaste tio åren har utdelningen från de statliga bolagen
              varit ungefär 250 miljarder. Då talar vi om den direkta utdelningen
              till statskassan. Om vi tittar på den borgerliga regeringsperioden
              ser vi att det har pendlat från 20 miljarder och upp till 38 miljarder
              något enstaka år. Det är alltså väldigt stora pengar de statliga
              bolagen genererar till statskassan och vår gemensamma välfärd
              äldreomsorg, skola och sjukvård.
            </seg>
            <seg n="f6e2a14e">
              Därför är det viktigt hur regeringen förvaltar och styr våra
              gemensamma tillgångar. Här finns anledning att vara kritisk mot
              det sätt regeringen har styrt våra bolag på. I stället för att
              förvalta och utveckla våra gemensamma tillgångar har regeringen
              haft som princip att staten inte ska äga och driva företag som
              finns på en konkurrensutsatt marknad. Det har varit en grundläggande
              princip som har upprepats här i kammaren år efter år. Dessutom
              har man sagt att det ska vara värdeskapande. Det är huvudsyftet:
              långsiktigt värdeskapande.
            </seg>
            <seg n="fbdbf01a">
              Till det har man lagt några sociala aspekter och några miljöaspekter.
              År 2007 beslutade regeringen att samtliga statliga bolag skulle
              rapportera in hållbarhetskriterier enligt en princip som heter
              Global Reporting Initiative. Det bygger på ekonomiska aspekter,
              miljömässiga aspekter och arbetsförhållanden. Det är grunden,
              och tanken är att man ska jobba utifrån detta.
            </seg>
            <seg n="70daa86c">
              För att förtydliga detta ytterligare har regeringen sagt att
              samtliga statliga bolag ska jobba utifrån Global Compact, alltså
              FN:s tio kriterier som just bekräftar och befäster hållbarhetsaspekten
              när det gäller arbetsmiljö, arbetsförhållanden, miljömässighet
              och affärsmässighet. Man ska alltså kombinera affärsmässighet
              med hållbar ekologisk och social utveckling.
            </seg>
            <seg n="4dca92d8">
              Hur har då regeringen skött detta uppdrag? År 2008 sade Maud
              Olofsson i en kommentar till årets verksamhetsberättelse: De statliga
              företagen är ett föredöme när det gäller hållbarhetsarbete.
            </seg>
            <seg n="cbf06ff4">
              Hösten 2008 köper Vattenfall Enea, det polska kraftföretaget,
              för 4,6 miljarder. Syftet var, förutom att tjäna pengar givetvis,
              att man skulle ta hand om koldioxiden, lagra den och på det sättet
              uppnå det miljömässiga. Inte ett gram har man lyckats lagra. Dessutom
              har man lyckats med konststycket att halvera värdet av det köpta
              bolaget. Man har inte ens kunnat kombinera affärsmässigheten med
              hållbarhetskriteriet. Det är ett fullständigt misslyckande.
            </seg>
            <seg n="28eed7ef">
              För att riktigt bekräfta det hela köper Vattenfall Nuon 2009,
              påhejad av den dåvarande näringsministern, en lysande affär. I
              ett huj är Vattenfall den största miljöboven bland energibolagen
              i Europa. Affärsmässighet ja, vi vet att det inte fanns ett uns
              av affärsmässighet i det.
            </seg>
            <seg n="e87e0687">
              Är det bevis på att vi, staten, inte ska äga bolag? Nej, tvärtom,
              det här visar bara på en inkompetens hos regeringen att på allvar
              se till att styra de statliga bolagen. Därför behövs det ett betydligt
              mer aktivt ställningstagande från regeringens sida.
            </seg>
            <seg n="e7c3c51a">
              Jag vill ta upp en annan aspekt. När man väl har fått ett bemyndigande
              från riksdagen att sälja ut har man inte ens lyckats göra det
              på ett affärsmässigt bra sätt. Då tänker jag på försäljningen
              av Svensk Bilprovning förra året. Vad gör man? Den i princip enda
              intressenten det fanns någon mer, men det var ytterst få lyckades
              man sälja till, ett bolag som är stationerat på Cypern, ett skatteparadis
              med 10 procents bolagsskatt och ingen reavinstbeskattning vad
              jag vet.
            </seg>
            <seg n="1e13584c">
              Det känns inte riktigt bra, om jag ska vara ärlig. Dessutom,
              för att bekräfta affärsmässigheten i det hela, lånar Svensk Bilprovning
              ut pengar till köparen för att de ska klara av förvärvet. Jag
              känner väldigt stor misstro till regeringens sätt att hantera
              våra gemensamma tillgångar. Det behövs en rejäl skärpning.
            </seg>
            <seg n="97f13bb5">
              Jag har debatterat den här frågan tidigare med Peter Norman.
              Det har varit en bra debatt. Jag uppskattar hans uppriktighet,
              det ska jag villigt erkänna. Jag vet att det jobbas för fullt
              i Regeringskansliet för att försöka rätta till det hela, men det
              räcker inte med att säga saker och ting i högtidliga tal eller
              i policyer. Man måste leva upp till det. Det är handling i verkligheten
              som avgör om man har gjort rätt eller fel, ingenting annat.
            </seg>
          </u>
          <note type="speaker" n="3e266543">
            Anf. 129 MATS ODELL (KD):
          </note>
          <u who="mats_odell_8b8cfa" xml:id="i-533b97946790c4c7-0" n="f0934ea0">
            <seg n="caf91e01">
              Herr talman! Vi debatterar nu näringsutskottets betänkande nr
              7 som handlar om statliga bolag, eller rättare sagt bolag med
              ett statligt ägande, för alla är inte helägda av staten. Man kan
              knappast debattera detta utan att konstatera att synen på statligt
              företagsägande är starkt förknippad med politiska ideologier,
              för att inte säga doktriner. Det är ett ganska väl etablerat faktum.
              Det vi ser runt om i världen är att demokrati och marknadshushållning
              som bygger på privat företagande är det som skapar välstånd och
              tränger undan fattigdom och svält runt om i världen.
            </seg>
            <seg n="b9f92255">
              Det finns andra ideologier. Jag ska inte nämna några speciella,
              men de har prövats och i praktiken förpassats till historiens
              skräpkammare. Det intressanta är dock, herr talman, att många
              av slutsatserna i de här ideologierna lever kvar med en nästan
              magisk överlevnadsförmåga. Man får gå tillbaka till den fornnordiska
              gudasagan för att hitta något motsvarande. Jag tänker på Särimner,
              som varje kväll slaktades men uppstod lika frisk och kry nästa
              morgon. Väldigt mycket av debatten om statligt företagande har
              starka paralleller till det.
            </seg>
            <seg n="b8bf71ba">
              Sanningen är att statligt företagsägande inte är någon framgångssaga
              som förtjänar att vara någon som helst ledstjärna för att skapa
              jobb och välfärd i Sverige. Jag tycker att inläggen från oppositionen
              på det temat talar för att det är så. Oberoende av vilka politiska
              färger det är blir det något helt annat när man förvaltar skattebetalarnas
              anonyma pengar än om man förvaltar egna surt förvärvade pengar.
              Jag tror att det är en grundförutsättning för att få en god förvaltning
              av näringslivet.
            </seg>
            <seg n="796e147c">
              För oss i Allians för Sverige gäller att statens uppgift är att
              ange ramar och regelsystem för näringslivets verksamhet och bidra
              till att skapa bästa möjliga förutsättningar för en långsiktig
              tillväxt. När staten däremot samtidigt uppträder som ägare och
              som utformare av de regler som ska gälla uppstår problem som man
              i princip undviker när det är privat ägande i näringslivet.
            </seg>
            <seg n="294d2f8d">
              Vår linje är att staten i princip inte bör äga bolag som verkar
              på kommersiella marknader med fungerande konkurrens. Samtidigt
              finns det inte skäl att sälja bolag där marknadsförhållandena
              är sådana att en försäljning skulle försämra konkurrensen eller
              motverka en bra utveckling av sysselsättningen. Så dogmatisk får
              man inte vara, och så dogmatisk är inte alliansregeringen.
            </seg>
            <seg n="6dffad9f">
              Vi anser att ett fortsatt statligt ägande kan vara motiverat
              om det finns särskilda nationella intressen eller samhällsuppdrag
              som knappast kan hanteras utan ett statligt inflytande. Vi kan,
              herr talman, inte se något skäl för att de bemyndiganden att sälja
              eller ändra ägandet som regeringen har ska dras tillbaka, något
              som föreslås i ett antal motioner från oppositionen.
            </seg>
            <seg n="b1cbc63a">
              Regeringen har sedan 2006 arbetat med att gå igenom de statliga
              bolagen och pröva skälen för ett fortsatt statligt ägande. Jag
              tycker ärligt talat att det är väldigt svårt se något rationellt
              skäl för riksdagen att agera i den här frågan annat än av rent
              ideologiska eller dogmatiska skäl. Att avbryta den verksamheten
              är svårt att motivera.
            </seg>
            <seg n="006059d7">
              För staten som ägare är det viktigt att de statliga bolagen bedriver
              sin verksamhet så att man uppnår ett långsiktigt värdeskapande.
              En förutsättning för detta är självklart att företagandet bedrivs
              hållbart, definierat, som sker i de ägardirektiv som finns, som
              ett ansvarsfullt utnyttjande av resurser och hantering av mänskliga
              rättigheter, av arbetsvillkor, antikorruption, affärsetik, jämställdhet
              och mångfald. Det är vad som ingår i de direktiv som bolagen arbetar
              under. Samtidigt ska förvaltningen vara effektiv, professionell
              och transparent. I statens ägarpolicy slås fast att statligt ägda
              bolag ska vara föredömen inom området hållbart företagande.
            </seg>
            <seg n="972425e3">
              Regeringen ställer sedan 2012 krav på att samtliga styrelser
              i de statligt ägda bolagen ska fastställa långsiktiga övergripande
              hållbarhetsmål som är knutna till verksamheten och strategier
              för att nå målen. Målen ska vara relevanta för affärsverksamheten,
              de ska vara utmanande, det ska vara få mål, de ska vara övergripande,
              det ska gå att följa upp dem och de ska vara tydliga och enkla
              att kommunicera. Mål och måluppfyllelse inom hållbart företagande
              ska redovisas i årsredovisningarna, som från med 2014 kommer att
              följas upp kontinuerligt i den löpande bolagsstyrningen.
            </seg>
            <seg n="616e41c7">
              När det gäller ägarstyrning av statliga bolag har regeringen
              riksdagens uppdrag att aktivt förvalta statens tillgångar så att
              den långsiktiga värdeutvecklingen blir den bästa möjliga och att
              de särskilt beslutade samhällsuppdragen utförs, där det finns
              sådana, som i fallet Systembolaget.
            </seg>
            <seg n="bffda823">
              Styrningen av de statligt ägda bolagen sker i första hand med
              stöd av statens ägarpolicy. Det krävs en kontinuerlig dialog mellan
              å ena sidan Regeringskansliets förvaltningsorganisation och den
              politiska ledningen och å andra sidan styrelseordföranden och
              bolaget. Målet för bolagets ekonomi och verksamhet ska följas
              upp regelbundet och utvärderas. Det sägs i regeringens skrivelse
              i avsnittet om hållbart företagande i ägarpolicyn bland annat
              att regeringen anser att det är mycket viktigt att öka andelen
              kvinnor i företagsledande ställning.
            </seg>
            <seg n="ff886278">
              Det framgår också av skrivelsen att 49 procent av styrelseledamöterna
              i de statligt ägda bolagen nu utgörs av kvinnor. Det kan jämföras
              med motsvarande andel i börsbolagen som ligger på 24 procent.
              Ca 43 procent av de statligt ägda bolagen har vidare en styrelseordförande
              som är kvinna. Det kan jämföras med börsbolagens 5 procent. Av
              de verkställande direktörerna i de statliga del- eller helägda
              bolagen var 29 procent kvinnor vid utgången av 2011 jämfört med
              21 procent året innan. Andelen kvinnor i ledningsgrupper i statliga
              bolag uppgick den 31 december 2011 till 38 procent.
            </seg>
            <seg n="9a772495">
              Mot den bakgrunden är det knappast självklart att riksdagen ska
              komma med ett tillkännagivande till regeringen i den frågan. Här
              bedrivs ett mycket aktivt jämställdhetsarbete som mycket väl tål
              att jämföras med tidigare mandatperioders.
            </seg>
            <seg n="48009d13">
              Herr talman! Våren 2010 fattade riksdagen beslut om ett förtydligat
              uppdrag för Vattenfall. Innebörden av det är att Vattenfall ska
              generera marknadsmässig avkastning genom att affärsmässigt bedriva
              energiverksamhet så att bolaget tillhör de bolag som leder utvecklingen
              mot en miljömässigt hållbar energiproduktion.
            </seg>
            <seg n="077e7ff1">
              Näringsutskottet skrev i sitt betänkande att förtydligandet av
              uppdraget hade fått en sådan utformning att de oklarheter som
              tidigare hade kritiserats nu hade undanröjts. Utskottet såg det
              också som naturligt att den tidigare geografiska avgränsningen
              som fanns till svensk energiförsörjning helt togs bort.
            </seg>
            <seg n="94f228d1">
              När det gäller motionerna om Vattenfalls roll inom energipolitiken
              vill jag betona att för att kunna spela en roll inom energiomställningen
              måste Vattenfall ha en stabil ekonomi och stora ekonomiska resurser.
              Produktion och distribution av el är, som vi vet, en mycket kapitalintensiv
              verksamhet, och det kräver stora investeringar. Marknadsmässighet
              är ett helt centralt begrepp om Vattenfall ska kunna spela en
              sådan roll i energiomställningen som vi vill se.
            </seg>
            <seg n="f476e715">
              Utskottet tyckte också att det var mycket bra att använda EU:s
              så kallade 2020-mål som referenspunkt för Vattenfall. Därmed kommer
              det också att bli möjligt att utvärdera om Vattenfall verkligen
              är ett av de bolag som leder utvecklingen mot minskade utsläpp
              av klimatgaser och en ökad andel förnybar energi och aktivt verkar
              för en effektivare energianvändning.
            </seg>
            <seg n="12e020a0">
              Vi noterar att Vattenfall vid den extra bolagsstämman i november
              förra året presenterade nya hållbarhetsmål. Enligt dem ska Vattenfall
              minska sina koldioxidutsläpp med 65 miljoner ton i absoluta utsläpp
              till 2020, och bolagets tillväxttakt inom förnybar energi ska
              vara högre än den genomsnittliga tillväxttakten för de marknader
              som bolaget verkar på i norra Europa. Dessutom ska det sättas
              kvantitativa mål för energieffektivisering.
            </seg>
            <seg n="f087a419">
              Därmed tycker jag att det känns logiskt att avstyrka de två aktuella
              motionerna i berörda delar. Jag yrkar alltså bifall till utskottets
              förslag till beslut och avslag på samtliga motioner.
            </seg>
          </u>
          <note type="speaker" n="ebfc5c55">
            Anf. 130 KENT PERSSON (V) replik:
          </note>
          <u who="kent_persson_d7bdf7" xml:id="i-4dd064931972f8f3-1" n="b74cf38e">
            <seg n="e53000c8">
              Herr talman! Jag vill tacka Mats Odell som började sitt anförande
              med att säga att statligt ägande inte är någon framgångssaga.
              Sedan var han snabbt inne på att tala om hur bra den statliga
              ägarpolitiken är när det gäller jämställdheten i styrelserna,
              där man ligger långt före de privata bolagen. Det har man kunnat
              genomföra genom att det har funnits en aktiv ägarpolitik i den
              frågan. Nu är det kanske dags att fundera på kvotering till de
              privata styrelserna för att sätta lite fart på det hela så att
              också de uppnår de här siffrorna.
            </seg>
            <seg n="7aa55f29">
              Det är klart att det är en ideologisk fråga om man ska äga eller
              inte äga. För ett par år sedan diskuterade ni ett förslag på att
              privatisera delar av Vattenfall. Det fanns en majoritet här i
              riksdagen som sade nej till det, vilket de borgerliga ledamöterna
              i utskottet reserverade sig mot.
            </seg>
            <seg n="89c8465b">
              De kriterier som Mats Odell läste upp kommer från FN:s tio kriterier
              om antikorruption, affärsmässighet, miljömässighet och så vidare.
              Det är just de kriterierna som regeringen slog fast 2007 som har
              verkat nu. Det är det jag är kritisk mot. Det är först nu som
              ni kommer på att ni inte hade tänkt på detta. Det är därför de
              olika styrelserna inte har brytt sig ett dugg om vad regeringen
              har gjort, utan de har kört sitt race. Vattenfall har investerat
              i kolkraft, och Telia har gjort väldigt tveksamma affärer i Uzbekistan.
            </seg>
          </u>
          <note type="speaker" n="21cc44f6">
            Anf. 131 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-1" n="f0934ea0">
            <seg n="bfdc4d6e">
              Herr talman! Jag talade om statligt ägande av näringslivet inte
              är någon framgångssaga, och man kan nog titta på det ur ett globalt
              perspektiv. Jag tror också att man kan säga att vi har många framgångsrika
              statliga företag i Sverige.
            </seg>
            <seg n="9fa65e9d">
              Men att satsa på statligt företagande är inte en väg framåt för
              att få fler människor sysselsatta, utan det handlar om att skapa
              så goda förutsättningar som möjligt för privat företagande. Nio
              av tio jobb som tillkommer i Sverige tillkommer i små privata
              företag. Det är mycket viktigt att komma ihåg.
            </seg>
            <seg n="59e1ae12">
              Det finns en annan sida av saken. Som exempel kan vi ta ett mycket
              vinstgivande företag, Vin det är alldeles riktigt. Jag var med
              halva näringsutskottet i Tyskland och studerade hur det fungerar.
              Man kan säga att det framför allt är två delstater som har den
              största delen av Vattenfalls verksamhet. De bönfaller oss att
              inte tvinga Vattenfall att sälja. De säger att Vattenfall är den
              mest kompetenta operatören, den som är mest angelägen om miljön
              och som också arbetar på att minimera utsläppen från dessa verksamheter.
              Vattenfall är även det företag som är mest angeläget om den sociala
              situationen för de ca 20 000 anställda som man har i Tyskland.
            </seg>
            <seg n="9c720c77">
              En intressant fråga att ställa till Jonas Eriksson är: Blir det
              mindre utsläpp om Vattenfall säljer dessa företag? På vilket sätt
              gagnar det miljön om det kommer någon mindre ansvarsfull ägare
              som tar över och som kanske inte alls har de ambitioner, vare
              sig miljömässigt eller socialt, som Vattenfall har?
            </seg>
            <seg n="2f28ced7">
              Jag hoppas att Vattenfall ska kunna göra goda affärer och bidra
              till de mål som regeringen har ställt upp för Vattenfalls miljöarbete.
              Mycket talar för att de kommer att klara av det.
            </seg>
          </u>
          <note type="speaker" n="514cd6c3">
            Anf. 136 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-d48dd1d60e2bd960-1" n="1ad13d50">
            <seg n="70b72674">
              Herr talman! Svaret är nej, säger Mats Odell, beträffande om
              man går vidare med utförsäljning av de statliga bolag som jag
              nämnde. Ändå sade Mats Odell i inledningen av sitt anförande att
              synen på det statliga ägandet är ideologiskt förankrad och att
              bolag inte ska ägas av staten om det finns fungerande konkurrens.
              Jag får inte den logik som Mats Odell anförde i sin inledning
              att hänga ihop med slutsatsen i hans svar till mig.
            </seg>
            <seg n="38819ede">
              Jag och mina kolleger i Miljöpartiet ser inget värde i att sälja
              dessa bolag. Vi vill använda dem aktivt för att skapa ett bättre
              samhälle, och vi tror att vi genom ett statligt ägande kan göra
              det. Det är grunden till att vi anser att vi ska äga dessa bolag.
              Mats Odell anför en annan ideologi, att man inte ska äga bolag
              där det finns konkurrens. Samtidigt säger han emot sig själv när
              han säger att man inte vill sälja dem.
            </seg>
            <seg n="b71562a7">
              Jag tolkar Mats Odell så att lösningen på klimatkrisen och energiomställningen
              är att svenska Vattenfall ska köpa ytterligare kraftverk som eldar
              med brunkol och fossilgas och ska dessutom starta nya brytningar
              av brunkol för att minska utsläppen av koldioxid. Man har fem
              gruvor på gång i Tyskland, som man tidigare inte har brutit.
            </seg>
            <seg n="6a476775">
              Det positiva i Mats Odells svar är att han berömmer det statligt
              ägda svenska Vattenfalls agerande i fråga om socialt ansvarstagande
              och att Vattenfall i motsats till en del andra energibolag har
              en högre ambition när det gäller energiomställningen. Det kanske
              beror på att det är ett statligt ägt företag, herr talman.
            </seg>
          </u>
          <note type="speaker" n="0a33d51a">
            Anf. 137 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-2" n="f0934ea0">
            <seg n="095a6e83">
              Herr talman! Det besynnerliga med Jonas Erikssons inlägg blir
              att han, innan han sagt detta, sade att de ska sälja verksamheterna
              i Polen. Det går inte riktigt ihop.
            </seg>
            <seg n="7e5c4c76">
              Jag uppskattar Jonas Eriksson mycket i många avseenden, men att
              uttolka andras tal är han inte världsmästare på. Jag är glad att
              han inte ska vara min tolk i samband med något tal i något annat
              land. Det var nämligen en mycket tydlig omtolkning av det jag
              sade. Det jag sade var att det samtidigt inte finns skäl att sälja
              bolag där marknadsförhållandena är sådana att en försäljning skulle
              försämra konkurrensen eller motverka en god utveckling av sysselsättningen
              och att vi anser att det är motiverat att det finns särskilda
              samhällsuppdrag.
            </seg>
            <seg n="98df3148">
              Jag har svårt att se att vi skulle ha någon ambition att göra
              något annat än det som vi öppet har redovisat inför väljarna i
              samband med valen 2006 och 2010. Vi har begärt riksdagens mandat
              för ett antal bolag. Några andra är inte aktuella.
            </seg>
            <seg n="ea17cd69">
              Det är bara att konstatera, herr talman, att vi har olika syn
              på detta. En del av spänningen i politiken ligger just i att få
              debattera frågor. Sedan är det väljarna som avgör på valdagen.
            </seg>
          </u>
          <note type="speaker" n="3b60c737">
            Anf. 138 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-8d6cd23117ad0a9f-0" n="79536f14">
            <seg n="aa90426a">
              Herr talman! Min första fråga till Mats Odell måste bli lite
              grann på samma spår som de tidigare frågorna.
            </seg>
            <seg n="14788dd3">
              Du började med att slå fast väldigt tydligt att synen på det
              statliga ägandet är starkt styrt av politiska ideologier. Det
              är helt rätt. Du fortsatte sedan med att konstatera att KD:s inställning,
              och vi utgår från att det också är Alliansens inställning, är
              att staten inte ska äga statliga bolag.
            </seg>
            <seg n="179b3cdf">
              Du gick till och med så långt att du försökte hänvisa till att
              i någon form av större perspektiv var det egentligen bara diktaturer
              som gjorde det, om jag nu trots tidigare meningsutbyte ska ge
              mig på att försöka tolka vad Mats Odell egentligen menade med
              detta.
            </seg>
            <seg n="c77a8bea">
              Det blir lite småhumor i någon mening kopplat till om man tror
              på demokrati och tittar på hur majoritetsförhållandet ser ut både
              bland väljarkåren i Sverige och i Sveriges riksdag. Det finns
              inget demokratiskt förankrat politiskt mandat för att bedriva
              den ägarpolitik eller försäljningspolitik som Kristdemokraterna
              förespråkar. Det var lite humor i sammanhanget.
            </seg>
            <seg n="9a728a07">
              Ska vi koka ned det i någonting blir det nästan lite schizofrent
              när man sedan går vidare i att beskriva hur fantastiskt bra de
              statliga bolagen ändå fungerar, vilka föredömen de är och hur
              man tycker att de ska vara. Det gäller inte minst kopplat till
              den turbulens som har varit under det här året med ett antal brister
              som jag tror att Mats Odell precis som jag helst hade önskat att
              vi hade sluppit se.
            </seg>
            <seg n="cac02ba9">
              Jag skulle vilja påstå att i samtliga dessa fall är det inte
              bristen på direktiv eller policybeslut som har varit bekymret.
              Det har i första hand varit efterlevnaden av direktiv och policybeslut
              som har varit bekymret.
            </seg>
            <seg n="858d47ff">
              Min konkreta fråga till Mats Odell i detta läge blir: Vilket
              ansvar anser Mats Odell att regeringen har för att se till att
              de statligt ägda bolagen lever upp till de beslut som är fattade
              av riksdag och regering?
            </seg>
          </u>
          <note type="speaker" n="2b4be76b">
            Anf. 139 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-3" n="f0934ea0">
            <seg n="1d8dacb4">
              Herr talman! Regeringen har ett stort ansvar för det. Jag tog
              med mig de papper vi fick i går på näringsutskottets bord. Det
              är en inbjudan till att vara med på en styrelsedialog om hållbart
              företagande som regeringen håller med styrelseledamöter och vd:ar
              i statligt ägda företag när man diskuterar detta. Man har fortlöpande
              dialog. Detta äger rum den 15 mars. Vi är inbjudna att delta i
              detta kl. 8.3012.00.
            </seg>
            <seg n="c89c0e95">
              Det är en regelbunden verksamhet. Samma sak gäller den dialog
              som hålls hela tiden mellan representanter för Finansdepartementets
              ägarenhet och styrelseordförandena liksom med vd:ar i dessa bolag.
              Mitt konkreta svar är att det är oerhört viktigt att regeringen
              genom sina olika departement som har ägaransvar sköter detta på
              ett mycket noggrant sätt.
            </seg>
            <seg n="45f6ddb8">
              Herr talman! Det är kanske lite pikant i sammanhanget att det
              var det parti Jennie Nilsson företräder som sålde ut betydande
              delar av Telia Sonera till svenska folket med skiftande resultat.
              Om man ska tala om dåliga försäljningar tror jag att det är svårt
              att komma till oss och tala om det.
            </seg>
            <seg n="dd93b4b3">
              Jag håller med om att det under senare tid har gjorts en del
              köp som man kan diskutera. Men de försäljningar som har gjorts
              under vår tid vågar jag nog säga har varit hyggliga affärer för
              skattebetalarna. Det var också försäljningen av Telia Sonera som
              Socialdemokraterna gjorde.
            </seg>
            <seg n="80d8373e">
              Det viktiga och där tror jag att vi är helt överens är att staten
              ska behålla ett helt dominerande ägarinflytande i Telia Sonera
              så länge det gäller den dimensionen som vi har haft uppe här i
              kammaren flera gånger som handlar om näten. Det är en oerhört
              viktig sak att ha fortsatt kontroll över.
            </seg>
          </u>
          <note type="speaker" n="e4cadce1">
            Anf. 140 JENNIE NILSSON (S) replik:
          </note>
          <u who="jennie_nilsson_79fc1e" xml:id="i-8d6cd23117ad0a9f-1" n="79536f14">
            <seg n="7bfc24a7">
              Herr talman! Det talades om dåliga försäljningar. Jag kan gärna
              skriva under på att Telia Sonera inte var den mest lyckade försäljningen.
              Det blir lite roligt i sammanhanget när förespråkarna för att
              sälja lyckas lyfta upp dåliga exempel som motståndarna har gjort.
            </seg>
            <seg n="13360daa">
              När man har frågat svenska folket har man, fast man inte vill
              erkänna det, fått ganska dåliga betyg på sina egna försäljningar.
              Apoteket är inte en lyckad försäljning om du frågar svenska folket.
              Merparten upplever att medicinen har blivit dyrare och tillgängligheten
              sämre även på de ställen där det har öppnats nya apotek enligt
              den senaste undersökningen.
            </seg>
            <seg n="7fae5734">
              När det gäller Svensk Bilprovning lyckas man inte locka till
              sig nya kunder till de nya systemen eller ens nya entreprenörer.
              Man tvingas att göra en massa kråksparkar och krumbukter för att
              få till det.
            </seg>
            <seg n="43b2b46e">
              Vi står här och listar exempel på dåliga försäljningar. Det visar
              att det finns någon form av humor eller schizofren inställning
              till detta någonstans.
            </seg>
            <seg n="8ef7aa63">
              Det som är intressant i det här sammanhanget är det som jag inte
              blir riktigt klok på i svaret. Är Mats Odell nöjd med hur regeringen
              arbetar med ägarstyrning och ägarpolicy?
            </seg>
            <seg n="2f7c7664">
              Vi har en skrivelse som vi behandlar i detta betänkande där man
              listar hur man tycker att det borde vara. Bolagen ska föregå med
              gott exempel. De ska arbeta mot hållbarhetsmål, och så vidare.
              Samtidigt kan vi konstatera att i ett antal bolag så brister det
              i detta under senaste tiden. De följer inte de regler och riktlinjer
              som finns.
            </seg>
            <seg n="4e3de86f">
              Är Mats Odell nöjd med den ordning som är? Tycker han att regeringen
              tar ett tillräckligt ansvar för att se till att efterlevnaden
              är tillräckligt god?
            </seg>
            <seg n="cc16ce99">
              Skulle det till och med kunna vara så att det faktum att regeringens
              tydligaste ambition med sin ägarpolicy, åtminstone som är känd
              utåt, att man vill sälja faktiskt skulle kunna ha haft en påverkan
              så att flertalet bolag helt plötsligt ett efter ett inte sköter
              sig och inte lyssnar på regeringen?
            </seg>
          </u>
          <note type="speaker" n="f7855eeb">
            Anf. 141 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-4" n="f0934ea0">
            <seg n="e957e911">
              Herr talman! Jennie Nilsson tar Apoteket och Bilprovningen som
              exempel på dåliga försäljningar. Det gäller verkligen att hålla
              reda på detta. Här talar vi om två områden som tidigare har haft
              ett absolut strikt monopol. Det har funnits en monopolsituation
              med en statlig ägare i bägge fallen.
            </seg>
            <seg n="fc638237">
              Apoteken har haft en god tillgänglighet. Men de har varit öppna
              mycket mindre än andra butiker. Om du kommit till ett köpcentrum
              till exempel kan du vara övertygad om att tidigare har de två
              statliga butikerna, nämligen Systembolaget och Apoteket, varit
              stängda när allt annat har varit öppet. Det har varit så på lördagar.
              Det har skett förändringar, men det har varit så historiskt. Det
              har blivit bättre.
            </seg>
            <seg n="eabb522b">
              När man säger att Apoteksförsäljningen inte har varit populär,
              som Jennie Nilsson säger, måste man skilja på omregleringen och
              delförsäljningen och ägarspridningen av delar av bolaget Apoteket
              AB. Det är två helt skilda saker. Just den försäljningen tror
              jag inte att någon människa har uttalat sig om.
            </seg>
            <seg n="ff68d4fb">
              Går man ifrån ett monopol och försöker att få flera aktörer och
              en större tillgänglighet, vilket också har uppnåtts, är det klart
              att det är en omställningsprocess innan marknaden sätter sig.
              Det kan ha varit en del för optimistiska aktörer som har gått
              ut och startat nya verksamheter eller övertagit verksamheter som
              inte blir lönsamma när det inte längre är monopol.
            </seg>
            <seg n="6c60b2cb">
              Är jag nöjd? Jag tycker att det har varit bra men att det nu
              håller på att bli ännu bättre. Regeringens arbete med ägarstyrning
              bådar väldigt gott. Vi har haft Peter Norman i utskottet. Mitt
              intryck var att utskottets ledamöter var ganska nöjda efter den
              presentation han gjorde av hur man nu arbetar med ägarstyrningen
              framåt.
            </seg>
          </u>
          <note type="speaker" n="a362e0b0">
            Anf. 142 DAVID LÅNG (SD) replik:
          </note>
          <u who="david_lang_e2a9da" xml:id="i-1fe074cc9300da5f-1" n="4b58a9e1">
            <seg n="7effd67b">
              Herr talman! När jag lyssnade på Mats Odells anförande lade jag
              märke till att han inledningsvis började med att säga att detta
              med demokrati och marknadshushållning är det bästa. Jag minns
              inte den exakta formuleringen, men det gällde tillväxt och sådant.
            </seg>
            <seg n="535f5a97">
              Jag minns tillbaka när Mats Odell var ansvarig minister för de
              inledande utförsäljningarna efter det att borgerligheten vann
              makten 2006. Ett av de tidigaste bolagen som bjöds ut till försäljning
              var OMX. Det var statens 6,6 procentiga innehav av OMX, en inte
              helt oviktig samhällsfunktion, kan tyckas. Det var ändå ägare
              av Helsingforss fondbörs.
            </seg>
            <seg n="84684c52">
              OMX bjöds ut till försäljning. Helt plötsligt såg det ut som
              att en av två islamistiska diktaturer var på väg att ta över hela
              verksamheten. Det var Dubai och Qatar som tävlade med varandra
              om att försöka få det till dess att det lyckligtvis inte blev
              någon utav dem.
            </seg>
            <seg n="474eb35c">
              Dessa länder är inte demokratier. De sysslar inte så mycket med
              marknadshushållning av det slag som jag tror att Mats Odell förespråkar.
              Det är knappast särskilt bra att de kontrollerar viktiga svenska
              samhällsfunktioner eller marknadsplatser som ju OMX utgör.
            </seg>
            <seg n="e8606fd9">
              Jag skulle vilja fråga Mats Odell om han anser att det numera
              finns sådana politiska överväganden innan nästa utförsäljning
              görs. Har man tänkt analysera vilka politiska konsekvenser det
              kan få och också analysera vad det är för typ av ägare som kan
              tänkas ta över nästa verksamhet som säljs ut?
            </seg>
            <seg n="b22ec809">
              Det behöver inte vara islamistiska diktaturer. Det kan vara ett
              mer auktoritärt styrt Ryssland, oligarker därifrån eller vad som
              helst. Kommer sådana överväganden att göras framöver?
            </seg>
          </u>
          <note type="speaker" n="507aa8c7">
            Anf. 143 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-5" n="f0934ea0">
            <seg n="b2be1d31">
              Herr talman! OMX är en handelsplats för noterade papper av olika
              slag. De lever både under ett mycket strikt europeiskt regelverk
              och under Finansinspektionens tillsyn. Möjligheterna för en ägare,
              från vilket land det vara må, att styra verksamheten i någon viss
              riktning är lika med noll, vågar jag säga. Det är mycket strikta
              regler som gäller. Jag tror att David Lång kan slappna av i denna
              del det är varken hudfärg eller något annat som har någon betydelse
              om man ska äga ett bolag på de finansiella marknaderna. Det styrs
              av globala regler.
            </seg>
            <seg n="dd69c952">
              Jag kan rekommendera David Lång att göra ett besök i Dubai, till
              exempel, och titta på Dubais börs. Där finns en internationell
              domarkår. Man har tillskapat seriösa och strikta förhållanden
              så att man har dragit till sig ganska mycket internationell handel.
              Det anses vara goda civilrättsliga villkor som gäller på denna
              börs i den frizon som den ligger i. Där finns inga sådana överväganden.
            </seg>
            <seg n="0efd2ef2">
              Den dag det är aktuellt att hitta nya ägare till olika företag
              måste man se att det är kompetenta ägare. Jag noterar till exempel
              att Volvo Personvagnar ägs av det kinesiska bolaget Geely. Jag
              kör själv Volvo, och jag är inte ett dugg orolig för detta. Jag
              tror att det finns anledning för Sverigedemokraterna och David
              Lång att tänka över denna hållning lite grann. Den är inte relevant.
            </seg>
          </u>
          <note type="speaker" n="5a6bdb55">
            Anf. 144 DAVID LÅNG (SD) replik:
          </note>
          <u who="david_lang_e2a9da" xml:id="i-1fe074cc9300da5f-2" n="4b58a9e1">
            <seg n="5576134a">
              Herr talman! Först och främst har jag aldrig räknat Volvo som
              en samhällsfunktion som är viktig ur nationell säkerhetssynvinkel.
            </seg>
            <seg n="f2d845a3">
              När det gäller OMX tror jag säkert att de gör sitt bästa på sin
              börs i Dubai. Men själva poängen att det finns diktaturer och
              andra som definitivt inte ägnar sig åt vare sig demokrati eller
              marknadshushållning, som Mats Odell tycker att man ska göra, som
              tar över viktiga verksamheter tycker jag är ett stort problem.
              Jag tycker att det var tråkigt att höra detta svar från Mats Odell,
              för det vittnar trots allt om en viss naivitet.
            </seg>
            <seg n="191229f1">
              Jag ska komma in lite grann på något som jag nämnde i mitt anförande
              gällande regeringens aktivitet och förmåga att peka ut riktning
              för de olika styrelserna i de olika bolagen. Om man tittar på
              ett bolag som till exempel SBAB, som jag nämnde, ser man att de
              har gjort en del märkliga saker. De har också gjort en del bra
              saker, men en del saker såg lite märkliga ut efter ett tag. SBAB
              inledde med att låna ut till lägre räntor än andra bolåneinstitut.
            </seg>
            <seg n="35d745ce">
              Sedan avskaffade man skillnaderna i ränta mellan bostadsrätt
              och villa. Därpå avskaffade man topplånen, och därefter tillät
              man utlåning till 95 procent av köpeskillingen, vilket jag tror
              var mest av alla. Till sist införde man blankolån, det vill säga
              att man skulle kunna komma runt alla eventuella tak för bolånen.
            </seg>
            <seg n="822f32ec">
              Varför finns det en sådan oförmåga hos regeringen att agera?
              Hur långt kan man låta SBAB gå i risken att driva fram en ny bolånekris?
              Om man också tittar på Vattenfall och det som har hänt där på
              sistone kan man fråga sig varför regeringen aldrig kan agera och
              säga åt styrelserna, ge dem direktiv och peka ut riktlinjer. Regeringen
              kan ju ändå vara så oerhört aktiv när det gäller att förbereda
              företag för utförsäljning. Då kan man detaljstyra väldigt noggrant,
              men inte annars. Hur kommer det sig?
            </seg>
          </u>
          <note type="speaker" n="228b5075">
            Anf. 145 MATS ODELL (KD) replik:
          </note>
          <u who="mats_odell_8b8cfa" xml:id="i-533b97946790c4c7-6" n="f0934ea0">
            <seg n="46b8c7f6">
              Herr talman! När det gäller SBAB har vi haft många debatter i
              den här kammaren om vilken roll denna bank ska ha. En mycket vanlig
              synpunkt från oppositionen är att SBAB är en viktig bank. Den
              ska vara en prispressare och en föregångare och den som konkurrerar.
              Om man ska vara det måste man ha bättre förutsättningar än andra
              banker att hålla låga räntor, låga kostnader och så vidare.
            </seg>
            <seg n="4ce9798e">
              Detta blir självreglerande om inte ägaren vill sätta in nya pengar
              och nu råkar det vara skattebetalarna som skulle skjuta till nya
              pengar. Jag vet inte vad David Lång anser. Är det en aktuell politik?
              Jag vet att David Lång inte har någon möjlighet att svara på detta
              nu, men fundera på det! Därför måste man anpassa sig efter de
              villkor som gäller på bankmarknaden givet hur ens egen kapitalstruktur
              ser ut. Om man inte har ägare som är beredda att skjuta till en
              massa nya miljarder för att man ska kunna ligga lägre än andra
              blir det svårt.
            </seg>
            <seg n="4aac8947">
              Min bedömning är att regeringens ägardirektiv till SBAB och till
              andra statliga bolag har anpassats efter de regler som är rimliga
              för de olika branscher som dessa företag arbetar inom. Det gäller
              i allra högsta grad också SBAB.
            </seg>
          </u>
          <note type="speaker" n="617d7581">
            Anf. 146 JONAS JACOBSSON GJÖRTLER (M):
          </note>
          <note n="19ea47d7">
            Herr talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <u who="jonas_jacobsson_gjortler_7dd9fd" xml:id="i-9b504de1a38d989a-0" n="69ea7e44">
            <seg n="35ffcb46">
              Staten är en av Sveriges största företagsägare med 58 bolag,
              varav 43 helägda och 15 där staten är delägare. Tre av bolagen
              är börsnoterade.
            </seg>
            <seg n="ff07a1cc">
              Den statliga företagsportföljen värderades 2011 till över 580
              miljarder kronor, och de helägda bolagen hade nästan 100 000 anställda.
              Ägandet medför därför ett stort och viktigt ansvar. Det är regeringen
              som förvaltar företagen på riksdagens uppdrag, men företagen ägs
              gemensamt av hela svenska folket. Det är därför viktigt att staten
              är en aktiv och professionell ägare.
            </seg>
            <seg n="e3d32701">
              Vår syn på själva ägandet är pragmatisk, och vi prövar det i
              varje enskilt fall. Man kan inte säga att det alltid är bra att
              staten äger företag. Man kan inte heller säga att det alltid är
              dåligt. Frågan om ägandet måste prövas löpande i varje enskilt
              fall. Prövningen görs dels utifrån en grundläggande uppfattning
              om vikten av att staten ska vara en neutral aktör på marknaden,
              dels utifrån synen på varje enskilt bolag kopplat till eventuella
              särskilda samhällsuppdrag.
            </seg>
            <seg n="9c8030d7">
              För oss är det självklart att en av statens viktigaste uppgifter
              är att ange ramar och spelregler för näringslivet, att se till
              att det finns fungerande lagstiftning och ett rättsväsen och att
              marknaden fungerar. Men det är inte rimligt att staten både sätter
              spelreglerna och dömer samtidigt som staten är en aktör på marknaden.
              Om ett bolag verkar på kommersiella marknader med fungerande konkurrens
              och inte har ett särskilt beslutat samhällsuppdrag menar vi att
              det är rimligt att företaget säljs, men vi menar också att försäljningen
              ska ske vid ett tillfälle då det bedöms vara gynnsamt för skattebetalarna.
            </seg>
            <seg n="12e5719d">
              Herr talman! Vår syn på det statliga ägandet är att det är centralt
              att de statliga bolagen bedriver sin verksamhet så att ett långsiktigt
              värdeskapande uppnås. En förutsättning för detta är att företagandet
              bedrivs hållbart. Det definierar vi som ett ansvarsfullt utnyttjande
              av resurser samt avseende hantering av mänskliga rättigheter,
              arbetsvillkor, antikorruption, affärsetik, jämställdhet och mångfald.
            </seg>
            <seg n="a54a96cd">
              Förvaltningen ska vara effektiv, professionell och transparent.
              I statens ägarpolicy slås fast att statligt ägda bolag ska vara
              föredömen inom området hållbart företagande. Ägarpolicyn fastställer
              vilka internationella riktlinjer som alla statligt ägda företag
              ska följa. År 2012 utökades riktlinjerna med FN:s vägledande principer
              för företag och mänskliga rättigheter. Sedan tidigare fanns bland
              annat OECD:s riktlinjer för multinationella företag och Global
              Compact, som är ett FN-initiativ som innehåller principer avseende
              mänskliga rättigheter, arbetsrätt, miljö och korruption.
            </seg>
            <seg n="457990f5">
              Sedan 2007 har staten ett krav på statligt ägda bolag att de
              årligen ska rapportera sitt hållbarhetsarbete enligt riktlinjerna
              för Global Reporting Initiative GRI. År 2011 rapporterade samtliga
              företag utom två enligt dessa riktlinjer. Det motsvarar 96 procent,
              vilket är en enorm förbättring jämfört med de 14 procent som gjorde
              rapporteringen 2007, när alliansregeringen precis hade tagit över.
            </seg>
            <seg n="a75d2f44">
              I ägarpolicyn anges vidare att statligt ägda bolag ska ha en
              genomtänkt och förankrad policy och en strategi och fastställda
              mål för att hantera hållbart företagande. Regeringen ställer sedan
              våren 2012 krav på att samtliga styrelser i de statligt ägda bolagen
              ska fastställa långsiktiga övergripande hållbarhetsmål knutna
              till verksamheten samt strategier för att nå målen.
            </seg>
            <seg n="14e2a9cc">
              Målen ska vara relevanta för affärsverksamheten. De ska vara
              utmanande, övergripande och uppföljbara samt tydliga och enkla
              att kommunicera. Mål och måluppföljning inom hållbart företagande
              ska redovisas i bolagens årsredovisningar, och från och med 2014
              kommer de att följas upp kontinuerligt i den löpande bolagsstyrningen.
            </seg>
            <seg n="4ff12f4b">
              Herr talman! Jag vill ägna den andra delen av mitt anförande
              åt att kommentera den debatt som redan har varit uppe här, det
              vill säga den som gäller det största statliga bolaget, Vattenfall,
              och köpet av det holländska företaget Nuon som gjordes 2009.
            </seg>
            <seg n="638232ae">
              Det har cirkulerat många sifferuppgifter och anklagelser i den
              allmänna debatten, och inte minst Socialdemokraternas partiledare
              Stefan Löfven har på ett synnerligen oseriöst sätt hävt ur sig
              felaktiga påståenden och bland annat hävdat att staten skulle
              ha förlorat 97 miljarder. Jag måste säga att det är både förvånande
              och synnerligen anmärkningsvärt att en person som aspirerar på
              att leda det här landet handskas så vårdslöst med siffror och
              sprider falska uppgifter i syfte att försöka plocka politiska
              poäng. Låt oss därför reda ut vad som egentligen hände.
            </seg>
            <seg n="6a61038e">
              I februari 2009 köpte Vattenfall Nuon och betalade då 8,5 miljarder
              euro för bolaget. Det motsvarade vid tidpunkten för förvärvet
              89 miljarder svenska kronor, enligt bolagets redovisning, alltså
              inte 97 miljarder som ofta nämns.
            </seg>
            <seg n="ebba3fa9">
              Det är en mycket stor summa pengar, och i dag framstår priset
              som högt, men köpeskillingen baserades naturligtvis på den information
              som fanns tillgänglig just när köpet genomfördes. Det var omöjligt
              att då förutse den kraftiga nedgång i priserna på kol och utsläppsrätter
              som skett, vilket ju är det som har orsakat värdeminskningen i
              bolaget.
            </seg>
            <seg n="deb074bf">
              Samma typ av problem som kanske i dag kan framstå som felbedömningar
              har flera andra stora energibolag råkat ut för. De förändrade
              marknadsförutsättningarna berör således inte bara Vattenfall.
            </seg>
            <seg n="a5216b6f">
              Värdet på elproducerande företag är starkt kopplat till elpriset
              och dess förväntade utveckling. Vid tidpunkten för köpet, alltså
              2009, var den förväntade trenden för elpriset att det skulle vara
              stigande. Sedan dess har utvecklingen gått i motsatt riktning,
              vilket naturligtvis påverkar värdet på företag i branschen. Vi
              kan exempelvis konstatera att värdet på några av Vattenfalls konkurrenter
              i Europa har fallit ordentligt från januari 2009 fram till i dag,
              Eon med 49 procent, RWE med 54 procent och franska EDF med hela
              63 procent.
            </seg>
            <seg n="239f23c3">
              En kreditanalytiker från Standard det tror jag att ni andra också
              gör och då kan man förstås inte förvänta sig att alltid bli väl
              mottagen med orden: Kom in och sätt dig, jag har all tid i världen.
              Men när man får svaret att nej, jag är ledsen, jag har inte tid,
              jag har så mycket annat just nu, jag har inte tid på hela veckan,
              då tar jag det till intäkt för att det inom vissa branscher mer
              än i andra är hårt och pressande att vara företagare i dag. Sedan
              finns det undantag. Det finns de som har all tid i världen. Det
              kan alltså se olika ut när vi talar om alla branscher generellt.
              Att göra dessa besök och få oss till livs vad som är våra utmaningar
              är viktigt.
            </seg>
            <seg n="ee9ef7d4">
              Riksrevisionen, som ställt frågan till 4 000 företag inom branscherna
              bygg, handel, restaurang och hårvård, har fått en del svar. Men
              det finns många fler branscher än de som Riksrevisionen fokuserat
              på. Jag vill gärna göra ett nedslag i den undersökning där 19
              000 företag finns med. Den undersökningen visar att man nu är
              mer nöjd med företagspolitiken och politiken kring regelkrånglet.
              De 19 000 företagarna är fler än de 4 000. Så kan man också mäta,
              men det räcker inte för oss, herr talman. Vi måste se till att
              få fler nya företag och att företag som i dag är verksamma kan
              tjäna pengar och anställa människor eftersom vi fortfarande har
              en hög arbetslöshet i landet, särskilt bland unga människor.
            </seg>
            <seg n="52d2d6ff">
              När företagen inte anställer är det en indikator, och regelkrånglet
              kan vara en del av hämskon. Men också kostnaderna är en orsak,
              vilket Riksrevisionen pekar på. Det kanske är lite för brett att
              enbart titta på kostnaderna, men kostnaderna är ett problem och
              gör att företagen inte kan anställa. Vi måste komma dithän att
              företagen anställer fler, och vi behöver fler nya företag.
            </seg>
            <seg n="e5476d55">
              Det beslut som fattats är att samtliga departement ska ta hänsyn
              till konsekvenserna för företagen när de fattar beslut. Där har
              vi inte varit tillräckligt bra. Låt mig säga att före 2006, innan
              alliansregeringen kom till makten, var det heller inte perfekt
              på något vis. Vi ska ta ansvar för den politik som vi för, och
              vi tar till oss den kritik som man kan utläsa av Riksrevisionens
              rapport. Man kan dock av den andra undersökningen, den med ett
              större underlag, se att det trots allt är fler företag som är
              nöjda.
            </seg>
            <seg n="fd5db700">
              Vi har ett antal myndigheter till vår hjälp, såsom Tillväxtanalys.
              Vi har även webbsidor med en samlad möjlighet för företagare att
              ha endast en port in, det som tidigare talare efterfrågade. Det
              tycker jag är viktigt och rätt. Men det finns mycket kvar att
              göra. Det finns ett land på andra sidan jordklotet som på sin
              regerings hemsida bara hade en enda klickbar yta. Där stod: Vill
              du driva företag? Och det var den enda knapp du kunde klicka på.
              Det, herr talman, tyckte jag var trevligt. Det anslaget skulle
              vi också kunna ha, men nu har vi så mycket annat i vår samhällsservice
              som vi måste kunna erbjuda på regeringens hemsida. Jag gillar
              det anslaget, men där är vi inte än. Det kanske vi inte heller
              ska vara. Vi är duktiga på myndighetsutövning i Sverige.
            </seg>
            <seg n="55e3a037">
              Nåväl, vi behöver återkommande utvärdera våra arbetsprocesser
              så att resurser läggs på det som ger störst effekt. Därför är
              det positivt att Riksrevisionen som oberoende aktör valt att granska
              just regelförenklingsarbetet. Under perioden 20062010 har regeringen
              sänkt de administrativa kostnaderna för företagen med 7 miljarder,
              och närmare 500 förenklingsförslag har genomförts av departement
              och myndigheter i syfte att förenkla vardagen för företagen. Arbetet
              med att sänka kostnaderna är ett pågående arbete. Alliansregeringen
              har även sänkt bolagsskatten. Då kan någon kanske tycka att det
              väl inte spelar någon roll, men det spelar faktiskt roll för både
              små och stora företag. Här finns en symbios som är viktig att
              ta hänsyn till.
            </seg>
            <seg n="a6a4d9ac">
              Tidigare talare har anfört att 50 procent av de administrativa
              kostnaderna kommer från EU:s rättsliga krav. Därför är jag nöjd
              med att alliansregeringen när man kommer till ministerrådsmötena
              utgår från att tänka småskaligt först. Det har varit Sveriges
              hållning, och det tycker jag att vi ska fortsätta med, att tänka
              småskaligt först.
            </seg>
            <seg n="0060d7b2">
              Herr talman! Sedan var det självrannsakan. Jag har kanske redan
              något varit inne på det. Är jag helt nöjd? Jag började som ledamot
              i riksdagen 2006, och en av de frågor som jag tyckte var allra
              viktigast var en förenkling för företagande och småföretagande.
              Det var en av de frågor som jag gick till val på, som vi lite
              enkelt säger ibland. Jag är naturligtvis inte helt nöjd. Det finns
              mycket kvar att göra. Jag är dock nöjd en sådan dag då Förenklingsutredningen
              visar att alliansregeringen på två år, eller snart tre, har tagit
              ett rejält skutt framåt. Det visar att mycket har hänt de senaste
              två åren. Då är jag mycket nöjd.
            </seg>
            <seg n="9f5b32ce">
              Man ska akta sig för att tala för sin sjuka mor. Varför det?
              undrar jag. Om Moder Svea är krasslig eller rent av mår väldigt
              dåligt, herr talman, ska vi väl absolut tala för vår sjuka mor.
              Låt mig säga att om det nu har varit så illa och Centerpartiet
              har fått kritik, ibland befogad och ibland undrar jag om det inte
              varit lite väl rejäla brösttoner då är jag glad när Förenklingsutredningen
              visar att det går åt rätt håll. Det finns dock inte med i vårt
              betänkande. Vi kan väl alla beklaga att vi inte fått med allt
              under samma kappa.
            </seg>
            <seg n="f4bcf0a0">
              Jag har varit vredgad över de hinder som funnits och är vredgad
              över de hinder som fortfarande finns kvar. Där har vi ett gemensamt
              ansvar allesammans, inte bara regeringspartierna. Vi kan titta
              på de departement som Centerpartiet haft ansvar för. Börje Vestlund
              berättade om Landsbygdsdepartementet, vilket han även gjort tidigare
              i kammaren, som ett exempel där man lyckats väl med att minska
              regelkrånglet. Det kan bero på att den departementschefen haft
              en enormt stor koffert med krångel som varit enklare att städa
              ur än andras. Så kan det för all del vara.
            </seg>
            <seg n="d2268f2f">
              Vi har kanske varit lite både och, men vi har alla ett ansvar.
              Därför skulle jag vilja vända mig till oppositionspartierna, för
              här har alla partier möjlighet att berätta om sådant som trycker
              dem. Det är några stycken på läktaren som lyssnar, vilket vi tycker
              är trevligt, men det går också att se debatten på webben. Jag
              skulle önska att de andra partierna uttalade sig, eftersom de
              lägger fram en del egna förslag i dag. Det tycker jag är klädsamt.
              Miljöpartiet hade en hel räcka med förslag. Det är bra att man
              tydligt lägger fram dem.
            </seg>
            <seg n="353a73a0">
              En diskussion som funnits de senaste dagarna gäller månadsuppgifter.
              Jag är ersättare i skatteutskottet, så jag får de handlingarna.
              Om vi ska ta ansvar enbart för den verksamhet som gäller näringsutskottet
              räcker det inte, herr talman, om våra företag ska vara konkurrenskraftiga
              vare sig det är fråga om exportföretag eller företag som verkar
              på vår inhemska marknad. Därför undrar jag om det verkligen är
              bra att lägga fram förslag om månadsuppgifter. Det vill jag fråga
              oppositionspartierna. Rör det samtliga branscher, eller rör det
              bara byggbranschen? Nu har ni möjlighet att svara på det. Det
              vore klädsamt. Det är bra att Miljöpartiet lägger fram förslag
              om hur vi ska kunna förenkla, men i skatteutskottet lägger Miljöpartiet
              fram ett annat förslag som fördyrar och försvårar för företagare.
              Det vore därför roligt att se även den nettolistan.
            </seg>
            <seg n="066b2c6b">
              Jag vet att man inte ska vara alltför kaxig när man tillhör ett
              regeringsparti. Jag kanske har gått över gränsen i dag och varit
              lite för kaxig. Jag ska be att få avsluta, herr talman, till,
              misstänker jag, allas stora glädje. Jag hade nämligen anmält åtta
              minuters talartid. Frågorna är viktiga, och nu har jag också fått
              lufta att jag varit vredgad. Mitt i all denna diskussion finns
              det sedan företagare av kött och blod som sliter sitt hår och
              undrar varför det går så sakta. Det får vi ta på oss och därför
              arbeta ännu hårdare.
            </seg>
          </u>
          <note type="speaker" n="b44db404">
            Anf. 160 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-c0cf86b47bdcc350-0" n="c73a3660">
            <seg n="9dec2004">
              Herr talman! Jag tänkte vara sparsam med replikerna i denna sena
              timme, men Erik A Eriksson höll ett så engagerat anförande att
              han måste få en replik.
            </seg>
            <seg n="6588cf78">
              Det är en bra ton som Erik A Eriksson håller i denna debatt genom
              att också idka lite självkritik i stället för att bara säga att
              vi är bäst och ni är sämst. En sådan debatt skulle bli lite av
              pajkastning. Alla har någonting att lära i det här sammanhanget.
              Vi har som bekant suttit i regeringsställning i många år. Vi har
              inlett ett ambitiöst arbete, och sedan har det blivit fel.
            </seg>
            <seg n="7794d3cb">
              Jag vill först och främst ta upp detta med månadsuppgifterna.
              Detta är återigen ett fall. Mitt exempel var kassaregistren och
              en ökad skattekontroll. De har ett gott syfte. Men det finns en
              målkonflikt. Det är mer som en kommentar. Det är trots allt den
              regering som Erik A Eriksson stöder som lägger fram förslaget.
              Jag vet inte riktigt var vi står. Jag får kolla med våra företrädare
              i skatteutskottet.
            </seg>
            <seg n="ef5e593a">
              Jag har två konkreta frågor. Den ena gäller EU. Det är helt riktigt
              att när man kommer till konkurrenskraftsrådet eller där näringslivsfrågor
              tas upp är regeringen noga med att tala om småskaligt först, att
              regelkrångel ska bort och så vidare. Men vi som sitter i EU-nämnden
              vet att det kommer hundratals förslag på andra ställen. Jag har
              aldrig sett en sådan kommentar i något annat råd över huvud taget.
              Jag skulle gärna vilja få en kommentar på det.
            </seg>
            <seg n="4d34dd5a">
              Det andra jag skulle vilja ha kommentar på är följande. Jag fastnade
              väldigt mycket på att Riksrevisionen hade reagerat på att man
              förväntat sig de stora resultaten långt ut i regelgivningskedjan
              och inte lagt tonvikten på där regelbördan låg, nämligen lagar
              och förordningar. Vad är Centerpartiets reaktion på det?
            </seg>
          </u>
          <note type="speaker" n="338ddba1">
            Anf. 161 ERIK A ERIKSSON (C) replik:
          </note>
          <u who="unknown" xml:id="i-3b44a86af256ae4b-0" n="161d2eb4">
            <seg n="08bb0a32">
              Herr talman! Jag ska försöka att svara på frågorna. Jag tror
              att jag skönjer en politisk åsikt i Börje Vestlunds inlägg. Om
              det är så får du gärna styrka det igen. Jag tror att vi är överens
              om att det småskaliga behöver stödjas än mer. Det är vad jag tror
              att jag kan tolka in i Börje Vestlunds inlägg. Det är i så fall
              önskvärt att fler tar ton i den frågan och talar om småskalighet.
            </seg>
            <seg n="89fd92fd">
              Alla företag har varit små från början, eller nästan alla har
              varit det. Vi kan nog allihop bli mycket bättre på att tala om
              det. Låt mig referera vad en socialdemokratisk statssekreterare
              sade efter det att han hade slutat som statssekreterare, jag tror
              att det hade gått tre fyra år. Han sade: Jag hade aldrig kunnat
              tro att det var så här krångligt, komplicerat och ibland dyrt
              att vara företagare.
            </seg>
            <seg n="646c5dd3">
              Jag säger inte det för att raljera, tro mig. Jag säger det för
              att det är ett bra exempel. Den som inte har varit företagare
              eller befunnit sig i närheten av en företagarmiljö har ganska
              svårt att förstå de utmaningar som företagare står inför.
            </seg>
            <seg n="5e36d98e">
              När jag skulle starta ett företag var jag uppskrämd bland annat
              av politiker med argumentet att det är så förtvivlat svårt att
              få en F-skattsedel. Det var väl det minsta bekymret jag hade.
              Det var inte problemet. Problemet var att starta min småskaliga
              verksamhet och klara år ett och två.
            </seg>
            <seg n="29ad2fa2">
              Jag ska inte djuploda i sakfrågorna exakt. Vi i politiken har
              ett gemensamt ansvar att inte skrämma upp människor. I den här
              debatten riskerar vi att göra det genom att säga: Regelbördan
              är så stor att det inte är någon idé för dig att starta företag.
              Nu bryr sig lyckligtvis inte entreprenörer om det. De kör på ändå.
            </seg>
          </u>
          <note type="speaker" n="cc45ad34">
            Anf. 162 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-c0cf86b47bdcc350-1" n="c73a3660">
            <seg n="1922e2b4">
              Herr talman! Jag tror att Erik A Eriksson har helt rätt i den
              analysen. Det är nog mycket skrämsel. Inte minst näringslivets
              organisationer har i så fall bidragit till den skrämseln.
            </seg>
            <seg n="ac5b449e">
              Jag vill återgå till detta med att det ska ske långt ut i regelgivningskedjan.
              Jag tror att den frågan är ganska viktig. När man väl kom i gång
              med sitt arbete sade man att man skulle vända på alla stenar.
            </seg>
            <seg n="82ba89c2">
              Tittar vi tillbaka ser vi att det inte har varit fråga om så
              mycket lagstiftning där man har sagt: Nu ska vi minska eller förändra
              lagstiftningen så att regelbördan för företagen ska minska. Det
              har heller inte varit fråga om särskilt många förordningar.
            </seg>
            <seg n="c2f84793">
              Man har förlitat sig ganska mycket på att detta ska ske ute på
              myndighetsnivå. Vi har fått exempel på det i EU-nämnden men framför
              allt i näringsutskottet. Där har vi fått ganska goda exempel på
              hur myndigheter har arbetat. Men det har uppenbarligen inte räckt.
            </seg>
            <seg n="52854894">
              Min fråga till Erik A Eriksson är: På vilket sätt kommer regeringen
              framdeles att arbeta för att fokus flyttas på de tunga områdena
              med lagar och förordningar som regeringen själv beslutar om så
              att det inte förväntas att myndigheter ska sitta och rucka på
              varenda liten föreskrift som de ger ut? Det är ett av de stora
              problemen, i varje fall enligt Riksrevisionen.
            </seg>
          </u>
          <note type="speaker" n="7dc09c1c">
            Anf. 163 ERIK A ERIKSSON (C) replik:
          </note>
          <u who="unknown" xml:id="i-3b44a86af256ae4b-1" n="161d2eb4">
            <seg n="457e6758">
              Herr talman! Vi kan säkert fundera över vad som är det tyngsta.
              Riksrevisionen pekar på att det är en tung del för företagen.
            </seg>
            <seg n="ca1a9f59">
              Börje Vestlund frågar om konkreta åtgärder. Jag tror helt säkert
              att det spelar roll hur myndighetsutövningen fungerar. Det är
              en sak vad vi fattar för beslut om lagar. Men det är viktigt hur
              det genomförs.
            </seg>
            <seg n="e6d989a9">
              Landshövdingen i Kronobergs län har fått ett uppdrag att se till
              att landshövdingarna i samtliga 21 län, de övriga 20, verkar för
              att länen ska vara mer tillgängliga för företagande och bevakar
              eventuellt krångel. Det tror jag är en viktig del.
            </seg>
            <seg n="ff088fde">
              En annan del är att kunna ha en hemsida så att du kan lämna uppgifter
              en gång, vilket näringsminister Annie Lööf presenterade häromdagen.
              Det tycker jag är bra och vettigt. Där tror jag att man kan komma
              åt mycket av det som tar tid för företagare i dag. Vi i det öppna
              samhället måste titta på vilka kostnader som vi får med beslut.
            </seg>
            <seg n="12781ddb">
              Jag kanske inte var helt tydligt mot Börje Vestlund. Nu har du
              inte möjlighet att svara. Det gällde trots allt månadsuppgifterna.
              Det är ett tillkännagivande från oppositionspartierna i skatteutskottet.
              Det gäller inte allianspartierna, utan det är ett tillkännagivande.
            </seg>
            <seg n="d508746a">
              Det skulle vara intressant att veta om det endast är byggsektorn
              det handlar om. Det kan vi förstå. Byggbranschen har bett om det.
              Det kan vi ha viss förståelse för. Jag säger detta med tanke på
              tidigare inlägg från Miljöpartiet i första hand men även från
              Socialdemokraterna.
            </seg>
            <seg n="f19b82ee">
              Det kan vara intressant att veta hur man har tänkt här. Gäller
              det för samtliga branscher bör vi också utvärdera de kostnader
              som det för med sig att ha månadsuppgifter. Det finns inte många
              som är positiva till utredningen i den frågan. I övrigt får jag
              tacka för replikskiftet.
            </seg>
          </u>
          <note type="speaker" n="5171ad2b">
            Anf. 164 OLOF LAVESSON (M):
          </note>
          <u who="olof_lavesson_4b94d7" xml:id="i-33347a1bee7a6a46-0" n="de5fc0ff">
            <seg n="71e51be0">
              Herr talman! Det ska vara enklare, det ska vara roligare och
              det ska vara lönsammare att vara företagare i Sverige! Det var
              under den parollen som alliansregeringen rivstartade för lite
              mer än sex år sedan. Det är också under den parollen vi fortsätter
              vårt arbete.
            </seg>
            <seg n="95c5ba50">
              Målet är ett näringslivsklimat i världsklass där fler företag
              bildas, fler företag växer och fler företag anställer. En fundamental
              del av detta är regelförenklingsarbetet. Det har också varit ett
              av alliansregeringens mest prioriterade områden.
            </seg>
            <seg n="a89f378c">
              Herr talman! Timmen är sen, och man börjar känna att luften så
              smått börjar gå ur ledamöterna i kammaren. När jag lyssnar på
              inläggen från våra oppositionspolitiker kan jag konstatera att
              det uppenbarligen har gått dem helt förbi att väldigt mycket har
              hänt på området.
            </seg>
            <seg n="ef5e9766">
              Som ett axplock kan nämnas avskaffad revisionsplikt för vissa
              bolag och enklare redovisningsregler, kvartalsredovisning av mervärdesskatt,
              förenklingar av arbetsmiljölagstiftningen, förbättrade 3:12-regler,
              förenklingar när det gäller tidsbegränsade anställningar, enklare
              regler för bokföring och arkivering och en enklare redovisning
              vad gäller jämställdhetsplaner och lönekartläggningar. Till detta
              kan läggas många fler exempel.
            </seg>
            <seg n="d5b60642">
              När man ska granska huruvida detta varit lyckosamt eller inte
              kan man välja lite olika angreppssätt. Man kan göra som oppositionen
              och välja linjen att ingenting uppenbarligen har hänt här. Man
              kan tycka att regeringens politik är ett kapitalt misslyckande,
              att området är bortprioriterat, att det inte går att tala om något
              trendbrott eller att företagen blivit totalt grundlurade. Detta,
              herr talman, är varken trovärdigt eller seriöst.
            </seg>
            <seg n="f9c813bb">
              Mer intressant är det då att läsa Riksrevisionens granskning.
              Riksrevisionen anför i sin rapport en rad områden där man inte
              anser att regeringen har nått ända fram.
            </seg>
            <seg n="c6de0591">
              De rekommendationer Riksrevisionen lämnar till regeringen rör
              mål och indikatorer för uppföljning, prioriteringar av tunga regelområden,
              tillämpning av konsekvensutredningar och ett bredare mandat för
              Regelrådet.
            </seg>
            <seg n="664b04aa">
              Ska man göra någon form av sammanfattning av den tyngsta kritiken
              så menar Riksrevisionen att regelförenklingsarbetet haft en alltför
              stor tyngdpunkt vid att jaga administrativa kostnader och att
              alltför få förenklingar har genomförts som verkligen gjort skillnad
              i företagens vardag.
            </seg>
            <seg n="88a57e64">
              Liknande kritik har också förts fram av Företagarna, Svenskt
              Näringsliv och Näringslivets regelnämnd.
            </seg>
            <seg n="831f7e8f">
              Har då regeringen slagit dövörat till för den kritik som Riksrevisionen
              har riktat och de förslag som våra företagarorganisationer har
              fört fram? Nej, herr talman, självklart inte! I själva verket
              har regeringen redan agerat på ett sätt som bemöter en väldigt
              stor del av den kritik som framförs.
            </seg>
            <seg n="1a2d601c">
              Under förra mandatperioden genomfördes som nämnts nästan 500
              förenklingsförslag, vilket sänkte de administrativa kostnaderna
              med ca 7 miljarder kronor. Detta är första gången vi har kunnat
              se hur de administrativa kostnaderna i Sverige de facto har minskat.
              Vi visade att det går att vända utvecklingen.
            </seg>
            <seg n="05d61eb2">
              Arbetet med att sänka kostnaderna har varit ambitiöst och viktigt,
              men man får för den sakens skull inte vara rädd för att konstatera
              att det troligen har tagit en hel del energi från andra åtgärder
              som möjligen hade gjort större skillnad i företagens vardag.
            </seg>
            <seg n="3d43e5db">
              Man ska dock vara medveten om att det är oerhört svårt att mäta
              vad som verkligen uppfattas som förenklingar. Det rör nämligen
              då inte bara lagar och regler som behöver ändras, utan det handlar
              också om hur man upplever kontakterna med statliga myndigheter,
              landsting, regioner och kommuner. Det handlar om vilket bemötande
              man får, hur långa handläggningstiderna är, vilken service som
              är tillgänglig och hur många gånger man måste lämna in en viss
              uppgift.
            </seg>
            <seg n="59bc1fe0">
              Herr talman! Riksrevisionens granskning rör perioden 20062010.
              I oktober 2011 presenterade regeringen inriktningen för det fortsatta
              arbetet med att förenkla för företagen. Det är bara att konstatera
              att denna inriktning ligger väl i linje med vad Riksrevisionen
              lyfter fram.
            </seg>
            <seg n="bee05383">
              För det första ska företagens kostnader fortsatt minska, och
              vi ser nu över möjligheterna att bredda detta till att omfatta
              även andra kostnader än de rent administrativa. Man ska dessutom
              känna en märkbart positiv förändring i företagens vardag.
            </seg>
            <seg n="4335be03">
              För det andra ska det bli enklare att ha kontakt med sin kommun
              och sin länsstyrelse. Här pågår nu ett intensivt arbete i samtliga
              290 kommuner och 21 länsstyrelser.
            </seg>
            <seg n="ec5950eb">
              För det tredje ska förslag på minskat krångel följas upp. Här
              är det glädjande att konstatera att av de nästan 500 förslag som
              har inkommit från näringslivet har 62 procent nu genomförts, antingen
              helt eller delvis. Men mer finns att göra.
            </seg>
            <seg n="fdd7632a">
              För det fjärde ska konsekvenserna vara bättre utredda när nya
              lagar och regler införs.
            </seg>
            <seg n="b4f32832">
              För det femte ska det vara lätt att lämna nödvändiga uppgifter
              om företaget till statliga myndigheter. Helst ska man bara behöva
              lämna uppgifterna en gång och till ett ställe. Jag hoppas att
              oppositionen här uppmärksammade den debattartikel som näringsministern
              skrev i Svenska Dagbladet i måndags.
            </seg>
            <seg n="cd7fda76">
              Herr talman! Jag vill betona att jag välkomnar Riksrevisionens
              rapport. Den är värdefull, den är tydlig och den lägger en god
              grund för hur vi ytterligare ska kunna skruva upp tempot i regelförenklingsarbetet
              och hur vi ska kunna fortsätta den goda utveckling som vi har
              sett sedan 2006.
            </seg>
            <seg n="984adee6">
              Men med detta sagt vill jag också peka på att det finns fler
              granskningar, fler mätningar och fler röster i debatten. Min allianskollega
              Erik A Eriksson nämnde Tillväxtverkets undersökning, deras enkät
              Företagens villkor och verklighet . Det är en av Europas största,
              med 19 000 företag som svarat. Den visar att den andel företag
              som upplever lagar och regler som ett tillväxthinder har minskat
              från 30 till 22 procent mellan 2008 och 2011. Detta är ett tecken
              på att det förenklingsarbete som bedrivits har haft effekt.
            </seg>
            <seg n="12df29da">
              Jag vill också peka på en annan studie, Regelbörda och växande
              företag , som presenterades av Tillväxtanalys i september förra
              året. Där konstaterar man att vid en internationell jämförelse
              av regelbördan och de institutionella ramvillkoren ligger Sverige
              mycket bra till i många avseenden, särskilt vad avser rättsstatens
              principer, öppna marknader, liten reglering av tjänstesektorerna
              och låga inträdesbarriärer.
            </seg>
            <seg n="49c564ab">
              Dock pekar man på tre viktiga områden där Sverige avviker på
              ett sätt som försvårar för entreprenörer och växande företag.
              Det handlar om ett omfattande offentligt ägande av företag på
              konkurrensmarknader, om höga skatter och om en strikt arbetsmarknadslagstiftning
              för tillsvidareanställningar.
            </seg>
            <seg n="f2a96a3f">
              Man drar slutsatsen att Sverige ur ett ekonomiskt perspektiv
              bör fortsätta i en riktning med ytterligare konkurrensutsättning
              och avyttring av offentligt ägande i företag som verkar på konkurrensmarknader
              och där skäl för ägarmässig inblandning saknas.
            </seg>
            <seg n="58a85e93">
              Herr talman! Efter att ha lyssnat på föregående debatt förstår
              jag att detta är en analys som fullständigt har gått oppositionen
              förbi.
            </seg>
          </u>
          <note n="f85272ce">
            Med detta yrkar jag bifall till utskottets förslag i betänkandet.
          </note>
          <note type="speaker" n="55b53b81">
            Anf. 165 EVA FLYBORG (FP):
          </note>
          <u who="eva_flyborg_5fd00d" xml:id="i-ffe4bc201f1b34de-0" n="1c92fea1">
            <seg n="57cb58d7">
              Herr talman! Att minska regelbördan för företag är en mycket
              viktig men samtidigt grannlaga uppgift. Regeringen har bedrivit
              ett målmedvetet arbete för att minska regelkrånglet för företagen
              genom en hel rad olika åtgärder. Samtidigt står det klart att
              betydligt mer behöver göras framöver för att ytterligare förbättra
              villkoren för Sveriges företag därom kan vi nog vara helt överens.
              Det behöver ske medvetna satsningar på en rad områden för att
              förenkla livet för Sveriges företag och företagare. Kort sagt:
              Vi ska låta företagare vara företagare och inte byråkrater.
            </seg>
            <seg n="5bb93cf3">
              Att det ännu behöver göras mycket på regelförenklingsområdet
              visar Riksrevisionens rapport med all önskvärd tydlighet. Riksrevisionens
              övergripande slutsats är att regeringen ännu är långt från målet
              att skapa en märkbar positiv förändring i företagens vardag. Resultatet
              från en enkät som det här tidigare har hänvisats till och som
              Riksrevisionen har genomfört visar att vi har långt kvar innan
              vi alls kan vara nöjda.
            </seg>
            <seg n="0d1286b2">
              Herr talman! Regeringen instämmer delvis i Riksrevisionens övergripande
              slutsats just detta som jag angav tidigare. De skäl som anges
              till att regeringen inte helt instämmer med Riksrevisionen är
              bland annat Tillväxtverkets enkätundersökning Företagens villkor
              och verklighet , som vi också har hört talas om tidigare i debatten.
              Den visar att den andel företag som upplever lagar och regler
              som ett tillväxthinder har minskat från 30 till 22 procent mellan
              2008 och 2011.
            </seg>
            <seg n="90f2f05c">
              Herr talman! Det är bra. Är vi nöjda? Är vi klara? Nej, men det
              är bättre. Enkätundersökningen är en av Europas största, med 19
              000 företag som har svarat. Det förenklingsarbete som har bedrivits
              mellan 2006 och 2010 har gett effekt. Men som oppositionen vet
              tar det tid att ändra regelverk och attityder om det ska ge bestående
              effekter.
            </seg>
            <seg n="b9023b8e">
              Till detta ska också läggas det faktum att jag är helt övertygad
              om att det är en hel del av de regler och det krångel som förekommer
              på lokal och regional nivå som företagarna ser i sin vardag som
              står för många, kanske de flesta, irritationsmomenten. Men företagen
              ser inte vem som står bakom vilken regel i floran, och därför
              är det fortsatta arbetet fortsatt mycket viktigt.
            </seg>
            <seg n="1be7a063">
              Därför är det bra att regeringen har inrättat ett så kallat regelråd,
              vilket också får beröm av Riksrevisionen i den rapport vi talar
              om. Likaså får inrättandet av delmål och indikatorer ett gott
              betyg. Men det kanske framför allt är detta att regeringen har
              identifierat denna sektor som ett av de fem prioriterade huvudområdena
              för det fortsatta arbetet som ger anledning att hoppas på ännu
              snabbare resultat.
            </seg>
            <seg n="1a70dea7">
              Regeringen har också betonat vikten av samråd med näringslivet.
              Detta samråd har bedömts som viktigt för att prioritera och inrikta
              arbetet på det som företagen bedömer som mest angeläget för att
              skapa en faktisk förändring i vardagen. Tiden är nu mogen för
              en delvis annan process, vilket framgår av redovisningen av det
              fortsatta förenklingsarbetet.
            </seg>
            <seg n="4407a5cb">
              Herr talman! En märkbar positiv förändring i företagens vardag
              uppnås på olika sätt, inte bara genom förändringar av lagar och
              regler. Väntetider och handläggningstider liksom service och bemötande
              hos myndigheter är också viktiga beståndsdelar i arbetet. Regeringen
              tar nu därför steget fullt ut och utgår från företagens vardag
              när åtgärder tas fram. Under hösten gav regeringen Tillväxtverket
              i uppdrag att genomföra projektet Förenklingsjakten. Projektet
              kommer att fokusera på de faktorer som företagare upplever som
              mest betungande och på branscher med stor tillväxtpotential.
            </seg>
            <seg n="b4014582">
              När det gäller uppgiftsinlämnande till myndigheter har regeringen
              i sin vishet tillsatt en utredning som tar sikte på just detta.
              Syftet är att minska och förenkla uppgiftslämnande för företagen,
              och målet är en gång till ett ställe, som vi har hört tidigare.
            </seg>
            <seg n="7f3313bb">
              En kartläggning ska göras över vilka krav på uppgiftsinlämnande
              som finns i dag. Bolagsverket samordnar allt detta, och det ska
              vara klart i november i år.
            </seg>
            <seg n="4beb09c1">
              När jag liksom ni träffar företagare ute i landet kommer alltid
              frågan om regelkrånglet upp. I princip tycker företagaren alltid
              att regelbördan är ett större bekymmer än skatterna, även om dessa
              också är viktiga. Därför måste regelbördan minskas, och vi får
              helt enkelt inte införa nya bestämmelser som krånglar till det.
              Jag är därför angelägen om att det förslag om månadsuppgifter
              som ska komma så småningom inte lägger sten på bördan för redan
              tyngda företagare.
            </seg>
            <seg n="ff83b4b0">
              Herr talman! Regeringen har ändå ett mycket ambitiöst program
              när det gäller förenklingsarbetet. Under tidigare år har regeringen
              sänkt de administrativa kostnaderna för företagen med 7 miljarder.
              Närmare 500 förenklingsförslag har genomförts av departementet
              och av myndigheter för att förenkla för företagen.
            </seg>
            <seg n="efcc740a">
              Arbetet med att sänka kostnaderna är ett pågående arbete. För
              att nämna ett exempel föreslås ett stort antal myndigheter hantera
              beställningar av varor och tjänster elektroniskt. Förslaget uppskattas
              sänka de administrativa kostnaderna för företagen med 500 miljoner
              kronor. Detta löser inte allt; det är bara en liten del av helhetslösningen.
              Men det är ändå 500 miljoner kronor.
            </seg>
            <seg n="3a0e53e9">
              Jag vill dock lyfta fram Riksrevisionens tankar om att en tydligare
              strategi borde ha getts och att man ska prioritera de verkligt
              tunga regelförenklingarna. Tio små förenklingar kanske ser bra
              ut på papperet, men våra företag och företagare kan vara mer betjänta
              av några få rejäla förenklingar i regelverket.
            </seg>
            <seg n="526ff0a7">
              För perioden 20102014 har regeringen redan innan Riksrevisionens
              granskning valt att bredda förenklingsarbetet. Arbetet fokuserar
              nu på fem områden som bedöms ge den största effekten. De fem områdena
              är sänkta kostnader för företagen, minskat och förenklat uppgiftslämnande,
              förenklade myndighetskontakter på läns- och kommunnivå, uppföljning
              av förenklingsförslagen från näringslivet och bättre konsekvensutredningar.
              Nu ska man också ha i minnet att Riksrevisionens rapport inte
              tar upp det som hänt under innevarande mandatperiod.
            </seg>
            <seg n="0a9022ca">
              Sverige tillhör de länder inom EU som har drivit förenklingsarbetet
              med hög intensitet under en längre tid. Det har gett resultat.
              Man kan notera att väntetider och handläggningstider, service
              och bemötande som sagt är en del av ett bra företagsklimat som
              också har blivit mycket bättre.
            </seg>
            <seg n="ae9abd95">
              Internationellt sett och med tanke på Sveriges utgångsläge är
              målet att minska företagens administrativa kostnader med 25 procent
              till 2012 ett mycket ambitiöst åtagande. Vi har lyckats med ett
              trendbrott, men trots det omfattande arbete som har lagts ned
              behövs det mer tid för att nå detta mål.
            </seg>
            <seg n="f54af252">
              Avslutningsvis, herr talman, har vi lyckats åstadkomma en betydande
              nivåhöjning i arbetet med att förenkla för företagen på departements-
              och myndighetsnivå. Förenklingsarbetet har blivit en naturlig
              och integrerad del av regelgivarnas vardag. Bland tjänstemännen
              på departement och myndigheter finns i dag en större medvetenhet
              om att regler faktiskt kostar pengar någon annanstans.
            </seg>
            <seg n="ed47e872">
              Detta bådar gott för framtiden. Men vi får aldrig släppa greppet
              om att hela tiden ifrågasätta hela regelbördan!
            </seg>
            <seg n="a22f8ad5">
              Herr talman! Företagare ska vara företagare och inte byråkrater.
            </seg>
          </u>
          <note type="speaker" n="11e5faa6">
            Anf. 166 MATS ODELL (KD):
          </note>
          <u who="mats_odell_8b8cfa" xml:id="i-533b97946790c4c7-7" n="f0934ea0">
            <seg n="215764f2">
              Herr talman! Jag tycker att det har varit en fin, engagerad och
              intressant debatt som vittnar om att ledamöterna över blockgränserna
              har insikt om att ett väl fungerande och växande näringsliv är
              själva grunden för vår välfärd.
            </seg>
            <seg n="07dd75d9">
              Det är klart att enkla regler är något av det allra viktigaste
              för att näringslivet ska kunna utvecklas. Jag ska bidra till förenklingen
              genom att fatta mig väldigt kort. Jag lovar att inte upprepa det
              som mina allianskamrater har sagt. Det är en viktig del av förenklingsarbetet
              att vi inte ser upprepning som kunskapens moder.
            </seg>
            <seg n="e5d260ee">
              Jag tror att det har gått fram ganska väl att vi välkomnar Riksrevisionens
              rapport. Vi tycker att regeringen har gjort stora saker på det
              här området. Mer kommer att göras. I Riksrevisionens rapport konstateras
              att företagarnas upplevelse av regelbördan inte har påverkats
              i den utsträckning som verkligheten visar. Och det är väldigt
              svårt att sätta upp mål för hur folk ska uppleva saker och ting.
              Därför måste man ha en bred ansats, och jag är glad att regeringen
              har breddat sin ansats i regelförändringsarbetet på det konkreta
              sätt som har lyfts fram här i debatten.
            </seg>
            <seg n="3d28d99a">
              Jag vill lyfta fram det som flera andra talare har varit inne
              på, nämligen det som hotar denna goda utveckling vad gäller regelförenklingsarbete.
              Det är det som skulle hända om Månadsuppgiftsutredningens förslag
              skulle genomföras rakt av, som förslaget ligger.
            </seg>
            <seg n="50d5af21">
              Nu vet jag att förslaget i huvudsak går ut på att arbetsgivare
              som måste lämna uppgifter om inkomst av tjänst en gång om året
              nu ska göra det tolv gånger om året. Vi kan alla multiplikationstabellen
              och kan räkna ut vad det innebär.
            </seg>
            <seg n="3755f980">
              När man sedan tar del av vad det i själva verket handlar om visar
              det sig att man utöver uppgift om inkomst av tjänst ska redovisa
              alla ersättningar i samband med sjukdom, ledighet, föräldraledighet,
              traktamenten och säljprovisioner. Hundratals lokalt kollektivavtalade
              ersättningar och tillägg ska konkretiseras, periodiseras och härledas
              till rätt intjänandemånad. Även om de har betalats ut under en
              annan period ska småföretagaren sitta och kolla vad det var för
              intjänandemånad som varje ersättning handlade om. Jag kan bara
              säga att detta inte blir lätt. Vi kommer att vara häpna nästa
              debatt här om det tillkännagivande som oppositionen drev igenom,
              och som samtliga allianspartier reserverade sig mot, blir verklighet.
            </seg>
            <seg n="329ae043">
              Jag är glad över att näringsministern i dag i en debattartikel
              har sagt att hon inte tycker att det här ska genomföras på det
              sätt som föreslås i utredningen. Jag menar att utredningen i princip
              bör kastas i papperskorgen, där den hör hemma, och att man ska
              ta fram det som är det väsentliga här.
            </seg>
            <seg n="1ea3ba44">
              Vad säger tillkännagivandet? Det är ett väldigt smalt tillkännagivande.
              Jag hoppas att oppositionen ger klara besked på den här punkten:
              Är det så att vartenda litet företag ska in i detta, eller är
              det byggbranschen och kanske tvätteribranschen? Det är väsentligt
              att vi får reda på det, för det är faktiskt ni som bestämmer hur
              det ska bli. Regeringen har att effektuera de beslut som fattas
              i form av tillkännagivanden här i kammaren.
            </seg>
            <seg n="0bcc189a">
              Nu väntar vi på besked från oppositionen. Hur blir det med detta?
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="592e0391">
            16 § Trafikverkets upphandling av vägar och järnvägar
          </note>
          <note n="0e453e94">
            Föredrogs
          </note>
          <note type="speaker" n="74e520a3">
            Anf. 167 LARS TYSKLIND (FP):
          </note>
          <u who="lars_tysklind_44f290" xml:id="i-8ce7278013536228-0" n="1e92d2be" next="i-de268251d8227dbe-0">
            <seg n="a8834765">
              Herr talman! Nu handlar det om något så spännande som Trafikverkets
              upphandling av vägar och järnvägar. Utgångspunkten är Riksrevisionens
              granskningsrapport med samma namn som kom i juni 2012. Det var
              ytterligare en i raden av Riksrevisionens viktiga rapporter kopplade
              till infrastruktur som har gjorts de senaste åren och vars innehåll
              naturligtvis måste tas på största allvar och beaktas.
            </seg>
            <seg n="32f69bdb">
              Som en följd av rapporten kom det en skrivelse från regeringen
              i december 2012. Där redovisar regeringen åtgärder och pågående
              arbete hos både Trafikverket och Regeringskansliet för att komma
              till rätta med de problem som Riksrevisionen tar upp i sin rapport.
            </seg>
            <seg n="d4acccf2">
              Som en följd av skrivelsen kom i sin tur en följdmotion från
              Vänsterpartiet med väl kända ståndpunkter som har mycket ideologisk
              färg. Man uttrycker till exempel att en avreglerad järnväg ger
              risk för ökade kostnader och att det finns risk för vinster hos
              privata företag. Vi vet att Vänsterpartiet är skeptiskt till avregleringen,
              och jag vet inte vad man säger om vinster i privata företag.
            </seg>
          </u>
          <note n="259b6b0f">
            I november förra året informerades trafikutskottet av riksrevisor
            Claes Norgren om innehållet i rapporten. Några dagar senare, också
            i november 2012, hade vi Produktivitetskommitténs ordförande Malin
            Lövsjögård hos oss. Hon berättade om deras betänkande som nu bereds
            i Regeringskansliet.
          </note>
          <u who="lars_tysklind_44f290" xml:id="i-de268251d8227dbe-0" n="1e92d2be" prev="i-8ce7278013536228-0">
            <seg n="eeca5ff2">
              Det är bara att konstatera att frågan är väl beredd i trafikutskottet.
              Vi hade också ett antal beredningstillfällen i trafikutskottet,
              och det är med en viss förvåning som vi kan konstatera att den
              majoritetstext som finns i dag tillkom först vid justeringssammanträdet
              efter en stunds ajournering. Då hade vi kommit fram till den 21
              februari.
            </seg>
            <seg n="19a91ce4">
              Det är också värt att notera att allianspartierna under detta
              sammanträde yrkade på bordläggning för att ärendet skulle få en
              seriös hantering, vilket utskottsmajoriteten bestående av Socialdemokraterna,
              Miljöpartiet, Vänsterpartiet och Sverigedemokraterna röstade ned.
              Jag utgår från att detta inte blir en ny praxis utan att det var
              en engångsföreteelse i trafikutskottet.
            </seg>
            <seg n="9b58fc8c">
              Herr talman! Så till själva sakfrågan och de krav på tillkännagivanden
              till regeringen som utskottsmajoriteten bestående av lite olika
              nyanser framför i betänkandet.
            </seg>
            <seg n="81963121">
              Regeringen, Folkpartiet och övriga allianspartier i trafikutskottet
              tar allvarligt på de brister som Riksrevisionen redovisar i sin
              rapport. Det står också tydligt att vi välkomnar rapporten i både
              regeringens skrivelse och vår reservation.
            </seg>
            <seg n="e4baf920">
              Men det känns inte som om oppositionen har bemödat sig att läsa
              regeringens skrivelse och ta till sig de åtgärder som initierats
              och pågår för att skapa just det som oppositionen efterfrågar.
            </seg>
            <seg n="9c909904">
              Det finns ett uttryck som heter att slå in öppna dörrar. Det
              används kanske lite för ofta, men här tycker jag verkligen att
              det är på sin plats.
            </seg>
            <seg n="4190a8bb">
              Utskottsmajoriteten bestående av S, MP, V och SD anser att det
              är anmärkningsvärt att regeringen inte tänker vidta några ytterligare
              åtgärder med anledning av Riksrevisionens granskningsrapport trots
              att ett flertal rekommendationer i rapporten är högst relevanta.
            </seg>
            <seg n="465d345f">
              Detta visar bara ännu en gång att man tydligen inte har läst
              vad regeringen skriver och vilka åtgärder och uppföljningar man
              redovisar ska genomföras.
            </seg>
            <seg n="dcff7fee">
              På s. 15 i skrivelsen står det tydligt att regeringen mot bakgrund
              av de åtgärder som vidtagits från både Regeringskansliet och Trafikverket
              och det pågående arbetet för att förbättra erfarenhetsåterföringen
              och öka kunskaperna om effektiviteten i olika upphandlingar som
              grund för framtida agerande inte för närvarande avser att vidta
              några ytterligare åtgärder med anledning av Riksrevisionens granskningsrapport.
              Vidare säger regeringen att man dock följer frågan noggrant och
              är beredd att vid behov vidta ytterligare åtgärder.
            </seg>
            <seg n="5b747f4d">
              Här kan jag ge Vänsterpartiet lite kredd för att man i motionen
              skriver just detta. Det har dock fallit bort i nästa text.
            </seg>
            <seg n="ba80ffdd">
              Det här uttrycker något helt annat. Det uttrycker inte alls någon
              passivitet utan att man vidtar åtgärder och ser vad som händer.
            </seg>
            <seg n="78d6d78e">
              Det är svårt att förstå att det inte skulle vara så man ska arbeta,
              att man till grunden för nya åtgärder följer upp de åtgärder man
              redan gjort för att se att de nya åtgärderna blir de rätta.
            </seg>
            <seg n="3a0dc934">
              Det kan inte vara ett mål att bara stapla åtgärder på varandra
              och tycka det är kraftfullt. Det kan vi nog hålla med om allihop.
            </seg>
            <seg n="f2bb1563">
              Herr talman! Jag ställde en fråga om detta redan i utskottet
              och fick väl egentligen inget bra svar. Det handlar om vad man
              vill att regeringen ska göra mer. Det kan hända att man måste
              göra mer när man följer upp det och ser att det fattas åtgärder,
              men vad mer ska man göra i nuläget?
            </seg>
            <seg n="47edb1ec">
              Jag utgår från att vi i dagens debatt ska få höra vad man i nuläget
              vill att regeringen konkret ska göra mer. Tillkännagivandena handlar
              ju om att regeringen ska göra fler saker.
            </seg>
            <seg n="53457cc3">
              Låt oss titta på de tillkännagivanden som finns.
            </seg>
            <seg n="ab93e781">
              Tillkännagivande nummer ett: Regeringen bör ge Trafikverket i
              uppdrag att ta fram empiriskt underlag som motiverar strategier
              och beslut om upphandling.
            </seg>
            <seg n="2f52e66d">
              Ja, det är självklart. Empiri är kunskap grundad på erfarenhet.
              Både alliansföreträdarna i trafikutskottet och regeringen delar
              synen att det behövs mer empiriskt stöd än vad som har funnits.
              För att skaffa detta påbörjade Trafikverket 2010 en systematisk
              uppföljning.
            </seg>
            <seg n="0d1d40ff">
              Man kan givetvis beklaga brister i historien, att detta inte
              gjordes på Vägverkets och Banverkets tid. Men det är ju bara framtiden
              vi kan förändra. Visst kan vi diskutera att det borde ha gjorts
              tidigare, men nu startade Trafikverket upp detta i april 2010.
            </seg>
            <seg n="82e9fde5">
              Våren 2012, för ett år sedan, började Trafikverket jobba mer
              intensivt med att utveckla sin beställarroll. Man har satt i gång
              ett trettiotal aktiviteter som bygger på att man skaffar kunskap
              och verktyg och planerar i syfte att bidra till ökad produktivitet
              och innovation i anläggningsbranschen. Det är också ett arbete
              som pågår.
            </seg>
            <seg n="199b09b1">
              I projektet Produktivitet och innovation i anläggningsbranschen,
              PIA, utför man mätningar av produktivitet kopplad till entreprenadform.
            </seg>
            <seg n="21f64e99">
              Hösten 2010 tillsattes en upphandlingsutredning. Den kom med
              sitt slutbetänkande i går, den 5 mars. Det har inte hunnit analyseras,
              men ögnar man igenom det handlar det om kunskap, upphandlingskompetens,
              större utrymme för dialog och förhandling, vilket skulle kunna
              gynna mindre företag. Det handlar också om riskfördelning, totalentreprenad
              med mera. Det finns alltså mycket underlag.
            </seg>
            <seg n="861b257e">
              Mycket fokus i diskussionen ligger på om totalentreprenad är
              svaret på alla frågor och den enda lösningen och om det är rätt
              eller fel väg att gå. I grunden handlar det dock inte om det utan
              om att använda rätt entreprenadform vid rätt projekt. Här måste
              man skaffa empirisk kunskap för att komma helt rätt, och det är
              kanske mycket begärt att man ska komma helt rätt från början.
            </seg>
            <seg n="f89dfba9">
              Tillkännagivande nummer två: Regeringen bör informera riksdagen
              om uppnådd effektivitet med olika upphandlings- och kontraktsformer
              inom Trafikverket.
            </seg>
            <seg n="02b51cee">
              I regeringens regleringsbrev för 2012 finns ett återrapporteringskrav
              för Trafikverket. Man ska redovisa vidtagna åtgärder för att mäta
              produktiviteten i anläggningsbranschen och förbättra anläggningsmarknadens
              funktionssätt.
            </seg>
            <seg n="c8fe6a7d">
              Vi får väl utgå från att riksdagen informeras om detta i vederbörlig
              ordning.
            </seg>
            <seg n="914ad133">
              Med denna återrapportering som grund kan regeringen ta ställning
              till vilka vidare åtgärder som behövs. Det är självklart att man
              måste samla in kunskap innan man vidtar åtgärder. Annars blir
              det ju i blindo.
            </seg>
            <seg n="cadc4b11">
              Tillkännagivande nummer tre: Regeringen bör ge Trafikverket i
              uppdrag att utveckla de erfarenhetsåterföringssystem som används
              och som är tillgängliga även för externa forskare och extern revision.
            </seg>
            <seg n="b577a044">
              Ja, Trafikverket är ju en offentlig myndighet, så där lär alla
              uppgifter finnas. Jag kan inte tänka mig att man skulle hindra
              någon från att titta på uppgifterna. Man lyder dessutom under
              offentlighetsprincipen.
            </seg>
            <seg n="cee77deb">
              Tillkännagivande nummer fyra: Regeringen bör ge Trafikverket
              i uppdrag att genomföra resultatmätningar om hur upphandlingarnas
              produktivitet och effektivitet påverkas i olika entreprenadformer.
              Mätningarna ska genomföras systematiskt och objektivt och kompletteras
              med extern utvärdering och uppföljning.
            </seg>
            <seg n="c1aed753">
              Återigen kan vi hänvisa till PIA-projektet och till den upphandlingsutredning
              som lade fram sitt betänkande i går.
            </seg>
            <seg n="36041f53">
              På fråga efter fråga pågår det åtgärder som måste utvärderas
              så att man vet exakt hur man ska gå vidare.
            </seg>
            <seg n="f10987cf">
              Den slutsats man kan dra är att det handlar om ett långsiktigt
              arbete som kräver uthållighet. Utskottsmajoriteten skriver lite
              arrogant om uthållighet som om det vore något fel. Men det handlar
              som sagt om att följa upp de åtgärder man har vidtagit innan man
              tar nya steg.
            </seg>
            <seg n="db5b5508">
              Det handlar om empiri, och det har ni ju tagit upp i er text.
              Erfarenhet kan man bara skaffa sig genom att göra saker och vidta
              åtgärder. Det ska givetvis vara väl avvägda åtgärder, men empiri
              är när man utvärderar åtgärderna och ser om de leder dit man trodde.
            </seg>
            <seg n="b3a1fae5">
              Min absoluta uppfattning är att regeringen i skrivelsen redovisat
              åtgärder som faktiskt tillgodoser utskottsmajoritetens yrkanden,
              och man kan verkligen ifrågasätta om det är seriöst att via tillkännagivanden
              ge regeringen uppdrag som redan är igångsatta.
            </seg>
            <seg n="eb4044c0">
              Jag upprepar frågan: Vad vill ni egentligen konkret att regeringen
              ska göra i nuläget? Låt oss diskutera det.
            </seg>
          </u>
          <note n="8ff20358">
            I detta anförande instämde Lotta Finstorp, Jessica Rosencrantz
            och Jan-Evert Rådhström (alla M) samt Annelie Enochson (KD).
          </note>
          <note type="speaker" n="710844c4">
            Anf. 168 HANS UNANDER (S):
          </note>
          <u who="unknown" xml:id="i-ff2731e3e7e5fd7d-3" n="161d2eb4">
            <seg n="bbda9abf">
              Herr talman! Frågan som vi behandlar är Riksrevisionens rapport
              som heter Trafikverkets upphandling av vägar och järnvägar leder
              den till hög produktivitet?
            </seg>
            <seg n="58dcc7ee">
              Rapporten tar upp flera viktiga frågor som jag vill belysa. En
              är den om konkurrens i samband med upphandlingarna och vilken
              entreprenadform som kan tänkas ge mest för pengarna.
            </seg>
            <seg n="c34147af">
              Riksrevisionen påpekar att konkurrensen vid upphandlingarna inte
              är stor. I nära hälften av upphandlingarna och upp till 60 procent
              av upphandlingarna som rör varor och tjänster kommer det in mindre
              än tre konkurrerande anbud.
            </seg>
            <seg n="fb6eb13c">
              Frågan om vilken entreprenadform som bör användas tas även upp
              i Riksrevisionens rapport. Riksrevisionen har framfört i sitt
              underlag att totalentreprenad inte har visat sig vara den form
              som lett till högre produktivitet än utförandeentreprenad. Totalentreprenad
              kan vara en fara genom att kvaliteten blir sämre och att livscykelkostnaden
              för investeringarna blir högre.
            </seg>
            <seg n="2b3e003f">
              Vid användandet av totalentreprenad är det extra viktigt att
              det finns ett bra system för erfarenhetsutbyte, så att kunskaperna
              inte stannar hos de entreprenörer som har genomfört entreprenaden,
              eftersom det finns en risk för att man blir beroende av dessa
              entreprenörer vid framtida åtgärder. Det finns också en risk för
              att entreprenörerna hittar lösningar som får priset att styra
              före kvaliteten.
            </seg>
            <seg n="adcfca6b">
              En annan fråga som Riksrevisionen tar upp är kontrollsystem mot
              oegentligheter. Redan 2005 påpekade Riksrevisionen att det fanns
              brister i kontrollsystemet mot oegentligheter. De finner det otillfredsställande
              att dessa ännu inte åtgärdats.
            </seg>
            <seg n="37c24647">
              Herr talman! Nu till utskottets ställningstagande. Jag vill härmed
              yrka bifall till det och avslag på reservationen.
            </seg>
            <seg n="7e57fc18">
              Jag vill redogöra för vår uppfattning. Trafikverket är en av
              Sveriges största beställare av varor och tjänster för ca 40 miljarder
              kronor årligen. Då är det helt naturligt att vi vill att pengarna
              ska åstadkomma så många, långa, bra vägar och järnvägar som möjligt.
            </seg>
            <seg n="065f547a">
              Därför är vår åsikt att Riksrevisionens synpunkter om brister
              inte kan strykas under nog. Det är nu viktigt att regeringen återkommer
              med förslag på förbättringar så att bristerna kan uteslutas i
              framtiden.
            </seg>
            <seg n="de322746">
              Utifrån detta kräver vi att regeringen tar Riksrevisionens synpunkter
              på allvar och att riksdagen riktar ett tillkännagivande till regeringen
              med följande innehåll.
            </seg>
            <seg n="a9ea3564">
              Regeringen bör informera riksdagen om uppnådd effektivitet med
              olika upphandlings- och kontraktsformer inom Trafikverket. Regeringen
              bör ge Trafikverket i uppdrag att genomföra mätningar av hur upphandlingarnas
              produktivitet och effektivitet påverkas av olika entreprenadformer.
              Mätningarna ska genomföras systematiskt och objektivt samt kompletteras
              med extern utvärdering och uppföljning.
            </seg>
          </u>
          <note n="969e964b">
            I detta anförande instämde Monica Green, Lars Johansson, Lars
            Mejern Larsson, Leif Pettersson, Suzanne Svensson och Anders Ygeman,
            (alla S) samt Stina Bergström (MP) och Siv Holma (V).
          </note>
          <note type="speaker" n="f43a2e26">
            Anf. 169 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-0" n="1e92d2be">
            <seg n="e2ab32c7">
              Herr talman! Hans Unander har just gett en verklighetsbeskrivning
              som vi instämmer i helt och hållet. Det är egentligen ingen som
              säger emot Riksrevisionens rapport som kom i juni 2012 beträffande
              de brister som finns, även om det kanske finns en och annan detalj
              som man kan ha synpunkter på. Men frågan gäller ju inte att vi
              inte har verklighetsbilden klar för oss. Det kan inte strykas
              under nog.
            </seg>
            <seg n="2328322b">
              Det jag försökte beskriva var de åtgärder som regeringen har
              gjort för att komma till rätta med detta. Man välkomnar ju rapporten
              och är fullt medveten om detta, och på Trafikverket är man medveten
              om de historiska problemen. Men frågan återstår.
            </seg>
            <seg n="09432adb">
              Är svaret på frågan de åtgärder som pågår nu, eller är det andra
              åtgärder? Är det andra uppföljningsåtgärder än de uppdrag som
              har getts, de återrapporteringskrav som regeringen till exempel
              har gett Trafikverket genom regleringsbrev 2012? Är det några
              andra typer av konkreta åtgärder som man från socialdemokratiskt
              håll vill att regeringen ska göra i nuläget?
            </seg>
          </u>
          <note type="speaker" n="9fed7bc0">
            Anf. 170 HANS UNANDER (S) replik:
          </note>
          <u who="unknown" xml:id="i-ff2731e3e7e5fd7d-4" n="161d2eb4">
            <seg n="6b5c1d04">
              Herr talman! Man kan väl diskutera mycket om den här rapporten.
              Mycket i rapporten tar upp allvarliga saker. Det tycker jag bevisar
              att det finns mycket att göra inom de där områdena. Jag tycker
              bland annat att konkurrensfrågan när det gäller totalentreprenad
              eller utförandeentreprenad är en mycket viktig fråga. Här kan
              man säkerligen på olika sätt göra så att man kan spara pengar
              så att man får mer pengar till att göra bra och mer investeringar.
            </seg>
            <seg n="166c917b">
              Sedan till frågeställningen kring att man behöver se över kontrollsystemet
              i fråga om oegentligheter. Det är viktigt att man ser över och
              följer upp. Det är enligt min uppfattning märkligt att regeringen
              inte tidigare har gått in och försöka göra något åt frågan, utifrån
              att Riksrevisionen redan 2005 kom med ett påpekande i den här
              frågan.
            </seg>
            <seg n="38c2ef3e">
              Det finns saker i rapporten som är viktiga att lyfta fram och
              ta upp.
            </seg>
            <seg n="2719952d">
              Beträffande de olika bitarna om entreprenadfrågorna finns det
              exempel. Enda sättet att kolla om man i längden får köpa rätt
              vara till rätt pris kanske är att man gör en del av investeringarna
              i egen regi, för att kunna ha ett alternativ att mäta sig mot.
            </seg>
          </u>
          <note type="speaker" n="b2932c2f">
            Anf. 171 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-1" n="1e92d2be">
            <seg n="55817727">
              Herr talman! Då fick vi ytterligare ett ideologiskt uttalande.
              Det var väl bra att vi fick framlagt att man egentligen ligger
              i linje med Vänsterpartiets motion. Det var väl egentligen det
              jag sökte, var linjen fanns någonstans.
            </seg>
            <seg n="1c55deba">
              Från Hans Unanders sida tar man fram att man vill ha mer vägar
              och järnvägar för pengarna. Ja, vem vill inte det? Det är det
              självklara målet för samtliga partier. Vi behöver inte tala om
              allianspartierna, utan det gäller säkert samtliga partier. Det
              måste vara målet för regeringen och för Trafikverket.
            </seg>
            <seg n="61890667">
              Hans Unander tar återigen upp detta med historiska brister. Det
              är vi också helt överens om. Jag tror inte att de bristerna startade
              2005. Jag ska inte ta i min mun att det är någon annan regerings
              fel. Men på något sätt är det väldigt historiskt att det finns
              allvarliga problem inom den här branschen.
            </seg>
            <seg n="721feba6">
              Men nu tar man tag i problemen och föreslår en massa åtgärder.
              Då återstår fortfarande en fråga. När man gör ett tillkännagivande
              ska det leda någonvart eller hur? Då återstår frågan: Vad vill
              Socialdemokraterna i nuläget konkret att regeringen ska göra mer?
            </seg>
          </u>
          <note type="speaker" n="ab051323">
            Anf. 172 HANS UNANDER (S) replik:
          </note>
          <u who="unknown" xml:id="i-ff2731e3e7e5fd7d-5" n="161d2eb4">
            <seg n="b61bc2d3">
              Herr talman! Det var en frågeställning som jag hade förväntat
              mig från Lars Tysklind.
            </seg>
            <seg n="8d7b60f3">
              Herr talman! Det finns mycket i Riksrevisionens granskning som
              regeringen bör ta tag i. Om Lars Tysklind inte tycker att det
              är viktigt får det stå för honom och för regeringen. Men man kan
              väl inte blunda för de saker som Riksrevisionen har valt att lyfta
              fram.
            </seg>
            <seg n="1cad9499">
              För oss socialdemokrater är det viktigt att om Trafikverket hanterar
              40 miljarder kronor årligen ska pengarna hanteras på ett sådant
              sätt att medborgarna och befolkningen får ut mesta möjliga av
              dessa pengar. Vi ifrågasätter om Trafikverket i dag har den bästa
              upphandlingsmetoden som gör att man får ut mesta möjliga av varje
              skattekrona.
            </seg>
            <seg n="81f3d569">
              Därför anser vi att det är dags för regeringen att ta tag i frågorna
              som Riksrevisionen har valt att lyfta fram.
            </seg>
          </u>
          <note type="speaker" n="6f6cfce4">
            Anf. 173 STINA BERGSTRÖM (MP):
          </note>
          <u who="stina_bergstrom_82e851" xml:id="i-316efef1f26492bf-0" n="cda58a3f">
            <seg n="839e1fa4">
              Herr talman! Jag börjar med att yrka bifall till utskottets förslag
              till beslut och avslag på reservationen. Jag gör det för att jag
              tycker att det är viktigt att skattepengar används förnuftigt.
              En del av de skattepengar som riksdagen beslutar om används till
              att bygga vägar och järnvägar.
            </seg>
            <seg n="a96d5102">
              För några månader sedan hade vi en livlig debatt i denna kammare
              om hur mycket pengar som fram till år 2021 ska användas till att
              bygga infrastruktur. Vi debatterade också vad som ska byggas.
            </seg>
            <seg n="3f8817f2">
              Regeringen vill anslå 281 miljarder till ny infrastruktur. Miljöpartiet
              vill anslå 330 miljarder. Vi vill satsa på att bygga framtidens
              klimatsmarta transportsystem: järnväg, spårväg, cykelbanor, kollektivtrafik
              och hamnar. Regeringen sitter fast i gårdagens motorvägsdrömmar
              och vill till exempel använda 30 miljarder till att bygga motorvägen
              Förbifart Helsingfors. Regeringen vill bygga två mil motorväg.
              Vi vill i stället använda dessa pengar till att skapa en halv
              miljon nya sittplatser i kollektivtrafiken i Helsingfors.
            </seg>
            <seg n="a3a6cfde">
              Herr talman! Oavsett vad vi vill bygga borde vi kunna enas om
              en sak, och det är att det som byggs ska vara av hög kvalitet
              och till rätt kostnad. Vi borde kunna enas om att när vi bygger
              en ny järnväg eller en ny väg ska Trafikverket handla upp det
              bygget så kostnadseffektivt och smart som möjligt.
            </seg>
            <seg n="ca99f3ec">
              Är det så i dag? Riksrevisionens rapport Trafikverkets upphandling
              av vägar och järnvägar leder den till hög produktivitet? är en
              oroande läsning. Det är en läsning som för alla ledamöter i trafikutskottet
              borde fungera som ytterligare en väckarklocka, en väckarklocka
              om att det är något som inte fungerar som det ska inom den statliga
              myndigheten Trafikverket.
            </seg>
            <seg n="48534cb6">
              Jag kan bara instämma i det som Hans Unander redan har sagt om
              de brister som Riksrevisionen pekat på och de åtgärder som måste
              vidtas. Men jag vill uppehålla mig vid en mycket viktig sak som
              handlar om erfarenhet och kompetens. Det var någonting som jag
              tänkte på när Riksrevisionen var hos oss i trafikutskottet och
              föredrog sin rapport.
            </seg>
            <seg n="12b013e8">
              Riksrevisionen skriver följande om detta i sin granskning:
            </seg>
            <seg n="a3bb057f">
              Genom användandet av konsulter riskerar beställare att successivt
              förlora kunskapen om sina anläggningar. Detta kan skapa privata
              kunskapsmonopol som blir svåra att konkurrensutsätta i framtiden
              då anläggningarna ska underhållas. Motsvarande riskerar att bli
              fallet med de entreprenörer som levererar totalentreprenader.
              Ovanliga reservdelar och kompetenskrav kan öka drift- och underhållskostnader
              och skapa ett beroende till den totalentreprenör som levererat
              den ursprungliga anläggningen.
            </seg>
            <seg n="dfe43001">
              Herr talman! Detta att kunskapen och erfarenheten riskerar att
              försvinna från Trafikverket är oroväckande. Trafikverket bygger
              och bygger om vägar och järnvägar hela tiden. Det är infrastruktur
              som ska underhållas nu och hundratals år i framtiden. Det är allas
              vår egendom, och den måste förvaltas väl. Den som ska förvalta
              måste också ha kunskapen. Den som bygger järnväg i dag måste ta
              med sig den erfarenheten till morgondagens järnvägsbyggen.
            </seg>
            <seg n="35bb3652">
              Problemet med bristande erfarenhetsåterföringssystem är också
              i högsta grad aktuellt när det gäller underhållet av järnvägen
              och upphandlingen av järnvägsunderhållet.
            </seg>
            <seg n="0768f988">
              Det är också oroande för både erfarenheten och kompetensen att
              annan verksamhet inom järnvägen styckas upp på olika aktörer.
              Vad har det inneburit för resenärerna att det är en aktör som
              har hand om stationerna, en som kör tågen, en som skottar snö
              och en annan som ska ha koll på att kontaktledningarna inte ramlar
              ned?
            </seg>
            <seg n="d6ae3cab">
              Hur stor del av dagens tågkaos har orsakats av avregleringar
              och uppstyckningar av järnvägen? Vad fungerar bra, och vad fungerar
              dåligt i dagens järnvägssystem? Vad behöver vi göra för att det
              ska fungera bättre? Detta är viktiga frågor för Miljöpartiet,
              och vi är mycket glada för att vi i december tog ett enigt riksdagsbeslut
              om att genomföra en utförlig utredning av järnvägssystemets organisation.
              Jag är mycket glad över att allianssidan i utskottet börjar förstå
              att problemen med försenade tåg och missnöjda tågresenärer inte
              bara orsakas av brist på pengar utan också har andra orsaker.
            </seg>
            <seg n="e8ea1eb6">
              Jag ser fram emot denna utredning. Jag tänker att den ska hämta
              in åsikter från järnvägens alla aktörer, även resenärerna. Jag
              tänker att denna utredning ska göra en ordentlig utblick, och
              den ska också ha ett parlamentariskt inflytande. Jag hoppas att
              den ska tillsättas snarast, att den ska arbeta fort och snart
              komma fram till ett bra förslag.
            </seg>
            <seg n="13c2963a">
              Jag är kanske lite lomhörd, men jag har inte hört att startskottet
              har gått än. Men kanske kan någon av trafikutskottets alliansföreträdare
              upplysa mig om hur detta utredningsarbete framskrider. Det känns
              onekligen som om den utredningen och Riksrevisionens kritik hör
              ihop.
            </seg>
            <seg n="f7f30aca">
              Oavsett om det handlar om att bygga ny järnväg eller att ta hand
              om den järnväg vi redan har måste det göras på ett ansvarsfullt
              sätt. Skattepengar ska användas förnuftigt.
            </seg>
          </u>
          <note n="535a1567">
            I detta anförande instämde Siv Holma (V).
          </note>
          <note type="speaker" n="55b9baf1">
            Anf. 174 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-2" n="1e92d2be">
            <seg n="08ddc2b7">
              Herr talman! Jag delar helt Stina Bergströms och Miljöpartiets
              uppfattning om att detta är allvarliga och viktiga frågor. Vi
              ska naturligtvis ha de bästa system som går att få när det gäller
              till exempel återföring, kunskap och kompetens och så vidare.
              Jag tror att vi är helt eniga i den frågan.
            </seg>
            <seg n="bb36edd7">
              Jag har ställt min fråga ett antal gånger. Detta är en parallell
              till det tillkännagivande som vi gjorde i december när vi skulle
              ha en utredning som skulle titta på hela järnvägssektorn och vad
              som var bra och vad som var dåligt. Det var ett tillkännagivande
              som vi tillsammans ansåg skulle leda någon vart i en utredning.
              Min fråga är vad detta tillkännagivande ska leda till. Det måste
              finnas en viss mening med ett tillkännagivande och inte bara att
              man markerar.
            </seg>
            <seg n="ed88b6e3">
              Att Riksrevisionens slutsatser är allvarliga är vi också helt
              överens om. Det är man också överens om i regeringen. Det är inte
              i sak vi skiljer oss åt. Det är tydligen någon annan konkret åtgärd
              som regeringen inte vidtar i dag.
            </seg>
            <seg n="1dc8fb2c">
              Nu håller man på att bygga upp återföringssystemen. Trafikverket
              håller på att öka sin upphandlingskompetens. Det är riktigt. Man
              har också från Trafikverket sagt att man använder konsulter bara
              i undantagsfall. Det är egen kompetens som man måste ha.
            </seg>
            <seg n="d671e431">
              För att skapa denna empiriska kunskap som vi också är överens
              om att man naturligtvis måste ha måste man faktiskt börja få denna
              erfarenhet. Då krävs det tid.
            </seg>
            <seg n="09e5dac6">
              Nu har vi fått denna rapport, och innan denna rapport kom fanns
              det naturligtvis full medvetenhet om att det fanns historiska
              brister när man jobbade med frågan. Nu har man vidtagit ännu fler
              åtgärder, och nu följer man upp detta för att se om det behövs
              ytterligare åtgärder. Är det inte så man måste arbeta med denna
              fråga, Stina Bergström?
            </seg>
          </u>
          <note type="speaker" n="0d943d9f">
            Anf. 175 STINA BERGSTRÖM (MP) replik:
          </note>
          <u who="stina_bergstrom_82e851" xml:id="i-316efef1f26492bf-1" n="cda58a3f">
            <seg n="61bc84b9">
              Herr talman! Jag tycker att vi genom Riksrevisionens rapport
              har fått reda på ytterligare saker som vi måste titta på inom
              järnvägen. Då handlar det framför allt om investeringar i både
              järnväg och vägbyggen.
            </seg>
            <seg n="c4f825e7">
              Det som oroar mig i detta är att regeringen och allianssidan
              i trafikutskottet tar så lätt på denna oro när det gäller totalentreprenader.
              Det är en sak som vi vill att regeringen och Trafikverket ska
              titta på. Man måste ha en uppföljning av vad det innebär att man
              har olika entreprenadformer.
            </seg>
            <seg n="1cbe03e8">
              Det är någonting som skiljer Riksrevisionens granskning från
              Produktivitetskommitténs. Där förespråkar man mer av totalentreprenörer.
              Det blir som ett mantra. Man ska uppfylla något utan att man egentligen
              vet om det är bra eller dåligt.
            </seg>
            <seg n="530902eb">
              Det som jag läste upp, det som jag verkligen fastnade för i Riksrevisionens
              rapport, är det som oroar mig väldigt mycket. Det handlar om att
              ha för mycket konsulter i den här verksamheten, och jag har inte
              sett något tecken på att man anlitar dem mindre i Trafikverket,
              snarare tvärtom.
            </seg>
            <seg n="a70ad342">
              Vad vill vi att regeringen konkret ska göra? Ja, vi vill att
              regeringen ska ta fasta på Riksrevisionens kritik och göra de
              granskningar och vidta de åtgärder som föreslås.
            </seg>
          </u>
          <note type="speaker" n="bba7ac7a">
            Anf. 176 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-3" n="1e92d2be">
            <seg n="6e4ffb43">
              Herr talman! Jag har väldigt svårt att se att regeringen inte
              skulle ha tagit fasta på den kritiken. Varför vidtar man alla
              de olika åtgärderna? Innan man fick den kritiken såg man bristerna.
              Det är inte fråga om att man inte skulle ta fasta på kritiken
              eller att vi skulle ta lätt på frågan. Det tycker jag är ett märkligt
              uttalande. Tycker Miljöpartiet att regeringen tar lätt på detta?
              Varför vidtar då regeringen alla de olika åtgärderna?
            </seg>
            <seg n="f38db54a">
              Det är lätt att hamna i en diskussion om entreprenadform. Det
              är inte så säkert att det just är här vi har den största kunskapen
              om sådant. Ska man få erfarenhet av en entreprenadform som kanske
              inte används så mycket måste man börja använda den i några fall
              där man tycker att det är lämpligt. Sedan får man se vad det ger
              för effekt. Totalentreprenadens stora fördel är att man använder
              sig av funktionsupphandling. Det finns ett innovationstryck i
              det. Det har vi inte haft; vi har i princip bara haft utförandeentreprenader
              ja, det har funnits en del annat också. Man låter entreprenören
              ta hand om projektering och utförande i stället för att bara beställa
              en funktion. Då kan man komma på nya saker och nya konstruktioner.
              Om man hela tiden ska låta Trafikverket bestämma hur det ska se
              ut slutar det med att vi gör som vi alltid har gjort.
            </seg>
            <seg n="2c0de16c">
              Jag skulle vilja höra om Stina Bergström tror att det är en garanti
              för att vi alltid kommer att vara effektiva och produktiva. Det
              tror inte jag. Det är precis det som Produktivitetskommittén kom
              fram till. Man måste börja prova den här formen av entreprenad
              för att få erfarenhet av den.
            </seg>
            <seg n="9b9ffe8a">
              Grunden är att man ska ha rätt entreprenad för rätt projekt,
              inte att man ska ha antingen totalentreprenad eller utförandeentreprenad.
              Antagligen kommer totalentreprenaderna att vara en mindre del
              även i framtiden, för de kräver en viss storlek. Men man måste
              ändå börja någonstans för att få erfarenhet och ta ut det bästa
              av den entreprenadformen.
            </seg>
          </u>
          <note type="speaker" n="9af77198">
            Anf. 177 STINA BERGSTRÖM (MP) replik:
          </note>
          <u who="stina_bergstrom_82e851" xml:id="i-316efef1f26492bf-2" n="cda58a3f">
            <seg n="b5f2c3fd">
              Herr talman! Men Riksrevisionen har tittat på de fall där man
              har använt sig av totalentreprenad inom Trafikverket och sett
              att det inte har ökat produktiviteten. Det finns farhågor om att
              man kommer att missa en del när det gäller kompetens och erfarenhet.
              Jag tycker också att det är mycket spännande med de totalentreprenader
              som vi använder i samhället, till exempel när vi bygger skolor
              och annat i kommunerna. Ibland kan det vara väldigt lyckade projekt,
              och det kan komma fram nya spännande lösningar. Inte minst är
              samarbetet med personal, politiker och byggare bra.
            </seg>
            <seg n="b5978a90">
              När det gäller järnvägen är det kanske inte så himla smart att
              man bygger järnväg på väldigt många olika sätt. Det är bra om
              det är ett enhetligt sätt vi bygger våra järnvägar på, att spåren
              är lika och att vi har en höjd som gör att snöplogarna kan komma
              fram var de än kör i landet. Det finns en uppsjö av sådana saker.
            </seg>
            <seg n="96e970ba">
              Då är det viktigt att den samlade erfarenheten av hur man har
              byggt finns på ett ställe, att den finns på Trafikverket och inte
              bara ute hos entreprenören. Jag vill återkomma till att det är
              den delen i Riksrevisionens kritik som jag har fastnat för, och
              jag hoppas att det kommer att hända saker när regeringen tar till
              sig detta.
            </seg>
          </u>
          <note type="speaker" n="82b5e5d3">
            Anf. 178 TONY WIKLANDER (SD):
          </note>
          <note n="a03299a0">
            Herr talman! Låt mig inleda med att yrka bifall till utskottets
            förslag och avslag på reservationen.
          </note>
          <u who="tony_wiklander_006280" xml:id="i-18f0b94c7f33ed28-0" n="bb214ef0">
            <seg n="34ad8d27">
              Några talare har varit före mig, alltså är det mesta som vanligt
              sagt i ärendet.
            </seg>
            <seg n="1f1f9ba4">
              Man kan väl säga som så att det är Riksrevisionen som står för
              uppgifterna, men vi som sitter här, ledamöterna, har ansvaret
              för skattebetalarnas pengar. Det är därför vi reagerar. Jag har
              lyssnat noggrant på Alliansens företrädare i dag, Tysklind, som
              hela tiden förefaller att hålla med oppositionen, som bildar majoritet
              i frågan. Ändå kämpar han förtvivlat emot några punkter i en motion,
              men jag inte kan begripa vad det är han bekämpar.
            </seg>
            <seg n="4c2c6038">
              Vi kan ha olika synsätt, men vi i det parti jag företräder besväras
              inte av den politiska ovanan att endast titta på vem som har skrivit
              motionen. Vi brukar också studera innehållet; vi anser det mest
              väsentligt. Det finns ingen anledning att jag läser högt inför
              den här församlingen ur utskottets ställningstaganden; dem har
              vi hört flera gånger. Men man kan sammanfatta det i att det står
              illa till, och det är inte första gången som anmärkningar framförs.
              Jag hörde talas om 2005. Då var jag inte med här, men jag utgår
              från att det är riktigt.
            </seg>
            <seg n="797ea049">
              Är det nu så som Tysklind framhåller, att det här har regeringen
              redan börjat med eller vidtar åtgärder för i enlighet med det
              jag läser i den motion som vi står bakom i oppositionen, begriper
              jag inte varför vi inte kunde få en full enighet i frågan. Då
              hade vi sluppit att använda en trevlig kväll till att käfta om
              det här. Jag förstår det inte, men jag nöjer mig med att som sagt
              biträda utskottets förslag och yrkar än en gång avslag på reservationen.
            </seg>
          </u>
          <note type="speaker" n="b17db9cd">
            Anf. 179 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-4" n="1e92d2be">
            <seg n="266a9ea4">
              Herr talman! Då vill jag upplysa Tony Wiklander om att mitt anförande
              inte bygger på Vänsterpartiets motion utan på regeringens skrivelse.
              Det är de åtgärderna jag beskriver. Det är väl bra om Tony Wiklander
              tycker att de är desamma som i motionen. Det är kanske just där
              vi har den lilla klon i dagens debatt. Vi kan inte göra ett tillkännagivande
              om sådant som redan pågår. Då tappar det sin status på något sätt.
              När vi gjorde ett tillkännagivande om att se över hela järnvägssystemet
              hade det en funktion. Vi var eniga om det, det var bra.
            </seg>
            <seg n="9d40f7ee">
              Jag beskriver de åtgärder regeringen har vidtagit efter den kritik
              som Riksrevisionen har framfört, en kritik som vi dessutom alla
              är eniga om. Regeringen har tagit till sig den och har välkomnat
              rapporten. Vi allianspolitiker i riksdagen har tagit till oss
              den och tycker att det är väldigt bra. Vi har bejakat alla de
              riksrevisionsrapporter som har kommit jag tror att vi är uppe
              i drygt tio nu på infrastrukturområdet och sett bristerna. Det
              är väl bra att vi ser bristerna och rättar till dem.
            </seg>
            <seg n="c5487a9c">
              Fortfarande kvarstår frågan: Vad vill Sverigedemokraterna att
              regeringen i nuläget ska vidta för ytterligare åtgärder utöver
              dem man redan vidtagit för att lösa problemen? Det kanske är så
              som Tony Wiklander upplever, att vi egentligen tycker likadant.
              Men den beskrivning jag har gjort är gjord utifrån regeringens
              skrivelse. Då känns det ännu mer som ett bevis på att ett tillkännagivande
              är lite som ett slag i luften.
            </seg>
          </u>
          <note type="speaker" n="b5e0d69f">
            Anf. 180 TONY WIKLANDER (SD) replik:
          </note>
          <u who="tony_wiklander_006280" xml:id="i-d70154310e2aac12-0" n="bb214ef0">
            <seg n="951bb755">
              Herr talman! Tysklind kör i rundgångar, så det är inte lätt att
              hänga med. Jag tycker fortfarande att det låter som att vi i sak
              är överens. Ändå slåss ni emot självklara förslag. Vem som citeras
              och hur har det någon betydelse?
            </seg>
            <seg n="6bea744e">
              Jag säger än en gång: Det är Riksrevisionen som står för uppgifterna.
              När vi har tagit del av dem har tydligen en majoritet av oss fått
              klart för oss att det här inte är bra. Vi anser inte att regeringens
              åtgärder har varit tillräckliga. Om de blir det på grundval av
              det här beslutet borde Tysklind och jag gemensamt vara glada och
              nöjda. Men Tysklind ser inte glad ut i kväll. Jag förstår egentligen
              inte vad vi bråkar om.
            </seg>
          </u>
          <note type="speaker" n="2dbe2c59">
            Anf. 181 LARS TYSKLIND (FP) replik:
          </note>
          <u who="lars_tysklind_44f290" xml:id="i-ed72b31af7e95069-5" n="1e92d2be">
            <seg n="e2682d8e">
              Herr talman! Låt mig än en gång göra klart vad det här går ut
              på. Vi diskuterar Riksrevisionens rapport. Den kom i juni 2012.
              Sedan dess har den genomgått en process. Den har varit på remiss
              hos Trafikverket. Regeringen har lämnat en skrivelse. Det har
              vidtagits en massa åtgärder. Men Sverigedemokraterna är tydligen
              kvar i juni 2012. Det är det som är problemet. Det har hänt mycket.
              Det är de åtgärder och de uppföljningsprogram som regeringen tar
              upp i sin skrivelse som är dagens verklighet i mars 2013. Det
              är det vi tar ställning till.
            </seg>
            <seg n="e9a09efa">
              Sedan är vi helt eniga om utgångsläget, det vill säga Riksrevisionens
              kritik. Den delar vi. Det är kanske därför det kan uppstå en viss
              förvirring. Det gäller faktiskt att se att det pågår en process
              kring detta. I den processen har regeringen vidtagit en hel del
              åtgärder.
            </seg>
            <seg n="429e0fc1">
              Min fråga är: Finns det någon åtgärd som Sverigedemokraterna
              och Tony Wiklander saknar? I så fall kan vi kanske få höra det,
              och regeringen vill kanske också höra det.
            </seg>
          </u>
          <note type="speaker" n="41f0b1d8">
            Anf. 182 TONY WIKLANDER (SD) replik:
          </note>
          <u who="tony_wiklander_006280" xml:id="i-d70154310e2aac12-1" n="bb214ef0">
            <seg n="cb721e92">
              Herr talman! Jag hade inte tänkt läsa innantill, men jag ska
              ändå avsluta med att göra det. Det är uppenbarligen nödvändigt
              när vi har den här diskussionen.
            </seg>
            <seg n="f76f8c47">
              Det jag har gått på är kanske inte i huvudsak regeringens skrivelse
              den är väldigt mångordig utan det är utskottets ställningstagande,
              det vill säga det utskott där jag själv sitter. I mitten på den
              texten läser jag: Utskottet menar att de brister som Riksrevisionen
              pekar på i sin rapport måste tas på största allvar och anser därför
              att det är anmärkningsvärt att regeringen inte tänker vidta några
              ytterligare åtgärder med anledning av Riksrevisionens granskningsrapport,
              trots att ett flertal av rekommendationerna i rapporten är högst
              relevanta. Det befäster i och för sig den kritik om passivitet
              och okritiskhet som Riksrevisionen har riktat mot regeringen i
              sin granskningsrapport.
            </seg>
            <seg n="f148b150">
              Jag tror inte att jag behöver gå vidare. Jag står bakom precis
              de satser som Lars Tysklind själv har läst upp ett antal gånger,
              som framgår av motionen och som för mig är självklarheter.
            </seg>
          </u>
          <note type="speaker" n="c3118551">
            Anf. 183 SIV HOLMA (V):
          </note>
          <u who="siv_holma_e183cc" xml:id="i-5b716888ba5d8e09-0" n="4bd7d237">
            <seg n="2032c811">
              Herr talman! Till att börja med vill jag rikta mig till Lars
              Tysklind, som har fått den inte speciellt avundsvärda uppgiften
              att försvara regeringen i denna debatt. Att regeringen hälsar
              Riksrevisionens rapport välkommen är inte detsamma som att ta
              Riksrevisionens rekommendationer på allvar.
            </seg>
            <seg n="38a0a835">
              Herr talman! Jag instämmer också i mycket av den kritik som föregående
              talare, framför allt Hans Unander och Stina Bergström, har framfört
              i sina anföranden.
            </seg>
            <seg n="8c85ff7f">
              Jag yrkar bifall till förslaget i betänkandet och avslag på reservationen.
              Trafikverket är, som det har sagts, en av landets största upphandlare.
              De köper varor och tjänster för ca 40 miljarder årligen. I sin
              upphandlingsstrategi för att nå en högre produktivitet, det vill
              säga mer väg och järnväg för pengarna, satsar Trafikverket på
              ökad användning av så kallade totalentreprenader i stället för
              utförandeentreprenader.
            </seg>
            <seg n="8517a1cc">
              I en totalentreprenad är tanken att entreprenören ska ta på sig
              så stor del av projekteringen som möjligt för att därigenom känna
              ansvar för att anläggningen fungerar som avsett. Riksrevisionen
              har i en rapport granskat Trafikverkets upphandling. I rapporten
              Trafikverkets upphandling av vägar och järnvägar leder den till
              hög produktivitet? ger granskningen inte stöd för att Trafikverkets
              senaste upphandlingsstrategi är ändamålsenlig.
            </seg>
            <seg n="d69dbac3">
              De mätningar som är gjorda visar att det inte lett till högre
              produktivitet. Riksrevisionen menar att det är nödvändigt med
              en bättre erfarenhetsåterföring för att kunna ta ställning till
              hur upphandlingarna ska utvecklas för att leda till de önskade
              positiva effekterna. Riksrevisionen konstaterar vidare att regeringen
              har varit passiv och okritisk och inte har efterfrågat erfarenhetsbaserat
              stöd för de åtgärder som Trafikverkets upphandlingsstrategi säger
              har lett till högre produktivitet.
            </seg>
            <seg n="f48444f0">
              Herr talman! Det är med andra ord en hård kritik som både Trafikverket
              och regeringen får. Bristerna är stora, och regeringen verkar
              vara ointresserad av att vårda skattebetalarnas pengar. Tågresenärer
              och godstransportörer har i många år fått stå ut med bristfälliga
              satsningar. Då ska de inte dessutom behöva drabbas av att upphandlingarna
              inte är effektiva. Riksrevisionens kritik måste tas på allvar
              så att vi får så mycket järnväg och väg som möjligt för skattemedlen.
            </seg>
            <seg n="1d8187d0">
              Herr talman! Riksrevisionen varnar också för ineffektivitet på
              lång sikt eftersom kvaliteten kan befaras bli sämre och livscykelkostnaderna
              högre till följd av den ökade variantrikedom som totalentreprenader
              medger. Variationen kan leda till stora skillnader i väg- och
              järnvägsnät, och man minskar möjligheterna till standardisering.
              Det är viktigt att Trafikverket strävar efter att kvaliteten ska
              vara likvärdig oavsett var väg- och järnvägsnätet råkar vara byggt.
            </seg>
            <seg n="75998a53">
              Dessutom påtalar Riksrevisionen att Trafikverket inte följt upp
              och analyserat slutresultaten av entreprenaderna på ett ändamålsenligt
              sätt. Det kan medföra att Trafikverket inom de närmaste åren kommer
              att förlora sin kunskap om vad som är den effektivaste upphandlingsstrategin
              eftersom man mer eller mindre har avhänt sig kompetensen till
              totalentreprenören.
            </seg>
            <seg n="c342f34d">
              Vi menar att de påtalade bristerna är allvarliga och att det
              ingår i riksdagens kontrolluppgift att säkerställa att resurser
              används på ett effektivt sätt vid upphandling av vägar och järnvägar,
              inte minst för att se till att våra järnvägar kan fylla nödvändig
              samhälls- och klimatnytta.
            </seg>
            <seg n="3f6c07a1">
              Vänsterpartiet vill ha ett sammanhållet järnvägssystem kombinerat
              med kraftigt ökade investeringar på banunderhåll och nya spår.
              Det skapar förutsättningar för ett effektivt resursutnyttjande
              och höjd kapacitet. I avregleringens spår går alltmer pengar till
              kostnader för att administrera upphandlingar. Dessa pengar skulle
              behövas bättre till att underhålla och bygga väg- och järnvägsnät.
            </seg>
            <seg n="b0a3441e">
              Herr talman! Slutsatsen i regeringens skrivelse blir att man
              inte för närvarande avser att vidta några ytterligare åtgärder.
              Det finner vi anmärkningsvärt, då ett flertal av Riksrevisionens
              rekommendationer enligt vår bedömning är högst relevanta. När
              regeringen väljer att inte vidta några åtgärder befäster det Riksrevisionens
              kritik att regeringen är och har varit passiv och okritisk.
            </seg>
            <seg n="3778279b">
              Herr talman! Avslutningsvis är jag mycket nöjd med att Vänsterpartiets
              motion fått majoritet i Trafikutskottet, och förhoppningsvis kommer
              den att få majoritetens gillande även i riksdagen. Det behövs
              empiriskt underlag och dokumentation om effektiviteten i upphandlings-
              och kontraktsformer. Det behövs utvecklade system för återföring
              av erfarenheter. Mätresultat måste tas fram systematiskt och objektivt
              med extern utvärdering och uppföljning. Regeringen måste informera
              riksdagen om man uppnått effektivitet med olika upphandlings-
              och kontraktsformer inom Trafikverket. Vi menar att detta väsentligt
              påverkar möjligheten att få förbättrade underlag och bättre förvaltade
              skattemedel.
            </seg>
          </u>
          <note n="4bc845b5">
            Överläggningen var härmed avslutad.
          </note>
          <note n="d7569fa9">
            17 § Äldrefrågor
          </note>
          <note n="0e453e94">
            Föredrogs
          </note>
          <note type="speaker" n="d4b55b32">
            Anf. 184 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-96e5423c06518ee7-0" n="c78491c9">
            <seg n="33216e02">
              Herr talman! Från fattigvård till valfrihet heter en skrift producerad
              av Sveriges Kommuner och Landsting. Skriften beskriver äldreomsorgens
              utveckling under de senaste 100 åren. Den inleds med en redovisning
              av vad som hänt sedan 1571, då kyrkoordningen uppmanade församlingarna
              att inrätta fattigstugor.
            </seg>
            <seg n="df189c9a">
              På Orust, min hemkommun, åker jag ibland förbi ett gammalt fallfärdigt
              hus. Jag har fått berättat för mig att där bodde dåtidens första
              och enda hemsamarit, Margareta i Fläskum. I ett annat hus bodde
              dåvarande socialnämndsordföranden som vid sitt köksbord satt och
              betalade ut socialbidrag till dem som bad om det. Det var historiskt
              sett inte så särskilt länge sedan.
            </seg>
            <seg n="65632229">
              Sedan dess har den sociala omsorgen utvecklats enormt och gått
              framåt för att nu börja backa på punkt efter punkt. Det som människor
              i flera decennier sett som självklart och rättvist har nu börjat
              luckras upp. Det är andra intressen än de allmänna som prioriteras.
            </seg>
            <seg n="284c4c6c">
              När det gäller äldrepolitikens inriktning är det viktigt att
              samhället även i framtiden klarar av att ge god vård och omsorg
              för alla äldre, med kvalitet på lika villkor. Olika brukarundersökningar
              konstaterar att det i dag i första hand är de fysiska behoven
              som prioriteras. Samtidigt konstateras att åldrandet är personligt
              och ser olika ut. Det positiva åldrandet är en naturlig livslång
              utveckling som går mot mognad och vishet. Äldre är inte en likartad
              grupp, vilket man ibland tycks tro. Alltför mycket sker genom
              kollektiva bestämmelser. Äldreomsorgen måste gå från ett vårdperspektiv
              till ett synsätt där de äldre får betydligt mer inflytande över
              sina egna liv.
            </seg>
            <seg n="e41edeac">
              Eftersom vi lever längre och har fler friska arbetsfria år än
              man hade förr behöver äldreomsorgen utvecklas och förändras. För
              att ta vara på de äldres möjligheter att bo kvar så länge de vill
              och orkar i sina hemmiljöer bör inriktningen vara att det ska
              vara lättare att få hjälp även om behoven inte är så stora att
              man har rätt till en biståndsbedömd insats. Det ökar livskvaliteten
              och oberoendet för våra äldre och är lönsamt på sikt för samhället.
              Flera kommuner har redan infört en förenklad biståndsbedömning
              som gör att man över en viss ålder kan få ett antal hemtjänsttimmar
              bara genom att anmäla sig.
            </seg>
            <seg n="7c245e1c">
              Herr talman! Att människor hjälper sina nära anhöriga är naturligt.
              Men när den hjälpen går över gränsen och blir ett beroende är
              det något helt annat. Forskning som undersökt äldres attityder
              visar att äldre människor inte vill vara beroende av sina barn
              utan föredrar offentlig hjälp framför hjälp av släktingar med
              det dagliga. Trots det visar Kommunals rapport Hänger din mammas
              trygghet på dig? att över 100 000 anhöriga gått ned i arbetstid
              eller till och med slutat arbeta för att klara av att sköta sina
              anhöriga. Det är inte klokt, så kan man inte ha det!
            </seg>
            <seg n="c17447ec">
              Anhöriga ska inte göra hemtjänstens arbete utan finnas där när
              man vill ha sina närmaste hos sig eller behöver hjälp av helt
              annat slag än det som hemtjänsten erbjuder. Att kunna garantera
              en bra äldreomsorg med kvalitet nu och i framtiden ökar tryggheten
              och är grunden för ett civiliserat samhälle. Men det är också
              avgörande för att arbetsmarknaden ska fungera, precis som barnomsorgen
              är för att det ska fungera för familjerna och föräldrarna ska
              kunna arbeta.
            </seg>
            <seg n="45a67c72">
              Vi måste även slå vakt om det generella systemet och motverka
              en utveckling mot en orättvis äldreomsorg där de som har mer pengar
              kan få bättre vård. Vi kan se en fara i framtiden när den rikare
              delen av befolkningen kan toppa sin omsorg genom att köpa den
              extrahjälp de behöver samtidigt som den övriga befolkningen får
              hålla till godo med de resurser som blir över i form av en mycket
              låg basnivå.
            </seg>
            <seg n="a1f21d14">
              Herr talman! Äldre prioriteras sällan högt, och när det gäller
              äldre som har psykisk ohälsa är det om möjligt ännu sämre ställt.
              Psykisk ohälsa är minst lika vanlig hos äldre som hos yngre personer,
              faktiskt till och med lite vanligare. Den dåliga livskvalitet
              som det innebär att leva med psykiatriska problem utan att få
              någon form av hjälp ger ett stort lidande, men det resulterar
              också i ett stort antal självmord framför allt hos äldre män.
              Trots detta visar många studier att äldre inte får den vård och
              behandling de behöver eftersom kunskapen om äldrepsykiatri brister.
            </seg>
            <seg n="b734c995">
              Kunskap för att arbeta med äldres psykiska ohälsa behöver spridas
              inom alla personalkategorier som arbetar med äldre. Den kompetensen
              finns i allmänhet inte utanför de särskilda äldrepsykiatriska
              enheterna, vilket vi tycker är bedrövligt dåligt. Sjukvården och
              äldreomsorgen måste kunna arbeta ihop på detta område. Vi anser
              att regeringens samordnare inom psykisk ohälsa bör få i uppdrag
              att uppmärksamma äldres psykiska ohälsa.
            </seg>
            <seg n="5c6d7479">
              För en tid sedan beslutade vi gemensamt i kammaren om en parbogaranti
              som innebär att den som beviljats plats i ett särskilt boende
              ska kunna fortsätta att sammanbo med sin make eller maka. Han
              eller hon kan alltså följa med till boendet om man så önskar.
              Det ser vi som självklart, men en kvarstående fråga är vilka rättigheter
              den medflyttande parten har om den som beviljats platsen i ett
              särskilt boende går bort. Vad händer då? Vi tycker att den frågan
              är så pass viktig att den bör följas upp noga. Man hänvisade till
              att det skulle ske ute i kommunerna, men det finns fortfarande
              inga bra rutiner för det, vilket ökar otryggheten hos de gamla
              i stället för att ge dem en trygghet.
            </seg>
            <seg n="7786d80c">
              Att det i dagens äldreomsorg arbetar väldigt många utan någon
              som helst utbildning är både en skandal och ett gigantiskt problem.
              Där har vi ännu inte sett några skarpa förslag som skulle kunna
              få till en rejäl förändring. Det är ganska bråttom. Utöver grundutbildningen
              finns det också stora behov av vidareutbildning i de flesta kompetenser
              inom yrket. Vi anser att kompetenskrav på all personal alltid
              ska finnas med i all upphandling av äldreomsorg.
            </seg>
            <seg n="f694303d">
              Personer som har invandrat till Sverige har ofta betydligt sämre
              hälsa än de som är födda här. Orsakerna till ohälsa bland äldre
              invandrare kan vara att de emigrerat från ett område där de upplevt
              ett trauma, att de har väldiga problem med språket när de blivit
              äldre och att de inte kan påverka sin situation, att de känner
              stress och upplever en ensamhet. Därför behövs det ökad kännedom
              hos omsorgspersonalen om hur utlandsfödda upplever sin situation
              och hälsa när de blivit äldre.
            </seg>
            <seg n="ff6d041b">
              I dag saknas det länkar i den kedja som behövs för att kunna
              vårda och behandla personer som fått språkstörningar av olika
              slag afasi, sväljsvårigheter eller skador relaterade till stroke.
              Det är en väldigt viktig fråga, och vi tycker att det måste göras
              en översyn av tillgången på logopeder ute i kommunerna.
            </seg>
            <seg n="8405a933">
              Herr talman! Utskottet har behandlat ett stort antal motioner
              som rör äldreomsorgen, och det stora antalet motioner visar att
              engagemanget är mycket stort. Tyvärr avspeglar sig inte det engagemanget
              i svaret på motionerna. Frågan hur vi ska finansiera välfärden
              i framtiden är en genuint politisk fråga där rött och blått lag
              skiljer sig markant åt. Där vill vi socialdemokrater ha en rättvis
              och gemensamt finansierad vård och omsorg som gäller alla våra
              äldre.
            </seg>
          </u>
          <note n="1df47862">
            Jag står bakom alla våra reservationer men yrkar bifall till
            reservation nr 1 och reservation nr 8.
          </note>
          <note n="cccdebf8">
            I detta anförande instämde Ann Arleklo, Lennart Axelsson, Christer
            Engelhardt, Lena Hallengren och Meeri Wasberg (alla S).
          </note>
          <note type="speaker" n="a12348a4">
            Anf. 185 AGNETA LUTTROPP (MP):
          </note>
          <u who="agneta_luttropp_1e8337" xml:id="i-5fc6582c9c057ca5-0" n="b27a9999">
            <seg n="156c1197">
              Herr talman! Jag stöder naturligtvis alla Miljöpartiets reservationer,
              men för tids vinnande yrkar jag bifall bara till reservationerna
              2 och 13.
            </seg>
            <seg n="4e77809a">
              Drygt 20 procent av befolkningen i vårt land är över 65 år. Många
              äldre lever ett aktivt liv mycket längre än tidigare generationer.
              En del vill arbeta längre upp i åren medan andra ser möjligheten
              att kunna göra nya saker och delta på andra sätt i samhället.
              Ändå finns det många som i dag inte ser den äldre befolkningen
              som en resurs utan snarare som en belastning. Samhället behöver
              se att äldre tillför mycket ideellt arbete och klarar sig själva
              långt upp i åren. De äldre som inte klarar sig själva har rätt
              till en kvalitativ och värdig omsorg.
            </seg>
            <seg n="15ed0a76">
              Därför är vi i Miljöpartiet glada för socialutskottets betänkande
              2011/12:SoUl1 Riktlinjer för bemanning inom äldreomsorgen . Ett
              enigt utskott gav ett tillkännagivande till regeringen om att
              ge Socialstyrelsen i uppdrag att utreda och, om myndigheten finner
              det lämpligt, utfärda föreskrifter om bemanning i särskilda boenden
              för andra grupper än demenssjuka, som det redan fanns ett uppdrag
              för. Jag är övertygad om att detta kommer att ha stor betydelse
              för kvaliteten i äldreomsorgen.
            </seg>
            <seg n="e1fad888">
              Miljöpartiet menar att samhället utvecklas när människor i olika
              åldrar möts på ett naturligt och respektfullt sätt på arbetet,
              på fritiden och inom politiken. Umgänge och kunskapsutbyte över
              generationsgränserna är viktigt för både unga och gamla och är
              dessutom en väg att motverka åldersdiskriminering i alla dess
              former.
            </seg>
            <seg n="69d9f4bf">
              Vi kan i Socialstyrelsens redovisning från 2011 se att de vanligaste
              områdena man söker stimulansmedel för inom Omvårdnadslyftet är
              rehabilitering och socialt innehåll. Det är uppenbarligen områden
              som kommuner och landsting ser som mycket viktiga. Det är bra
              att vården innebär mer än ren ADL-omvårdnad. Vi lever inte av
              omvårdnad allena.
            </seg>
            <seg n="b57c2cff">
              Läkaren Ellinor Bergdahl visade i sin avhandling att var fjärde
              person över 85 år är deprimerad. En tredjedel av dem hade inte
              tidigare fått någon diagnos och följaktligen inte heller någon
              behandling. Professor Yngve Gustafson från Umeå uttrycker så vist:
              Människor med demens kan ha ett bra liv. Men människor med depression
              har inte ett bra liv. Slutsatsen är att rehabilitering och social
              samvaro är en mycket viktig del i de äldres vardag.
            </seg>
            <seg n="cc2cc03f">
              En annan central del för Miljöpartiet de gröna är åldersdiskriminering.
              Vi förväntar oss att skyddet mot åldersdiskriminering kommer att
              bli bättre tack vare en proposition som regeringen lagt fram och
              vars ändringar gäller från den 1 januari i år.
            </seg>
            <seg n="d7239b21">
              Herr talman! Miljöpartiet vill att alla kommuner ska ha tillgång
              till äldreomsorgsinspektörer som ska följa upp att såväl den egna
              som den upphandlade verksamheten följer regler och avtal. Alla
              avtal ska innehålla sanktioner vid brott mot avtalet.
            </seg>
            <seg n="77d9085b">
              Det står: Äldreomsorgsinspektörerna granskar äldreomsorgens verksamheter
              utifrån ett brukarperspektiv. Inspektörerna ska granska såväl
              beställarfunktionen som utförandet i både kommunal regi och entreprenaddriven
              verksamhet i förhållande till politiskt uppställda mål och kvalitetskriterier.
              Det gäller såväl särskilda boendeformer som hemtjänst och övriga
              verksamheter inom äldreomsorgen.
            </seg>
            <seg n="9e354023">
              Detta är hämtat från ett dokument i Alliansens Helsingfors. Det
              är ett gott men tyvärr väldigt ovanligt exempel.
            </seg>
            <seg n="4d63fd7d">
              Herr talman! En god vård kräver väl utbildad personal. Tio statliga
              myndigheter som till exempel Skolverket, Centrala studiestödsnämnden,
              Socialstyrelsen och Migrationsverket har gjort en analys av förutsättningarna
              för kompetensförsörjningen inom äldrevård. Analysen visar att
              det finns betydande svårigheter att klara uppgiften på kort sikt
              och framför allt på lång sikt. Särskilt svårt blir det enligt
              analysen efter 2015.
            </seg>
            <seg n="28e49e84">
              Myndigheternas sammantagna bedömning är att kraven på god yrkeskompetens
              kommer att öka. Mycket talar för att arbetet inom vård kommer
              att bedrivas hos människor i hög ålder och med kognitiva funktionsnedsättningar.
            </seg>
            <seg n="d5f13c69">
              Allt fler kommer dessutom att ha flera sjukdomar. Allt fler bör
              ha specialiserad kompetens. Fler i personalen bör även ha den
              kompetens som olika vård- och omsorgsutbildningar inom högskolan
              ger.
            </seg>
            <seg n="16f452c1">
              Resultatet av beräkningarna för 2015 visar att en stor brist
              på utbildad omvårdnadspersonal uppkommer med nuvarande utbildningsdimensionering.
              Det beräknas enligt analysen att ca 200 000 personer med omvårdnadsutbildning
              kommer att saknas.
            </seg>
            <seg n="b3220a09">
              Sedan ädelreformen har två tredjedelar av landstingens geriatriska
              platser försvunnit. Detta gör att de äldre som är medicinskt färdigbehandlade
              och inte längre behöver akutsjukvården inte kan få hämta sig utan
              snabbt skickas hem. De skickas alltför snabbt hem till något tomt,
              något ensamt och något otryggt. En del av dessa äldre människor
              är dessutom multisjuka.
            </seg>
            <seg n="0ce61a15">
              Av sjukvården har dessa multisjuka döpts till Svarte Petter.
              Det är dem som ingen vill ha. Tidigare kunde dessa äldre få vård,
              rehabilitering och hjälp med hela sin situation på geriatriken
              och teamet där i nära samarbete med kommunen.
            </seg>
            <seg n="cf2320cb">
              Detta är personal som valt att arbeta med äldre multisjuka. Geriatriken
              är en nödvändig specialitet som kraftigt måste byggas ut, inte
              minst med tanke på vår åldrande befolkning.
            </seg>
            <seg n="3968432d">
              Finns det anledning att utveckla området? Ja, mer än 19 procent
              av sjukhusvårdens resurser går till vården av gruppen multisjuka
              äldre. Det är äldre som senaste året har vårdats mer än tre gånger
              på sjukhus och fått tre eller flera olika diagnoser registrerade.
            </seg>
            <seg n="5f2f5556">
              Dessa patienter som tar 19 procent av sjukvårdens resurser utgör
              enbart en halv procent av befolkningen. De siffrorna visar tydligt
              på ett enormt behov av geriatrisk kompetens. Det gäller naturligtvis
              inte bara läkare utan även sjuksköterskor och annan vårdpersonal.
              Kompetens är en nyckel till god kvalitet.
            </seg>
          </u>
          <note type="speaker" n="432aca9e">
            Anf. 186 PER RAMHORN (SD):
          </note>
          <u who="per_ramhorn_ce43b3" xml:id="i-1abb0838a91ad35a-0" n="c271881f">
            <seg n="c5dd2a13">
              Herr talman! Vi ska nu debattera SoU12 Äldrefrågor . Den välfärd
              som vi alla i dag tar för given har byggts upp av män och kvinnor
              som i dag är pensionärer. De har arbetat hårt för att förbättra
              villkoren för oss alla som kommit efter.
            </seg>
            <seg n="f3cb70eb">
              Det kan inte nog poängteras hur stor tacksamhetsskuld vi yngre
              har till den äldre generationen. Nu är det vårt ansvar att se
              till att de äldre får en trygg och värdig ålderdom. Sverigedemokraternas
              målsättning är att Sverige ska bli världens tryggaste land att
              åldras i.
            </seg>
            <seg n="c9754fcb">
              Det kan tyckas som en självklarhet att alla människor i vårt
              land ska kunna åldras under trygga och värdiga former och att
              man ska kunna vara säker på att inte behöva bli utsatt för brott
              eller andra kränkningar på ålderns höst. Tyvärr är det inte alltid
              så i dag.
            </seg>
            <seg n="f1b25431">
              Äldre är en grupp i samhället som i många avseenden är mer sårbar
              för våld och övergrepp än andra grupper i samhället. Det beror
              på att de många gånger är beroende av samhällets stöd för att
              klara sin vardag.
            </seg>
            <seg n="a1b6d94d">
              I Brottsoffermyndighetens nu tolv år gamla undersökning Ofrid
              uppgav 16 procent av de äldre kvinnorna som deltog i undersökningen
              att de hade utsatts för någon form av våld efter att de fyllt
              65 år.
            </seg>
            <seg n="2f25b8bf">
              År 2010 släppte Nationellt centrum för kvinnofrid en rapport
              som heter Våld i nära relationer bland äldre . Den visar att risken
              ökar rejält att drabbas av våld för människor som har ett svagt
              socialt nätverk och är isolerade, vilket inte är alltför ovanligt
              bland den äldre generationen.
            </seg>
            <seg n="645be636">
              De äldre som är över 80 år löper tre gånger så hög risk att utsättas
              för våld, enligt rapporten. Ofta kan förövaren vara en partner.
              Men våld mellan syskon eller våld från barn, barnbarn, vårdare
              eller vänner förekommer också. Även om båda könen drabbas är våld
              mot kvinnor oftast grövre och får allvarligare konsekvenser för
              den utsatta.
            </seg>
            <seg n="6a472625">
              Risken för övergrepp på den äldre ökar om en familjemedlem är
              psykiskt sjuk eller är socialt eller ekonomiskt beroende av den
              äldre.
            </seg>
            <seg n="9d9bbea3">
              Våld mot äldre måste förebyggas, upptäckas och hanteras. I dag
              är det alltför få kommuner som har en handlingsplan för att hantera
              våld mot äldre. Sju av tio kommuner bedriver inte något medvetet
              arbete för att ge stöd åt äldre som utsätts för våld eller övergrepp.
            </seg>
            <seg n="cbb1f074">
              Herr talman! Vi behöver ta ett samlat grepp om våldet mot de
              äldre. Det kommer att behövas ett batteri av åtgärder för att
              komma till rätta med problemet.
            </seg>
            <seg n="586af116">
              Sverige saknar i dag lagstiftning som gör personal inom äldreomsorgen,
              sjukvården och socialtjänsten skyldig att anmäla vid misstanke
              om fysiskt eller psykiskt våld mot äldre i nära relationer. Lex
              Sarah, som trädde i kraft 1999, reglerar skyldigheten för personal
              i vård och omsorg att rapportera vård- och verksamhetsrelaterade
              missförhållanden. Men när exempelvis våld i nära relationer mellan
              äldre misstänks finns ingen anmälningsskyldighet.
            </seg>
            <seg n="e3ccc70d">
              Hemtjänstpersonal som fattar misstanke om våld i ett hem mellan
              två äldre har i dag varken skyldighet eller stöd i lagen att agera.
              I socialtjänstlagen finns i dag en stark reglering att rapportera
              om misstanken gäller våld mot barn. Liknande stöd bör införas
              när det gäller våld i nära relationer mellan äldre.
            </seg>
            <seg n="1c91c045">
              Herr talman! Under de senaste åren har det i medier framkommit
              att dementa och personer med psykiska eller fysiska funktionshinder
              har utsatts för sexuella övergrepp, misshandel och kränkande behandling
              av personal som har jobbat i verksamheten. En del av dessa anställda
              har till och med varit dömda tidigare.
            </seg>
            <seg n="90253a9c">
              Det är inte rimligt att personer som har begått våldsbrott som
              misshandel, rån eller sexuella övergrepp jobbar i verksamheter
              med människor som befinner sig i en utsatt situation. Därför vill
              vi lagfästa en skyldighet för kommunerna att alltid begära registerutdrag
              för nyanställda inom vård och omsorg. Sveriges äldre förtjänar
              en trygg och säker ålderdom.
            </seg>
          </u>
          <note n="9c841e61">
            Till sist, herr talman, yrkar jag bifall till reservation 4 och
            15.
          </note>
          <note type="speaker" n="288945fb">
            Anf. 187 EVA OLOFSSON (V):
          </note>
          <note n="6794f40b">
            Herr talman! Jag yrkar bifall till reservation 3 om äldreomsorgens
            inriktning och till reservation 15 om att motverka våld mot äldre.
          </note>
          <u who="eva_olofsson_7c489a" xml:id="i-1a5988fd5f61af4f-0" n="40cfd6df">
            <seg n="6e845f38">
              Det har skett stora förändringar i äldreomsorgen sedan jag började
              arbeta där för 37 år sedan. Många saker har blivit bättre. Jag
              kommer ihåg flerbäddsrummen, korridorerna och rädslan för att
              hamna på Bracka i Göteborg det gamla fattighuset. Det fanns äldreboenden
              som i och för sig var trevliga på många sätt men som man fick
              flytta ifrån när man blev rullstolsburen.
            </seg>
            <seg n="c6827ca2">
              Jag kommer också ihåg när yrket var ett jobb som man gick ut
              och jobbade i när man hade varit hemmafru och hemma med sina små
              barn. Man jobbade i fyra eller sex timmar, och man gick direkt
              från sin bostad och sedan direkt tillbaka.
            </seg>
            <seg n="15fc252e">
              Det är bra att det nu är ett eget boende och ett eget hem som
              de äldre har. Det är bra att vi nu ser arbetet som undersköterska
              i äldreomsorgen som ett professionellt jobb som man ska kunna
              leva på. Samtidigt ser vi en riktning som gör mig orolig och som
              går lite åt motsatt håll. Vi ser i dag att resurserna inte räcker
              till i äldreomsorgen. Anhöriga får ta över mer, som sades här
              tidigare av Catharina Bråkenhielm. Om man har det bättre ställt
              kan man köpa privata skattefinansierade RUT-tjänster. Men anhöriga
              och fattigare äldre får inte denna subvention när deras döttrar
              får hjälpa till, utan de anhöriga får ta av sin fritid och kanske
              till och med gå ned i arbetstid.
            </seg>
            <seg n="aaf4cdf7">
              Vi kan också se konsekvenser som oroar mig och som man borde
              fundera på. Här i Helsingfors, till exempel, försvinner non-profit-organisationerna
              från äldreomsorgen. Röda Korset vill inte fortsätta att driva
              äldreboenden. Man kommer inte att förlänga kontrakten på de två
              äldreboenden man har drivit i Helsingfors. Ersta diakoni och Borgerskapet
              har släppt hemtjänsten. HSB avstår från hemtjänst i flera Storstockholmskommuner.
              Man säger: Vi kan inte driva detta med en bra kvalitet, som vi
              vill göra i vårt namn, med de ersättningsnivåer och den ekonomi
              som finns i äldreomsorgen. Då avstår vi, för vi kan inte driva
              en värdig äldreomsorg.
            </seg>
            <seg n="923a035d">
              Det finns bra saker också. Jag vill gärna berätta kort om Gerdas
              gård, där jag var i förra veckan. Det ligger i Högsbo i Göteborg.
              Det är ett äldreboende där de äldre ihop med personalen sitter
              med chefen i ledningsgrupper. Man ingår i arbetsgrupper. Om man
              har varit ekonom sitter man med i budgetgruppen när man bor på
              detta äldreboende. Det är ett boende som ses som de äldres hem,
              och därför är det de äldre som blir tillfrågade: Vad vill ni ha?
              Hur ska det se ut här? Därför har man ett akvarium i entrén och
              en jacuzzi som man kan bada i. Nu skulle man vilja ha en pool
              utomhus, men det tar nog lite längre tid. Man har frågat hur många
              som vill gå på gudstjänst. Det visade sig bara vara en. Den personen
              får hjälp att komma till kyrkan, och i stället har man aktiviteter
              som de som bor på hemmet själva efterfrågar. Man åker på semester.
            </seg>
            <seg n="8fe0b5b9">
              De äldre som bor på Gerdas gård är inte bättre, men de verkar
              kanske piggare därför att de har ett meningsfullt innehåll, och
              de är med och bestämmer över sin omgivning. Detta tycker jag är
              verklig valfrihet. Det är det här det handlar om att kunna påverka
              sin egen vardag och sitt eget hem. Det ska inte vara andra som
              bestämmer hur det ser ut runt omkring en. Då gäller det att det
              finns tillräckligt med personal som kan se till de enskildas olika
              behov. Det ska finnas utbildad personal som kan jobba på rätt
              sätt, och det ska finnas en inställning att det är de äldres hem
              och att det är de som ska bestämma. Det är det här som vi ska
              jobba för. Det är det här som är verklig valfrihet. Det är inte
              att välja mellan olika riskkapitalbolag som Attendo eller Carema.
            </seg>
            <seg n="2c9a2572">
              Jag tror att vi alla kommer ihåg Uppdrag granskning . Det handlade
              om Piteå och Socialstyrelsens nattliga tillsyn. Det fick följder.
              Vänsterpartiet skrev en motion om riktlinjer för bemanning i demensvården.
              Majoriteten i socialutskottet antog den, och majoriteten i riksdagen
              antog den sedan. Hela utskottet fattade beslutet att ställa sig
              bakom att vi bör ha riktlinjer för alla äldreboenden.
            </seg>
            <seg n="31ec82a9">
              Socialstyrelsen har jobbat med riktlinjerna, och de ska gälla
              från den 1 januari 2014. När jag besöker kommuner i dag får jag
              ofta frågan: Hur hade ni tänkt att det här skulle finansieras?
              Vi har redan ett underskott i vår äldreomsorg. Vi håller på att
              försöka dra ned kostnaderna, och nu ska vi anställa fler. Hur
              ska det gå till?
            </seg>
            <seg n="30f9a96c">
              Jag tycker att det ligger mycket i detta med tanke på hur äldreomsorgens
              resurser har minskat. Vi måste också ta ett nationellt ansvar
              för att det finns ekonomi och pengar för att man ska kunna leva
              upp till det vi ville när vi fattade besluten.
            </seg>
            <seg n="d4b36242">
              Från Vänsterpartiets sida har vi öronmärkt pengar för detta.
              Vi har 2 miljarder i nuvarande budget, och vi lägger till ytterligare
              en miljard och sedan ytterligare en. Jag tror att det är dags
              att vända utvecklingen i äldreomsorgen genom att se till att öronmärka
              pengar.
            </seg>
            <seg n="02c7f2ed">
              Många bor hemma i dag och har hemtjänst även om de har stora
              vård- och omsorgsbehov. Då krävs det en väl fungerande hemtjänst.
              Jag upplever att personalen gör så gott de kan efter sina förutsättningar.
              De gör ofta lite till, och ibland mycket till, skulle jag vilja
              säga. I förra veckan gick jag med en hemtjänstgrupp en dag och
              kunde se detta med egna ögon. Det är ofta stressiga scheman. Ofta
              har man inte tid inlagd för gångtider och för det alltmer administrativa
              jobbet som social dokumentation och annat som man är ålagd att
              göra. Den tiden får personalen ta från de äldres biståndsbedömda
              tid. Man har alltså försökt rationalisera kostnaden genom att
              lägga väldigt lite tid på det som man kallar kringtid och som
              inte är hos den äldre.
            </seg>
            <seg n="be9fc2df">
              Ofta är det så att om man har det tufft med ekonomin får biståndsbedömarna
              ett tryck på sig att sänka kostnaderna. Budgeten blir viktigare
              än att jobba med socialtjänstlagen. Allt detta ger en hemtjänst
              som inte fungerar med den kvalitet och personkontinuitet som den
              borde göra. Vi har tagit upp i vår äldreomsorgsmotion att det
              inte räcker att kvalitetssäkra äldreomsorgen på äldreboenden.
              Man måste också göra det i hemtjänsten och där många människor
              bor som har stora vård- och omsorgsbehov. Detta föreslår vi.
            </seg>
            <seg n="720f3611">
              Vi kan också konstatera att bara 25 procent av hemtjänstens personal
              är utbildad. Det gör att en kompetenssatsning är viktig, och den
              kopplar vi också till utbildningsvikariat.
            </seg>
            <seg n="d6b4ce18">
              En oroande utveckling är att den privata hemtjänsten har dubbelt
              så många timanställda som de kommunala utförarna och 12 procent
              större andel outbildad personal. Det talar för en risk för en
              återgång till en äldreomsorg där man inte längre kan leva på sitt
              jobb och en äldreomsorg med en personal som inte har möjligheten
              att jobba med samma höga kvalitet.
            </seg>
            <seg n="ba9e0959">
              Herr talman! I söndags nåddes vi av nyheten att Moderata samlingspartiet
              inte längre ska göra det som står i den borgerliga budgeten. Där
              står det att senast 2014 bör alla kommuner i landet besluta om
              valfrihet för den enskilde enligt LOV. Annars bör tvingande lagstiftning
              övervägas.
            </seg>
            <seg n="2219a457">
              Vi kunde läsa på DN Debatt och följa på nyhetsprogrammen att
              Moderata samlingspartiet inte längre vill ha någon tvångsprivatisering,
              i alla fall inte före valet. Om man nu är mer strategisk än de
              andra borgerliga partierna vet jag inte, men jag tycker att det
              är bra att kommunerna här får en möjlighet att fortsätta utveckla
              äldreomsorgen om man inte vill ha privatiserad äldreomsorg.
            </seg>
            <seg n="30cabdf7">
              Jag vill avsluta med att säga att med den privatiseringspolitik
              som regeringen har fört är det inte non-profit-organisationerna
              som växer, utan det är de stora riskkapitalbolagen som har växt.
              Jag har väldigt svårt att se varför vi ska släppa i väg våra gemensamma
              skattepengar, vår gemensamma välfärd och offentliga sektor och
              den demokratiska styrning och insyn som vi har över den verksamheten
              till stora privata företag som inte bara ger vinst utan också
              kommer att få en stor makt och mycket muskler.
            </seg>
            <seg n="4b1d988d">
              Vi kan redan nu se att när LO i debatten har tagit ställning
              mot vinster i välfärden mobiliserar det privata näringslivet och
              vårdföretagarna för att slå vakt om en marknad där de kan tjäna
              mycket pengar.
            </seg>
            <seg n="3f59b4cc">
              Nej, äldre människor är ingen handelsvara. Äldre människor är
              medborgare med rättigheter. De är inte kunder. Och som sades här
              så bra förut ska alla ha en äldreomsorg efter behov. Om du har
              svårt att välja och inte kan köpa RUT-tjänster utan helt enkelt
              tar den äldreomsorg som finns närmast dig ska du veta att den
              är lika bra som om du hade kommit till ett annat äldreboende eller
              fått en annan hemtjänst.
            </seg>
            <seg n="582cc591">
              Det är oerhört viktigt att vi ser till att äldreomsorgen styrs
              efter behov och att personalen har bra och rimliga arbetsvillkor,
              för utan det kan vi inte få en bra äldreomsorg. Nu ser vi i stället
              ut att gå mot en utveckling med fler timanställningar och fler
              osäkra anställningar. Då blir det svårare att rekrytera bra personal,
              vilket är förutsättningen för en bra äldreomsorg.
            </seg>
          </u>
          <note type="speaker" n="cdd1dacb">
            Anf. 188 ANDERS W JONSSON (C):
          </note>
          <note n="cb87d429">
            Herr talman! Jag vill yrka bifall till utskottets förslag till
            beslut och avslag på reservationerna.
          </note>
          <u who="unknown" xml:id="i-5e40a825f0d95dab-0" n="161d2eb4">
            <seg n="16da5c99">
              Det vi debatterar i dag är alla de motionsyrkanden som har kommit
              in under både 2011 och 2012 som rör äldrefrågor. Det är ett angeläget
              område där det har inkommit inte mindre än 76 olika motionsyrkanden.
              I utskottsbetänkandet framgår att merparten av yrkandena berör
              områden där alliansregeringen redan har tagit eller kommer att
              ta initiativ. Det, herr talman, är resultatet av en regering som
              tar äldrefrågorna på stort allvar.
            </seg>
            <seg n="7ee0ab6c">
              Den som följer mediernas rapportering om den svenska äldreomsorgen
              kan lätt få intrycket att läget är bekymmersamt, och så kan det
              säkert vara på sina håll. Men den sammantagna bilden är en annan.
            </seg>
            <seg n="47a342b3">
              Genom de brukarundersökningar som numera görs vet vi att de allra
              flesta äldre är väldigt nöjda med det stöd som de får inom hemtjänsten
              eller på de särskilda boendena. Det är inte en slump utan resultatet
              av en medveten satsning från alliansregeringens sida.
            </seg>
            <seg n="620114ef">
              Redan i den första budgeten, 2007, ökades anslaget till äldreomsorgen,
              stimulansmedlen, från 1,5 miljarder till 2 miljarder kronor. Det
              kan tyckas vara små belopp med tanke på att äldreomsorgen i Sverige
              kostar ca 100 miljarder. Men för att få en bättre bild av statens
              prioriteringar av kommunernas och landstingens insatser på välfärdsområdet
              måste man därtill lägga den kraftiga ökning som skett av det generella
              statsbidraget till kommunsektorn.
            </seg>
            <seg n="a4f6d3c3">
              Även om läget är gott finns det icke desto mindre områden med
              problem inom den svenska äldreomsorgen. Ett tydligt sådant är
              och har varit de mest sjuka äldre. Här finns det tydliga brister.
              Det är tyvärr inte ovanligt att de äldre får tillbringa sina sista
              veckor i livet åkandes ambulans, väntandes på en akutmottagnings
              brits eller på en överbelagd avdelning på ett akutsjukhus.
            </seg>
            <seg n="5465fc8b">
              De uppenbara bristerna i vården och omsorgen av de mest sjuka
              äldre har lett till att den största satsning som alliansregeringen
              har valt att göra på äldreområdet är riktad just till den gruppen.
              4,3 miljarder kronor under mandatperioden är riktade på att nå
              förbättringar just på det området.
            </seg>
            <seg n="c3d6796d">
              De medel som har avsatts går till prestationsbaserade ersättningar,
              som ett erbjudande till kommuner och landsting för att förstärka
              arbetet med att gemensamt ta ansvar för de mest sjuka äldre. Det
              styr också rätt eftersom skillnaderna i landet tyvärr är stora,
              alldeles för stora. En ögonblickbild ur verkligheten är att medan
              i vissa kommuner 80 procent av de äldre får bedömning av smärta
              och vid behov behandling under livets sista vecka är det många
              kommuner där de döende över huvud taget inte får en adekvat smärtbehandling.
              En annan ögonblicksbild är att i en kommun kan upp till en tredjedel
              av de äldre på ett äldreboende stå på för äldre helt olämpliga
              läkemedel medan det i andra kommuner är en tiondel så många.
            </seg>
            <seg n="73796801">
              Det är därför, herr talman, glädjande att redan kunna se resultatet
              av regeringens satsning. Tydligast är resultatet vad gäller hur
              många äldre som är ordinerade för äldre olämpliga läkemedel. Där
              kan vi se att betydligt färre äldre i dag står på dessa läkemedel.
            </seg>
            <seg n="ac1498e9">
              Jag är helt övertygad om att den här typen av riktade satsningar
              från statsmakternas sida kommer att ge än större effekt till gagn
              för de mest sjuka äldre.
            </seg>
            <seg n="953f5239">
              Det andra mycket viktiga reformorådet inom äldreomsorgen handlar
              om att vi äntligen ska myndigförklara de äldre och deras anhöriga.
              Ingen kan förklara för mig varför livet ska behöva ändras från
              en dag till en annan, när den som är 75 år månaden innan har fått
              besluta allt om sitt liv men när stroken kommer förvandlas till
              en vårdtagare och fråntas rätten att själv bestämma.
            </seg>
            <seg n="99cb6af0">
              Ingen äldre med behov av samhällets stöd ska behöva utstå detta.
              Alla kommuner måste bli skyldiga att ge makten till de äldre genom
              att införa lagen om valfrihetssystem i äldreomsorgen. Det är en
              i grunden ideologisk fråga som av vänsterpartierna med sitt uppifrånperspektiv
              beskrivs som att kommunerna tvingas att privatisera äldreomsorgen,
              men som i min värld handlar om att ge värdighet och självbestämmande
              till de äldre och deras anhöriga.
            </seg>
            <seg n="3a67dee6">
              Den gamles rätt att bestämma över sitt liv är för mig och Centerpartiet
              långt viktigare än kommunpolitikernas rätt att bestämma över sin
              äldreomsorgsförvaltning.
            </seg>
            <seg n="db2a349a">
              Herr talman! Vi har en skyldighet mot våra äldre. Det är att
              aldrig förtröttas i arbetet för att förbättra vården och omsorgen
              av dem som har byggt vårt land. Viktiga steg har tagits, men det
              är mycket som återstår.
            </seg>
          </u>
          <note type="speaker" n="423617f5">
            Anf. 189 EVA OLOFSSON (V) replik:
          </note>
          <u who="eva_olofsson_7c489a" xml:id="i-9003abdc55d458a2-0" n="40cfd6df">
            <seg n="40215d7f">
              Herr talman! Anders W Jonsson var väldigt tydlig med vad Centerpartiet
              står när det gäller att det ska kunna bli en tvångslagstiftning
              före valet. Det innebär, såvitt jag förstår, att allianspartierna
              inte är överens. Det är väldigt intressant.
            </seg>
            <seg n="0c83a7b5">
              Sverige har gått mycket längre än många andra länder. Vi är ett
              av de länder som har mest avreglerade möjligheter för vinstsyftande
              företag att etablera sig. Vi har dessutom en väldigt konstig statistik.
              Man slår ihop non-profit- och vinstsyftande företag i en statistik,
              och de offentliga finns i en annan. Det finns ingen oberoende
              statistik över hur det ser ut med anställningsformer, sysselsättningsgrader,
              heltider, deltider och utbildningsnivå inom all äldreomsorg i
              Sverige. Vad jag vet går det inte att få fram någonstans för de
              privata vinstsyftande företagen, och det borde vara en intressant
              uppgift.
            </seg>
            <seg n="a149616f">
              Är det inte vettigare att slå ihop det offentliga och non-profit
              och se de vinstsyftande för sig när man jämför? Vi kan ju se att
              det är de vinstsyftande som växer, inte non-profit. Är det inte
              viktigt att vi får en statistik så att vi kan se hur det ser ut?
            </seg>
            <seg n="78089a32">
              När det gäller valfriheten vill jag fråga Anders W Jonsson: Är
              inte den riktiga valfriheten att det finns tillräckligt med välutbildad
              personal i hemtjänsten och på äldreboendena? Det är väl inte utföraren
              som är det viktiga om det är för lite personal och jag inte kan
              bestämma när jag vill gå upp, när jag vill lägga mig och när jag
              vill gå ut. Och har hemtjänsten inte personal kan man inte ge
              tillräcklig tid och personkontinuitet utan får stressa mellan
              de äldre. Valfrihet är att jag kan påverka vilken person jag får
              och när jag får hjälp. Det är inte vilket företag jag får, om
              jag inte kan påverka insatserna.
            </seg>
          </u>
          <note type="speaker" n="e1e81424">
            Anf. 190 ANDERS W JONSSON (C) replik:
          </note>
          <u who="unknown" xml:id="i-e700336602b60d8e-0" n="161d2eb4">
            <seg n="b2aea15e">
              Herr talman! Jag och Centerpartiet står helt bakom alliansregeringens
              politik i denna fråga. Det framgår tydligt i utskottsbetänkandet.
              Jag är den förste att beklaga att vissa moderater skriver en artikel
              som blir hyllad av Eva Olofsson och andra vänsterpartister.
            </seg>
            <seg n="7f35c6e4">
              Kan Eva Olofsson förklara logiken i att alla elever i Sverige,
              oavsett vilken kommun de bor i, har rätt att välja skola? Vidare
              har alla människor med omfattande funktionsnedsättningar som har
              rätt till assistans rätt att välja assistans helt oberoende av
              vilken kommun de bor i. Vi har också rätt att välja förskola och
              primärvård. Varför ska då just de äldre inte ha den självklara
              rätten att bestämma över sina liv?
            </seg>
            <seg n="19c5fc1f">
              Jag delar Eva Olofssons uppfattning: Att ha makt över sitt liv
              handlar inte bara om att kunna välja utförare utan självklart
              också om att kunna påverka innehållet.
            </seg>
            <seg n="82f78756">
              Men att ha makten att kunna bestämma vem som kommer hem till
              en och hjälper en med de allra intimaste sysslorna den dagen man
              är gammal och behöver hjälp är något som jag och Centerpartiet
              är beredda att slåss för.
            </seg>
            <seg n="fc60037c">
              Jag kan instämma i Eva Olofssons synpunkter gällande statistik
              och möjligheter att ha jämförelser i äldreomsorgen. Där har vi
              gjort en enorm positionsförflyttning jämfört med 2006. Vi har
              i dag regelbundna kvalitetsmätningar, och vi har brukarundersökningar
              som är nedbrytbara på kommunnivå.
            </seg>
            <seg n="fb016904">
              Det jag också vill ha är brukarundersökningar som är nedbrytbara
              på enhetsnivå så att man kan följa upp verksamheten. Här pågår
              ett arbete genom en frivillig överenskommelse med vårdgivarna
              på detta område. Den hoppas jag mycket på.
            </seg>
          </u>
          <note type="speaker" n="b49bd20a">
            Anf. 191 EVA OLOFSSON (V) replik:
          </note>
          <u who="eva_olofsson_7c489a" xml:id="i-9003abdc55d458a2-1" n="40cfd6df">
            <seg n="d0381b5a">
              Herr talman! Varför har vi inte en utförarfristående statistik?
              Jag hörde det från en central person på en myndighet som ligger
              under oss, och jag håller helt med den personen.
            </seg>
            <seg n="8af1ee3a">
              Vi har föreslagit det i Vänsterpartiet. Kan ni inte ta till er
              det så att vi kan se hur det ser ut med timanställningar och outbildad
              personal överallt och jämföra?
            </seg>
            <seg n="cc6fb81f">
              Vissa moderater, säger Anders W Jonsson. Det var Moderaternas
              gruppledare i riksdagen, Anna Kinberg Batra, och en minister i
              regeringen, Peter Norman, som skrev debattartikeln. Det är inte
              vilka moderater som helst, och det är väl det som är störande
              för Anders W Jonsson.
            </seg>
            <seg n="e124b36a">
              Jag tolkade det som att Moderaterna hade bestämt sig och satt
              ned foten när det gällde vad man skulle göra inför valet. Man
              vill givetvis vinna valet och inser att man kan förlora valet
              på denna fråga.
            </seg>
            <seg n="6325c0e4">
              När det gäller att välja vill vi inte ha vinstintressen i vare
              sig skolan, sjukvården eller äldreomsorgen, för det leder fel.
              Det leder till en ojämlik skola. Vi vet att ett av skälen till
              att det ser så olika ut och till att skillnaden mellan de elever
              som klarar sig bra och de andra ökar är att eleverna blir uppdelade.
              De går inte längre i samma skolor och klasser.
            </seg>
            <seg n="ba451ad5">
              Jag vill inte heller ha en äldreomsorg där vi har en basnivå
              som de som har det dåligt ställt får klara sig med, medan andra
              toppar upp med RUT och trygghetsboenden. Jag vill ha en äldreomsorg
              som är bra för alla. När det gäller att välja äldreboende är det
              intressanta hur det ser ut där och inte vem som är utförare. Det
              intressanta är vilken person som hjälper mig, inte om det är ett
              riskkapitalbolag eller inte. Det intressanta är väl att det finns
              tillräckligt mycket tid att hjälpa mig och att jag kan påverka
              den hjälp jag får.
            </seg>
            <seg n="9477398a">
              Självklart ska man kunna byta hemtjänstgrupp om man vill det.
              Valfriheten innebär inte att man måste ha vinstsyftande företag.
              Non profit-företag kan också finnas i den äldreomsorg jag vill
              ha.
            </seg>
          </u>
          <note type="speaker" n="85fd1091">
            Anf. 192 ANDERS W JONSSON (C) replik:
          </note>
          <u who="unknown" xml:id="i-e700336602b60d8e-1" n="161d2eb4">
            <seg n="ec49c8f8">
              Herr talman! Jag har stor respekt för Vänsterpartiets och Eva
              Olofssons hållning i dessa frågor. Vänsterpartiet är konsekvent
              emot vinstgivande företag inom hela välfärdssektorn. För Vänsterpartiet
              är det viktigare att det inte ska finnas sådana företag än att
              individen ska ha rätt att välja.
            </seg>
            <seg n="ce716d1a">
              Om det i en kommun är så att de äldre huvudsakligen väljer den
              kommunala äldreomsorgen för att den är bättre har jag inga som
              helst problem med det. Men om de som i exempelvis Bodens kommun
              till 40 procent väljer något av de sju småföretag som erbjuder
              hemtjänst vill Eva Olofsson stoppa det eftersom något av dessa
              småföretag ju kan generera vinst.
            </seg>
            <seg n="feb5d457">
              För mig är principen att den äldre ska ha rätt att bestämma själv
              viktigare än för Eva Olofsson. För henne tycks den viktigaste
              principen vara att det på denna marknad över huvud taget inte
              får finnas något enda företag som genererar en enda kronas vinst.
              Hon vill hellre ha en kommunal hemtjänst som går back än ett litet
              företag som erbjuder hög kvalitet på hemtjänst och råkar göra
              en kronas vinst.
            </seg>
            <seg n="d2084a11">
              Detta är i grunden en ideologisk fråga. Jag har som sagt stor
              respekt för Vänsterpartiets hållning i detta, för den är klar
              och tydlig. Man tar ställning mot vinster, men man tar därmed
              också ställning mot de äldres rätt att bestämma.
            </seg>
          </u>
          <note type="speaker" n="df9e06fb">
            Anf. 193 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-ed03b52d04703eff-0" n="a7aa888e">
            <seg n="24c0fb47">
              Herr talman! Catharina Bråkenhielms anförande gjorde mig lite
              betänksam. Jag funderar över vilken verklighet hon har levt i
              de senaste 2030 åren. När jag började jobba som sjuksköterska
              hade vi en äldreomsorg med duschdagar, avföringsdagar, kontrakturer,
              trycksår, urinvägsinfektioner och katetrar. Att då påstå att vi
              i dag har en äldreomsorg som försämras gör mig upprörd. Vi måste
              värdera vår fina äldreomsorg, för vi har kanske en av världens
              bästa äldreomsorgsinsatser. Visst kan det alltid bli bättre och
              vi kan alltid göra mer, men att säga att vi backar i äldreomsorgen
              är att ta i.
            </seg>
            <seg n="c9267807">
              Jag vill ta min utgångspunkt i regeringens mål för äldrepolitiken.
              Dessa mål innebär att de äldre ska kunna leva ett aktivt liv.
              De ska kunna påverka sin vardag. De ska kunna åldras i trygghet
              och ha ett bibehållet oberoende. De ska också bemötas med respekt
              och ha god tillgång till vård och omsorg.
            </seg>
            <seg n="b9429c60">
              Allt detta, denna lagstiftning, ska kommuner och landsting omvandla
              till faktiska och konkreta mål med aktiviteter som ger självständighet,
              trygghet och oberoende. Att alla äldre ska bemötas med respekt
              kan tyckas vara en självklarhet, men tyvärr har det inte alltid
              varit så. Därför har regeringen lagstiftat om en nationell värdegrund
              där det tydligt står att alla ska känna välbefinnande och kunna
              leva ett värdigt liv. Detta är otroligt viktiga utgångspunkter.
            </seg>
            <seg n="0d1ccfd0">
              Herr talman! Vid varje verksamhetsbesök, vid varje möte med äldre
              människor och vid varje möte med stora personalgrupper inom äldreomsorgen
              känner jag mig stolt och trygg med denna målsättning, för den
              känns så viktig och rätt. För att kunna uppfylla dessa mål måste
              kommunerna ta hänsyn till de äldres önskemål och de verkliga behoven
              av både vård och omsorg. Det fantastiska är att regeringens mål
              ger den äldre rätt att bestämma över sig själv även om man har
              fyllt 65 och har ett vårdbehov. Man blir inte inkompetensförklarad
              med dessa mål. Man ska kunna leva ett aktivt liv med allt vad
              det innebär för varje enskild person.
            </seg>
            <seg n="deda38d1">
              Vad som är det mest grundläggande för oss moderater är faktiskt
              kvaliteten inom äldreomsorgen. I varje skede inom äldreomsorgen
              ska det vara fokus på rätt vårdinsatser med god kvalitet till
              varje person efter behov. Det är av största vikt att kommunen
              lägger fast kvalitetskriterier. De ska vara likadana för den omsorg
              som kommunen bedriver själv och den som kan utföras av annan vårdgivare.
            </seg>
            <seg n="ca8f4047">
              Man kan titta på lagstiftningen och de motioner som kommer från
              Socialdemokraterna. Då kan man säga att motionerna redan är tillgodosedda.
              Vad som önskas har alliansregeringen redan gjort.
            </seg>
            <seg n="54af07ba">
              Möjligheten att kommunalt införa lag om ett valfrihetssystem
              skapar dessutom förutsättningar för att varje person ska kunna
              påverka sin vardag. Man ska kunna göra egna val. Både kommuner
              och andra vårdgivare kan i dag inrätta boenden som ger äldreomsorg
              på annat språk, med annan vårdinriktning, på annat sätt. Det finns
              motioner som blir tillgodosedda genom lagen om ett valfrihetssystem.
            </seg>
            <seg n="cbebe7c0">
              Den lagen ställer krav på kvalitetskriterier. Det är en viktig
              signal. Att sätta fokus på kvalitet säkrar välbefinnandet och
              ger också ett instrument för att utvärdera den vård som kommunen
              bedriver själv och den vård som andra bedriver. Jag skulle vilja
              att kvalitetskriterier utvecklas och diskuteras ännu mer. 90 procent
              av dem som tillfrågas om de vill välja säger faktiskt att de vill
              kunna välja.
            </seg>
            <seg n="d3e9d977">
              Man kan också se lite olika drag i detta. Eva Olofsson brukar
              beskriva Göteborg som så fantastiskt. Jag besökte Kungsbacka för
              en vecka sedan. Det är otroligt många som inte får välja i Göteborg
              som flyttar till Kungsbacka, för i Kungsbacka får man välja. Det
              är ett stort problem.
            </seg>
            <seg n="91fc06e4">
              Ibland när man diskuterar kvalitetskriterier upplever jag att
              man fokuserar mera på formaliteter än på vad som är faktisk kvalitet.
              Jag brukar tipsa mina partikamrater ute i kommunerna att man ska
              besöka sina äldreboenden och använda sina sinnen.
            </seg>
            <seg n="b314b9cf">
              Använd näsan! Ta ett djupt andetag och känna om luften är frisk
              och ren eller om det är instängt och luktar illa! Använd synen
              och se er omkring! Hur ser de äldre ut? Har de rena kläder, är
              håret välkammat, är naglarna klippta? Det är viktiga frågor. Man
              kan också lyssna på stämningen där de sitter. Är det skrapigt
              och eländigt, eller är det lugnt och harmoniskt?
            </seg>
            <seg n="59ac7066">
              Allt detta är indikatorer för de förtroendevalda i kommunerna
              om man behöver gå vidare och göra djupare och mer grundläggande
              utvärderingar för att få reda på kvaliteten.
            </seg>
            <seg n="2ad61f80">
              I flera motioner efterlyser man förändringar av lex Sarah. Den
              lagen har nyss ändrats, och nu kan man anmäla redan vid misstanke
              om missförhållanden. Dessutom tycker jag att det är bra att anmälningarna
              från och med den 1 juni ska ske till Inspektionen för vård och
              omsorg. Det kommer att trygga en hel del av de oroliga andar som
              finns.
            </seg>
            <seg n="1fe0da7e">
              I flera motioner lyfter man upp behovet av anhörigstöd. Det är
              en viktig reform, och den har alliansregeringen gjort obligatorisk.
              Det stod tidigare bör i socialtjänstlagen. Men det står inte hur
              anhörigstödet ska se ut, för det måste anpassas utifrån den enskilde.
            </seg>
            <seg n="da17b0ad">
              Vad som inte får glömmas bort är att vi har inrättat ett kompetenscentrum
              som ska vara stöd och hjälp för kommuner och för enskilda om hur
              anhörigstödet kan utformas. Den verksamheten har utvärderats och
              fått högsta betyg.
            </seg>
            <seg n="4d1807eb">
              I budgetpropositionen för 2013 är regeringen mycket tydlig med
              att anhörigas insatser ska vara frivilliga och inte får upplevas
              som ett tvång. Men om man å andra sidan vill stötta och hjälpa
              sina anhöriga ska vi inte stå i vägen. Vi ska försöka underlätta
              så mycket som möjligt för att den verksamheten ska fungera.
            </seg>
            <seg n="82bd6240">
              Ett annat område som återkommer i flera motioner är psykisk ohälsa
              bland äldre. Även här pågår det ett arbete som ska redovisas senare
              under våren.
            </seg>
            <seg n="5109827e">
              Vi har sedan enats om ett tillkännagivande om att regeringen
              ska ge en samlad redovisning av vilken strategi man har valt för
              att motverka våld mot äldre.
            </seg>
            <seg n="48b444a8">
              Ytterligare områden som det har motionerats om är kunskap och
              kompetens. Det känns bra att regeringen har satsat på både bredd
              och djup när det gäller Omvårdnadslyftet. Dessutom satsar man
              på en nationell ledarskapsutbildning för chefer inom äldreomsorgen.
            </seg>
            <seg n="f6933089">
              Utbildningsnivån ser väldigt olika ut på olika ställen. I min
              hemkommun Hudiksvall säger man, när man håller på att lasas in
              som outbildad: Nu är det dags att gå utbildning för att få en
              fast tjänst.
            </seg>
            <seg n="45f06c2f">
              Med de här motiveringarna yrkar jag avslag på samtliga motioner.
            </seg>
            <seg n="18ecc42e">
              Jag vill poängtera att det är viktigt att komma ihåg att vi i
              Sverige har ett kommunalt självstyre. Om något inte fungerar ute
              i kommunerna ropar Socialdemokraterna och de andra oppositionspartierna
              ofta på en nationell lagstiftning, detta trots att Socialdemokraterna
              faktiskt har majoritet och styr i många kommuner.
            </seg>
            <seg n="b0264832">
              Det är viktigt för den svenska demokratin att skilja på var besluten
              tas. Närhetsprincipen rör inte endast den politiska organisationen,
              utan den gäller i högsta grad enskilda människor. För oss moderater
              är det därför viktigt att var och en får möjlighet att besluta
              själv över varje sak som påverkar ens vardag.
            </seg>
          </u>
          <note type="speaker" n="70fd9d47">
            Anf. 194 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-96e5423c06518ee7-1" n="c78491c9">
            <seg n="7ac3477f">
              Herr talman! Jag ska börja med att ta upp lite grann av det Margareta
              B Kjellin sade i sitt anförande. Det handlar bland annat om anhörigstöd
              och stöd till de anhöriga.
            </seg>
            <seg n="2c297e13">
              Det jag sade i mitt anförande handlar egentligen om bristen på
              hjälp och stöd där anhöriga får gå in, där hemtjänsten dras ned
              och där det inte räcker till med hemtjänstens insatser, där man
              som anhörig känner sig tvingad att hela tiden finnas där för att
              det hela ska fungera. Det var inte stödet till de anhöriga som
              jag tog upp i mitt anförande.
            </seg>
            <seg n="03dce808">
              Vi kan säkert vara överens om alla fina ord, hur viktiga våra
              äldre är, att de är de viktigaste som finns och ska få alla resurser
              och ha alla möjligheter. Men så ser det inte riktigt ut i verkligheten.
              I dagens kommuner river man sitt hår för att få budgeten att gå
              ihop. Men drar ned på väldigt mycket. Man säger upp personal,
              pusslar och har sig. Allt som inte är lagstadgat lägger man i
              princip ned.
            </seg>
            <seg n="ba372a3f">
              I min moderatledda kommun har man nu höjt skatten kraftfullt.
              Här i riksdagen sänker man skatten, vilket gynnar många rika.
              Ute i kommunerna höjer man skatten, vilket drabbar alla, även
              de med mycket låga inkomster. Det är jättedålig politik. Det är
              inget som man kan stå efter.
            </seg>
            <seg n="8a19e31a">
              Sedan tog Margareta B Kjellin upp om det luktar illa och vill
              ha en fördjupad analys. Men vårt tips är väl att det behöver städas
              i stället.
            </seg>
            <seg n="70a17675">
              Det man i dagarna har läst i tidningarna och det vänsterpartisten
              Eva Olofsson också tog upp att vissa moderater, som centerpartisten
              sade, alltså Peter Norman och Anna Kinberg Batra, har en arbetsgrupp
              där man kritiserar partiets egen politik som man har fört från
              2006 ska jag ta upp i min nästa replik.
            </seg>
          </u>
          <note type="speaker" n="6135f142">
            Anf. 195 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-ed03b52d04703eff-1" n="a7aa888e">
            <seg n="0c007a2e">
              Herr talman! När det gäller anhörigstödet och att hemtjänsten
              dras ned: Det är inte så det visar ganska mycket av forskningen,
              när man diskuterar med Anhörigcentrum. Det mesta av anhörigstödet
              handlar om att man själv väljer och själv vill vara stödet för
              sina anhöriga.
            </seg>
            <seg n="7397eaf1">
              Sedan finns det en grupp människor som saknar kunskaper och inte
              är medvetna om vilka insatser som kommunen gör. Antalet hemtjänsttimmar
              har ju inte minskat, utan de ökar. Det som i viss mån har minskat
              började redan 2002, när man började lägga ned äldreboenden, men
              det är något annat.
            </seg>
            <seg n="3bc8a92a">
              Catharina Bråkenhielm! Om det är ostädat luktar det faktiskt
              inte illa. Däremot om man har urinvägsinfektion, trycksår med
              mera luktar det unket och instängt. Det finns faktiskt vissa bakterier
              som ger en alldeles speciell lukt. Man känner den direkt när man
              kommer in. Det är ingen städning i världen som hjälper då. Det
              enda som hjälper är rätt vårdinsatser med rätt kvalitet och på
              rätt sätt.
            </seg>
          </u>
          <note type="speaker" n="f79ca15d">
            Anf. 196 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-96e5423c06518ee7-2" n="c78491c9">
            <seg n="3f2bdbdb">
              Herr talman! Den grupp som Anna Kinberg Batra ingår i säger,
              när man kritiserar sin egen politik, att tillgängligheten är ojämnt
              fördelad och att det är långt ifrån säkert att den som har störst
              behov av välfärden är den som har störst tillgång till den.
            </seg>
            <seg n="54759b53">
              Detta känner vi faktiskt igen eftersom det är ett klassiskt socialdemokratiskt
              påstående, och det är ett stort problem i samhället.
            </seg>
            <seg n="c209e710">
              I samma dokument sägs det att en förbättrad välfärd är viktigare
              än hur och av vem vården utförs. Där föreslås också att valfrihetslagen,
              LOV, inte ska bli obligatoriskt tvingande.
            </seg>
            <seg n="2520ec9d">
              Då har jag några frågor till Margareta B Kjellin. Är det en spricka
              i Moderaterna, har man enats, eller är det någonting som man har
              hittat på? Det är trots allt ett statsråd och gruppledaren som
              har sagt detta.
            </seg>
            <seg n="4a19ab40">
              Dagens LOV som vi har debatterat mycket i denna kammare har Moderaterna
              lovprisat och prioriterat. De har kunnat slå sig för bröstet för
              att det är så många färgglada och glättiga broschyrer från företag
              till våra äldre. Man drunknar i dem. I Helsingfors är det 234
              företag som man har att välja mellan. Det talas dock ingenting
              om innehållet.
            </seg>
            <seg n="d5da07a3">
              Jag tycker att det är mycket intressant att man har svängt i
              frågan. Då är det kommunala självstyret inte viktigt längre. I
              ditt anförande, Margareta B Kjellin, var det otroligt viktigt.
            </seg>
            <seg n="19e28afd">
              För övrigt kan jag se att förslagen från Moderaternas arbetsgrupp
              i de flesta delar är helt identiska med socialdemokratisk politik.
              Kan du utveckla det lite grann, Margareta B Kjellin?
            </seg>
          </u>
          <note type="speaker" n="56ea9643">
            Anf. 197 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-ed03b52d04703eff-2" n="a7aa888e">
            <seg n="d4e64d43">
              Herr talman! När det gäller denna arbetsgrupp om man nu ska föregå
              det fortsatta arbetet i den säger man faktiskt att om människor
              på sikt inte kan få sin egen makt säkrad måste man lagstifta om
              den. Det finns alltså inte några motsättningar i den delen.
            </seg>
            <seg n="b9042316">
              Det som är så fantastiskt i LOV och som jag inte har upplevt
              att Socialdemokraterna ens förstår är att man tvingas ta fram
              kvalitetskriterier. Varje kommun behöver det. Det har varit alldeles
              för mycket av att man säger att man nog har en bra äldreomsorg
              eftersom man inte har en aning om vilka kvalitetskriterier man
              har. Man har ingenting att utvärdera den mot. Om man inte har
              det för annan driven verksamhet har man det inte heller för den
              egna.
            </seg>
            <seg n="acb0dc7d">
              Förutom att man har dessa kvalitetskriterier tvingas man också
              ta fram uppgifter om vad det kostar per timme. Man får en kostnadskontroll.
              Det innebär att det blir mycket mer pengar över till de äldre.
            </seg>
            <seg n="592211e3">
              Jag har sett exempel i kommuner där man har tittat på detta och
              ska ta fram LOV och där det är bara 35 procent av hemtjänstens
              personal som går åt till vård och omsorg. Resten är övrig tid
              som bara flyter i väg.
            </seg>
            <seg n="3b5becac">
              Tänk vad fantastiskt att man får kvalitetskriterier, att man
              får kostnadskontroll och att den enskilde själv får bestämma över
              sin vardag. Det kan aldrig vara fel. Egentligen tycker jag inte
              att man skulle behöva lagstifta. Jag tycker att varenda kommunpolitiker
              skulle vilja sätta den äldre i centrum och säga vad som är viktigt
              och vad man ska göra för att uppfylla regeringens mål för att
              den äldre ska kunna känna välbefinnande och få bestämma över sin
              vardag. Jag kan inte förstå att det ska vara så svårt.
            </seg>
            <seg n="07140faa">
              Eva Olofsson talade också om att toppa med RUT-tjänster. Vad
              har man toppat med annars? Det har varit barn eller städning och
              annat som man köpt för dyra pengar. Det har alltid funnits behov
              av sådant, och det kommer det att göra i framtiden oavsett vilken
              lagstiftning vi har.
            </seg>
          </u>
          <note type="speaker" n="21bbc502">
            Anf. 198 EVA OLOFSSON (V) replik:
          </note>
          <u who="eva_olofsson_7c489a" xml:id="i-9003abdc55d458a2-2" n="40cfd6df">
            <seg n="5c784e50">
              Herr talman! Jag rekommenderar läsning av Socialstyrelsens lägesrapport
              där man talar om vilka som använder RUT-tjänster. De används i
              mycket högre grad i Helsingforss kranskommuner av de äldre som
              tjänar rätt mycket pengar än av de lågavlönade och dem som bor
              på andra ställen. Det är egentligen en klassfråga. Man skattesubventionerar
              för människor som har tillräckligt mycket pengar för att köpa
              RUT-tjänster. De som inte har råd med det får använda en äldreomsorg
              som har för lite resurser. Man kunde ha lagt dessa pengar i äldreomsorgen
              i stället.
            </seg>
            <seg n="702ef549">
              Jag läste denna artikel med intresse. I punkt fyra talas det
              om att ta till vara medarbetarna. Där kan man läsa följande:
            </seg>
            <seg n="7368abe5">
              Många inom välfärden trivs bra med sina arbeten och sina arbetsplatser.
              Samtidigt upplever många brister i arbetsmiljön, lägre status
              och oro för bristande löneutveckling samt att möjligheterna att
              utvecklas och påverka är begränsade. För att möta detta bör alla
              anställda få tillgång till vidareutbildningsmöjligheter, löneutveckling
              samt närvarande chefer.
            </seg>
            <seg n="d5524e67">
              På samma sätt är arbetet för att minska den ofrivilliga deltiden
              centralt för att göra välfärdsyrkena mer attraktiva. Vi stöder
              också det arbete som pågår kring att öka personalens meddelarfrihet.
            </seg>
            <seg n="d53b5815">
              Detta kunde lika bra ha stått i Socialdemokraternas eller Vänsterpartiets
              äldremotion.
            </seg>
            <seg n="bd996f9c">
              Det pågår ett arbete i många kommuner. I min hemkommun har man
              ett avtal om fasta tjänster och rätt till heltid. Det är lite
              tufft att driva igenom det för att folk som redan har heltid och
              fasta jobb ska bli lite mer flexibla och rörliga när man jobbar
              med optimerad bemanning.
            </seg>
            <seg n="c50f09c7">
              Samtidigt ser vi att timanställningarna är dubbelt så många hos
              de privata utförarna. Det är sämre utbildad personal. Vi ser också
              att det finns en mängd småföretag i Helsingfors som har mindre
              än 15 anställda och där i stort sett alla är timanställda. Kommer
              ni att ställa krav på de privata utförarna att ha heltidstjänster
              och utbildad personal?
            </seg>
          </u>
          <note type="speaker" n="e5bb0513">
            Anf. 199 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-ed03b52d04703eff-3" n="a7aa888e">
            <seg n="4ec15afa">
              Herr talman! När det gäller utbildning, rätt till heltid eller
              slippa delade turer vet vi att det är en förutsättning för att
              vi ska få personal som vill jobba inom äldreomsorgen i framtiden.
            </seg>
            <seg n="a2c90e5f">
              Det är ganska tydligt att det är svårt att rekrytera personal.
              Vi måste göra någonting. Jag som vårdlärare har jobbat för dessa
              delar i många år. Jag har aldrig förstått hur det kom sig att
              de delade turerna som försvann i början av 80-talet helt plötsligt
              dök upp i slutet av 90-talet. Jag har aldrig förstått att de fackliga
              företrädarna har gått med på det. Det är faktiskt sådana förhandlingar
              som detta handlar om.
            </seg>
            <seg n="8e783599">
              Jag tycker inte att vi ska lagstifta om detta. Däremot måste
              varje kommun inse att det är nödvändigt att göra någonting åt
              arbetssituationen.
            </seg>
            <seg n="a49c5e45">
              Trots det som Eva Olofsson sade kan man uppleva att många tycker
              att man har större möjligheter att påverka sin arbetssituation
              när man har alternativa arbetsgivare. Man har möjlighet att välja
              mellan fler arbetsgivare.
            </seg>
            <seg n="5cf038ad">
              Vi kan ute i Kommunsverige se att det finns många timanställda.
              Det är otroligt mycket pengar som läggs på timanställda. Egentligen
              är det nog inte så stor skillnad.
            </seg>
            <seg n="00d8273d">
              Dessa små företag är inte några riskkapitalbolag, utan det är
              undersköterskor och sjuksköterskor som har kunnat starta egna
              företag. De kan driva en vård och omsorg och jobba i en arbetsmiljö
              där de känner att de kan ge god kvalitet och där det är uppmuntrande
              att jobba och där de trivs. Det är på det sättet att om man inte
              får bra arbetsförhållanden är man inte kvar på arbetsplatsen.
            </seg>
          </u>
          <note type="speaker" n="312934c9">
            Anf. 200 EVA OLOFSSON (V) replik:
          </note>
          <u who="eva_olofsson_7c489a" xml:id="i-9003abdc55d458a2-3" n="40cfd6df">
            <seg n="eb7b01d0">
              Herr talman! När LOV infördes fick man rådet i kommunerna, och
              får kanske fortfarande, att inte ställa så många kvalitetskrav
              eftersom man då bara skulle få de stora företagen och inte de
              små. Det kanske inte är bra vare sig för de äldre eller för dem
              som ska jobba. Det kanske är roligt för sjuksköterskan eller någon
              annan att starta ett företag. Ofta utför dessa företag RUT-tjänster
              och äldreomsorg. Men hur roligt är det att få gå på timmar och
              inte veta om man ska kunna leva på sin lön? Men man gör det för
              att det är svårt att få jobb i dag. Det vet vi. Den dag man kan
              få andra jobb söker man en fast tjänst med en lön som går att
              leva på.
            </seg>
            <seg n="6a03e179">
              Den fråga som jag ställde till Margareta B Kjellin gällde att
              om nu till exempel Helsingforss stad ska ha heltidstjänster och
              65 procent privata utförare räcker det inte att kommunala utförare
              har heltidstjänster, utan då kommer majoriteten ändå att få gå
              på deltid. Hur kommer ni att driva detta för att de privata utförarna
              ska ha heltidstjänster och för att man helt enkelt ska minska
              timanställningarna? Det är precis lika viktigt som att jobba för
              heltid. Människor ska kunna leva på sin lön.
            </seg>
            <seg n="2a342814">
              Man kallar detta för en jämställdhetsreform när allt fler kvinnor,
              som är de som går hem till de äldre, inte kan leva på sin lön
              utan får gå på timanställningar. Att detta dessutom är en reform
              som driver fram en utveckling som innebär att detta ökar kan väl
              ändå inte vara en jämställdhetsreform?
            </seg>
          </u>
          <note type="speaker" n="4e0db192">
            Anf. 201 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-ed03b52d04703eff-4" n="a7aa888e">
            <seg n="13335c2d">
              Herr talman! För en liten stund sedan höll Eva Olofsson sitt
              anförande där hon pratade som dem som var hemmafruar och som började
              jobba inom hemtjänst. Jag undrar hur mycket utbildning och hur
              många heltidstjänster som fanns då. Vi har haft en utveckling
              där det i dag finns möjlighet för en undersköterska att livnära
              sig på en lön. Det jobbskatteavdrag som införts ger en hel månadslön
              extra per år för en sjuksköterska och en undersköterska som jobbar
              inom äldreomsorgen. Det tror jag är oerhört värdefullt.
            </seg>
            <seg n="3a0aa90d">
              Sedan kan jag tycka att det är olyckligt om man jobbar på timmar
              och jobbar mindre än heltid och har svårigheter att försörja sig
              på sin lön. Då måste man såklart sträva efter mer. Men det är
              i så fall lika illa inom den kommunala verksamheten, det är ingen
              skillnad.
            </seg>
          </u>
          <note type="speaker" n="266278b3">
            Anf. 202 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-62aa4af53e68ab13-0" n="e3a52795">
            <seg n="fc22be22">
              Herr talman! Vi talar om äldre och vi talar om äldrefrågor. Jag
              har nog sagt det förut i kammaren att jag vill kalla äldre för
              årsrika människor i stället, för att visa vilken resurs de är
              i samhället. De är en resurs vi måste ta bättre vara på. Det här
              är individer som måste få välja hur de vill leva ända till livets
              sista dag. Det ska finnas olika alternativ att välja emellan.
              Det har av tidigare talare här, Anders W Jonsson och Margareta
              B Kjellin, gjorts väldigt tydligt vad regeringen vill i den här
              frågan.
            </seg>
            <seg n="a5aa9ba1">
              Catharina Bråkenhielm gjorde en liten tillbakablick, och det
              tänker jag också göra. Det har hänt väldigt mycket. Låt oss se
              på hur det var i mitten av 50-talet. Jo, de som var fria företagare
              kunde fortsätta att arbeta så länge någon frågade efter deras
              tjänster. Men alla andra skulle gå i pension. De behövdes inte
              längre, och man ansåg inte heller att de klarade arbetsuppgifter
              i industrin eller i offentlig sektor. Det var tack och adjö.
            </seg>
            <seg n="93207910">
              Nu är det ett omtänk. Nu ser vi att det här är människor som
              kan vara värdefulla i samhället. Vi diskuterar höjning av pensionsåldern.
              Vi diskuterar vikten av fortbildning också av dem som är lite
              äldre, lite mer årsrika, på arbetsplatserna. I mitten av 1900-talet
              hade vi flerbäddsrum på långvården. Vi hade kommit ifrån fattighusen
              och fattigstugorna, men det var ändå väldigt knepigt för många
              äldre människor att finna ett bra boende. I dag avundas man oss
              utomlands. När jag berättar att människor i Sverige med långt
              gången demens bor i egna lägenheter undrar man: Vadå? De tror
              inte på oss. I deras länder bor man fortfarande i flerbäddsrum
              eller, satta på undantag, i sina familjer som har svårt att sörja
              för dem. Hos oss har boendet utvecklats väl och kan utvecklas
              mer.
            </seg>
            <seg n="9dbfe560">
              Det som vi måste bli bättre på är det sociala innehållet i äldreboendena.
              Också där sker ett omtänk. Nu har hundarna kommit in i boendena
              som hjälp till sjukgymnasterna. När äldre människor sitter i ring,
              som de gjort tidigare, och kastar en boll till varandra är det
              inte så där väldigt upphetsande. Om man däremot utrustas med en
              boll som en hund springer efter blir det roligt att bolla. Det
              här är bara ett exempel.
            </seg>
            <seg n="ad8318db">
              Margareta B Kjellin var inne på motionerna och bemötte dem, så
              det tänker jag inte upprepa för tids vinnande. Men jag måste uttrycka
              min glädje över tillkännagivandet om att regeringen ska återkomma
              inom det här året med en strategi för vad vi ska göra mot våld
              och övergrepp mot äldre.
            </seg>
            <seg n="4a69a232">
              Den här resan är bra att dra sig till minnes. Det krävs många
              som tar upp en fråga, och det krävs tålamod. Det här började diskuteras
              i Sveriges riksdag i slutet av 80-talet och också i Norge. Det
              ledde till att Nordiska rådet tillsatte en grupp för att se om
              det är sant att våld och övergrepp begås mot äldre människor.
              Vad ska vi i så fall göra? År 1994 kom man med en rapport. Jo,
              det är sant, äldre utsätts för våld och övergrepp i nära relationer.
              Det är något som man över huvud taget inte hade uppmärksammat
              tidigare. Våld på gator och torg, ja, visst, men inte i nära relationer.
              Man pekade med hela handen vad regeringarna i de olika länderna
              skulle göra departement för departement och vad kommuner och landsting
              skulle göra. Vad hände i Sverige? I mitten av 1990-talet kom Socialstyrelsen
              med lite information om våld och övergrepp i hälso- och sjukvården.
              År 2001 tog Margareta Winberg initiativ till Nationellt råd för
              kvinnofrid. Där togs frågan om våld och övergrepp mot äldre kvinnor
              upp. När man djupdök i litteraturen blev det uppenbart att även
              män utsätts för våld och det i ganska stor utsträckning. Rådet
              kom med vad regeringen borde göra departement för departement
              och minister för minister. Det handlade om våld och övergrepp
              inte bara mot äldre utan även mot yngre och funktionsnedsatta,
              hbt-personer och så vidare.
            </seg>
            <seg n="91ea5f9b">
              Ett år efter det att den dåvarande regeringen hade fått allt
              detta gjordes en undersökning. Vad hade hänt? Inte ett skvatt,
              ingenting hade hänt. Allt låg i byrålådor eller stod i bokhyllor.
              År 2007 ordnade socialutskottet en utfrågning och väckte frågan
              här. Men den väcktes också ute i samhället. I Göteborg gjordes
              en del. Britt-Inger Saveman, forskare, och hennes doktorander
              som hade forskat på detta ända sedan början av 90-talet kom fram
              med data som visade att det här är en allvarlig fråga som man
              måste ta tag i. Björn von Sydows mamma Tullia satte i gång på
              Kungsholmen och väckte Carin Götblad, poliserna och länsstyrelsen.
              Där började det hända en del. Så tog pensionärsorganisationerna
              fatt i det. Det hände saker och ting även utanför vårt lands gränser,
              till exempel i Nederländerna som nu har en nationell handlingsplan.
            </seg>
            <seg n="136638e6">
              Därför är jag i dag väldigt glad över att vi kommer med ett tillkännagivande
              till regeringen om att återkomma med en strategi för att förebygga
              våld och övergrepp mot äldre människor, att hjälpa dem som har
              utsatts och att över huvud taget minska det här problemet. Det
              är en mänsklig rättighet för de äldre att kunna leva tryggt också
              i nära relationer.
            </seg>
          </u>
          <note n="d70cc078">
            Så bifall till förslaget i betänkandet och avslag på motionerna.
            Jag hoppas att både Anders Andersson och Björn von Sydow hinner
            hålla sina anföranden i talarstolen.
          </note>
          <note type="speaker" n="8ee0e2d1">
            Anf. 203 ANDERS ANDERSSON (KD):
          </note>
          <u who="anders_andersson_dc6ae0" xml:id="i-372f7eb62c33f031-0" n="506258b9">
            <seg n="8080fd0d">
              Herr talman! Äldrepolitiken är en av de avgörande byggstenarna
              i vårt välfärdsbygge. Det handlar om värdighet, respekt, trygghet
              och tillit. Vår målsättning är att alla ska känna att vi lyfter
              fram äldrepolitiken som en hörnpelare för det trygga samhället.
              Vi är tydliga med att i detta trygghetsbygge är en gemensam solidarisk
              finansiering basen för vår äldrepolitik. Det har vi tydliggjort
              som enskilda partier i Alliansen och som gemensam regering.
            </seg>
            <seg n="b546af9e">
              Herr talman! Jag vill inledningsvis peka på ett viktigt beslut,
              som jag har lyft fram tidigare i debatter och som jag gärna påpekar
              igen, och det är beslut om propositionen Värdigt liv i äldreomsorgen
              . Denna proposition och det riksdagsbeslut som vi fattade utifrån
              den gav en tydligare socialtjänstlag och en tydlig färdriktning
              för äldrepolitiken och äldreomsorgen i framtiden. Äldre ska få
              leva ett värdigt liv, och de har rätt att känna välbefinnande.
            </seg>
            <seg n="0b61e1bc">
              Jag är övertygad om att man långsiktigt kommer att se denna proposition
              som en viktig del i hur man utvecklar ett synsätt där respekt
              och värdighet genom hela livet får vara grundläggande. Värdegrundsarbetet
              har fått en bred uppslutning, och regeringen har också gjort stimulansinsatser
              för att få fram lokala värdighetsgarantier. Det är ett arbete
              som kommer att pågå fram till 2014. När det gäller en del av detta
              viktiga värdegrundsarbete och synsättet i vården av våra äldre
              kan vi också se fram emot Socialstyrelsens lägesrapport som kommer
              under året.
            </seg>
            <seg n="b44103c6">
              Herr talman! Låt mig i detta anförande peka på några utvecklingsfrågor
              som ger landets pensionärer en ökad trygghet. Under den mandatperiod
              som vi nu är inne i har regeringen initierat ett av de absolut
              viktigaste arbetena. Jag har själv följt äldreomsorgen under lång
              tid från det att jag var socialnämndsordförande för snart 25 år
              och framåt.
            </seg>
            <seg n="68958b77">
              Ett av de viktigaste områdena, vilket också utskottets ordförande
              pekade på, är satsningen på de mest sjuka äldre. Under årtionden
              har tjänstemän, beslutsfattare, enskilda pensionärer och enskilda
              anhöriga upplevt ett schackrande och ett bristande ansvarstagande.
              Det har inte byggt på att man har varit ovillig eller på att man
              har haft en bristande insikt, utan det beror på att man inte har
              hittat lösningar på hur de mest vårdbehövande ska få sina insatser.
              Det har snarare varit en oacceptabel situation där dessa personer
              ibland har fått sämre och mindre insatser trots att de varit i
              behov av samhällets samlade insatser.
            </seg>
            <seg n="de9ba0da">
              Den här gruppen äldre står för en stor del av de samlade kostnaderna.
              Stat, kommun och landsting har på olika sätt försökt att hitta
              den fullgoda vården men inte lyckats. Det är därför man gör den
              här satsningen och utser en nationell äldresamordnare, Eva Nilsson
              Bågenholm. Men det handlar inte bara om att utse en samordnare,
              utan man tillskjuter också medel i storleksordningen drygt 4 miljarder.
              Det visar att man vill ta ansvar, och man visar också på allvaret
              i frågan. Det är hoppfullt för framtiden. Det ger hopp om att
              vi också ska klara en av de svåraste organisatoriska och framför
              allt kvalitetsmässiga bristerna som äldreomsorgen har dragits
              med under årtionden.
            </seg>
            <seg n="610c86a5">
              Jag vill inte kasta sten och skylla på någon, men jag konstaterar
              att detta har varit en av de svåraste sakerna där ingen har nått
              fram under 2030 års tid. Nu kan vi se den unika satsning som regeringen
              gör. Den tar ett par steg mot en värdighet och en möjlighet för
              de mest sjuka äldre att känna att de får en avgörande insats.
              Jag ser fram emot och har tillit till att vi också framdeles ska
              kunna utveckla detta och successivt få rapporter om hur satsningen
              på de mest sjuka äldre gör att kommuner och landsting hittar de
              här samverkanslösningarna. På det sättet slipper man det virrvarr
              av olika insatser som alltför många äldre och deras anhöriga har
              upplevt.
            </seg>
            <seg n="a4aaf01b">
              Herr talman! Lagen om valfrihetssystem, LOV, har kommit för att
              stanna. Det handlar om att ge äldre valfrihet och om att visa
              respekt för den enskilde oavsett ålder. Precis som har beskrivits
              i många andra delar av samhället har vi respekt för att den enskilde
              fattar besluten. Det är fullständigt oacceptabelt att man ska
              fråntas sin egen beslutsmakt bara för att man har uppnått en viss
              ålder.
            </seg>
            <seg n="d5dca4b6">
              Socialstyrelsen har redan haft till uppgift att följa upp valfrihetssystemet
              ur ett befolknings- och patientperspektiv, vilket vi kan se i
              texten i det betänkande som är framlagt här. Av den redovisning
              som finns återgiven i det här betänkandet framgår att LOV stärker
              den enskildes ställning i vård och omsorg genom att man har möjlighet
              att byta utförare. Det är den ena delen. Men ersättningen följer
              också den enskilde, och det är en del av det nya. Det är en möjlighet
              att visa full respekt för den enskildes beslut och ge full makt
              åt den enskilde oavsett ålder.
            </seg>
            <seg n="d826caaa">
              Jag tycker att vi har ett viktigt avsnitt i betänkandet förutom
              Socialstyrelsens analys. Det handlar om att Statskontoret har
              haft i uppdrag att följa LOV. En intressant notering är att brukarna,
              pensionärerna, är mer nöjda över tid med hemtjänsten i kommuner
              som tillämpar LOV än i övriga kommuner. Det är kanske ganska självklart,
              men det är bra att det blir sagt. Det är något som bör leda till
              eftertanke både här och där, inte minst med tanke på en del av
              den oppositionskritik som har framförts. Vi vill väl ändå ha ett
              samhälle där brukarna, pensionärerna, oavsett om det är i Smygehuk
              i Skåne eller i Boden och Kiruna i norr, får en chans att få samma
              kvalitetsutveckling. Varför ska någon hindras från detta? Jag
              hoppas att vi kan fortsätta en utveckling där hela landets pensionärer
              känner en trygghet.
            </seg>
            <seg n="bf5840bb">
              Herr talman! Flera har berört anhörigstödet. Margareta B Kjellin
              lyfte fram detta. Vi har nu en tydligare lagstiftning. Den lagstiftningen
              säger att en anhörig inte behöver känna sig utlämnad. Vi ändrar
              det till att man ska få stöd. Det innebär inte att vi ska tvinga
              någon eller att man ska känna sig pressad, utan det innebär att
              vi också visar respekt för de anhöriga. Det är en modern, utvecklad
              äldrepolitik och ett utvecklat äldresynsätt att också de anhöriga
              blir respekterade på det sättet.
            </seg>
            <seg n="06235d16">
              Barbro Westerholm använde uttrycket att det är årsrika människor.
              Jag tycker att det är ett fantastiskt uttryck. Det handlar om
              att de årsrika människorna ska få vara med och fatta beslut och
              känna sig respekterade.
            </seg>
            <seg n="ee330922">
              Herr talman! Varje dag får 300 000 pensionärer runt om i vårt
              land insatser från hemtjänsten eller i ett särskilt boende. Vi
              är ett av de länder i Europa som lägger mest ekonomiska resurser
              på äldreomsorgen. Det är helt uppenbart för var och en som analyserar
              detta. Jag tycker att det är ett fantastiskt arbete som utförs
              av vårdens olika medarbetare.
            </seg>
            <seg n="e151ab40">
              Jag vill att vårdens medarbetare ska vara stolta. Vi bör markera
              att det är en rättighet att vara stolta för dem som jobbar i äldreomsorgen.
              Jag vill att våra äldre ska kunna känna trygghet. Det är en stolthet
              för den som utför det, men det är också en trygghet för den som
              får det.
            </seg>
            <seg n="6ba71777">
              Jag som kristdemokrat blir inte nöjd förrän vi har utvecklat
              och sett till att samhällets äldreomsorgsinsatser är så utformade
              att var och en känner att det finns lösningar på deras behov och
              att man kan påverka hur dessa ska se ut.
            </seg>
            <seg n="e8de271a">
              Jag har förhoppningar om att vi ska få en äldreomsorgspolitik
              som rymmer värme, trygghet och kvalitet.
            </seg>
          </u>
          <note n="49f72ff5">
            Herr talman! Till sist vill jag yrka bifall till de skrivningar
            som finns i socialutskottets betänkande och bifall till förslaget
            i SoU12.
          </note>
          <note type="speaker" n="8a916766">
            Anf. 204 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-96e5423c06518ee7-3" n="c78491c9">
            <seg n="fcc77cee">
              Herr talman! Timmen är sen och jag ska fatta mig kort. Anders
              drog på som om detta med värme, trygghet och kvalitet bara var
              någonting som Kristdemokraterna stod för. Det känns som lite stora,
              allsmäktiga ord.
            </seg>
            <seg n="0181c54f">
              Alliansens stora nummer i äldrepolitiken har varit lagen om valfrihet.
              Det är den vi har pratat om i replikskiftena. Alla kommuner har
              inte beslutat om den valfriheten, men nu hotar bland annat KD
              kommunerna med att införa den om de inte vill ha det så. Det kommunala
              självstyret är helt bortblåst i den här frågan.
            </seg>
            <seg n="e49b57d1">
              Det har dessutom visat sig att kostnaderna för äldreomsorgen
              har ökat i de kommuner som har infört lagen om valfrihet, Anders
              Andersson. Dessa kostnader har inte inneburit att de äldre har
              fått fler insatser, utan det är de administrativa kostnaderna
              som har ökat. Våra skattepengar har gått till administration i
              stället för att öka insatserna hos de äldre. Det är inte heller
              några småföretag som har blivit engagerade, utan pengarna har
              faktiskt gått till stora, multinationella företag.
            </seg>
            <seg n="fcdb14d0">
              Precis som vi har sagt i debatten har det framkommit att Moderaterna
              börjar vackla och inte tycker att man ska lagstifta om detta.
            </seg>
            <seg n="18e8722d">
              Därför undrar jag hur det lilla, lilla partiet Kristdemokraterna,
              som innehar departementet, ska ställa sig till detta? Kommer man
              att göra som moderater och vi socialdemokrater vill och skrota
              det, eller kommer man att stå på sig och låta Alliansen spricka
              på den frågan? Det tycker jag vore intressant att få veta, Anders
              Andersson.
            </seg>
          </u>
          <note type="speaker" n="be203726">
            Anf. 205 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-372f7eb62c33f031-1" n="506258b9">
            <seg n="1f90e923">
              Herr talman! Låt mig svara Catharina och säga att vi i det lilla,
              lilla partiet med den stora, stora värmen och känslan för trygghet
              och kvalitet utifrån vår storlek är beredda att använda varje
              minut och varje tillfälle till att lyfta fram den enskilda pensionärens
              rätt att få känna värme, trygghet och kvalitet och också känna
              att man blir respekterad.
            </seg>
            <seg n="ee5576a4">
              Det du försöker undvika, Catharina Bråkenhielm, är att Statskontoret
              visat att pensionärer är mer nöjda med hemtjänsten i kommuner
              som tillämpar LOV än i övriga kommuner. Om man konstaterar att
              pensionärerna känner ökad tillit, upplever att de har ökat inflytande
              och känner att de får en kvalitet utifrån de insatser som de har
              behov av på ett bättre sätt i kommuner där valfriheten finns då
              förstår jag inte varför du vill förhindra att fler pensionärer
              får del av det. Varför vill du bygga någon form av Berlinmur som
              ska stänga inne ett antal tusen pensionärer i olika kommuner och
              därmed befinna sig bakom denna mur utan påverkansmöjligheter?
            </seg>
            <seg n="3199332d">
              Jag vill öppna upp. Jag vill riva ned den sortens murar och se
              till att man oavsett om man bor i Smygehuk i Skåne eller i Boden
              och Kiruna i norr ska ha samma förutsättningar att kunna påverka
              och känna att man är delaktig och respekterad som medborgare,
              oavsett ålder.
            </seg>
          </u>
          <note type="speaker" n="6301ff9c">
            Anf. 206 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-96e5423c06518ee7-4" n="c78491c9">
            <seg n="6dd04f1f">
              Herr talman! Då vill jag fråga vad det är som gör att det i den
              kommunala äldreomsorgen saknas värme och kvalitet. Det är en stor
              och viktig fråga för mig eftersom man talar så varmt om de privata
              multinationella företagen såsom allenarådande, som de enda som
              skulle kunna ge de äldre värme och kvalitet.
            </seg>
            <seg n="53c2bc88">
              När det gäller valfriheten handlar valfrihet om vilket företag
              man väljer. Det sägs inget om att man får fler timmar av det ena
              eller det andra, utan det handlar bara om vilket företag de äldre
              väljer. Oftast är de inte ens i stånd att välja.
            </seg>
            <seg n="ce7cd053">
              Allt det som de privata företagen skulle kunna erbjuda skulle
              också den kommunala äldreomsorgen kunna erbjuda, men man har sett
              till att det inte är samma regelverk som gäller. Det är inte samma
              förutsättningar och spelregler för de kommunala som för de privata
              företagen, vilket vi hade kraftiga invändningar mot när lagen
              beslutades.
            </seg>
            <seg n="7a554eb8">
              Jag har en ytterligare sak jag vill ta upp. Du, Anders Andersson,
              talade mycket om Eva Nilsson Bågenholm, den nationella äldresamordnaren
              som varit verksam ett antal år. Du sade att hon gör mycket som
              är bra. Kan du lyfta fram några av de effekter vi kunnat se i
              kommunerna utifrån hennes arbete med äldresamordningen?
            </seg>
          </u>
          <note type="speaker" n="8230b76d">
            Anf. 207 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-372f7eb62c33f031-2" n="506258b9">
            <seg n="34346f0e">
              Herr talman! I de rapporter vi kunnat se, det som vår äldresamordnare
              har jobbat med, och i kontakterna med kommunerna handlar det bland
              annat om läkemedelsförskrivning. Där har man haft framgångar och
              sett till att vi inte har felaktiga förskrivningar. Det handlar
              om aktivering och möjligheter att vara delaktig i olika former
              av samhällslivet. Det har hon också pekat på. Vi kan på en rad
              områden se att kommunerna har fått hjälp.
            </seg>
            <seg n="d9189146">
              Kommunerna har ett huvudansvar, och det ska de även fortsättningsvis
              ha. Jag anser att vi på det här sättet har tagit steg framåt jämfört
              med den äldreomsorgspolitik som fanns för tio femton år sedan
              då Socialdemokraterna styrde.
            </seg>
            <seg n="b923d9a7">
              Det andra jag vill säga är att vi talar om värme, trygghet och
              kvalitet i all äldreomsorg, både hemtjänst och särskilt boende,
              oavsett om det drivs av kommunen eller av någon annan utförare.
              Om det är några som är fixerade vid multinationella företag så
              är det en och annan socialdemokrat och vänsterpartist som antingen
              förläst sig eller blivit ordblinda i det avseendet att det är
              det enda de ser.
            </seg>
            <seg n="f41d5b91">
              Gå ut och möt de pensionärer i Boden, Catharina, som har valt
              olika alternativa utförare till kommunen men som upplever att
              en socialdemokratisk ledning, påhejad av vänsterpartister, vill
              ta ifrån dem den makt som de äntligen har fått. Man vill ta ifrån
              dem trygghet och makt, och det kan vi inte acceptera. Det är därför
              vi säger att pensionärer i hela landet har rätt att ställa krav.
              Kommunen ska se till att gemensamt finansiera, men pensionären
              ska få vara med och fatta beslutet om vem som ska utföra olika
              vårdinsatser.
            </seg>
            <seg n="863d0c56">
              Vi ska aldrig tumma på det, utan det är kvalitetsmåttet som ska
              vara basen för varje äldreomsorgsinsats. Det är utgångspunkten
              för mig som kristdemokrat. Det är också utgångspunkten för Alliansens
              äldreomsorgspolitik.
            </seg>
          </u>
          <note type="speaker" n="eb484c08">
            Anf. 208 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-74bb41671714aa02-0" n="9ea64617">
            <seg n="348aa704">
              Herr talman! Under några år har jag väckt motioner om äldrepolitiken.
              Det är ingen hemlighet, herr talman, att jag samtalat mycket med
              min mamma Tullia, som ju var riksdagsledamot 19982002. I år blev
              det inte riktigt på det sättet, för i september fick hon en allvarlig
              stroke som hon dock nu har hämtat sig från ganska väl och rehabiliterats
              med framgång. Jag fick därför skriva årets motion själv.
            </seg>
            <seg n="2237a87e">
              När Tullia och jag talas vid är intresset för äldrefrågorna lika
              stort nu, ja för hela samhällspolitiken. I höstas och efter årsskiftet
              tog hon upp riskerna för våldsutsatthet för äldre. Hon känner
              på sig, säger hon, hur utsatt man kan vara när man är gammal och
              svag. Hon erinrade sig en interpellationsdebatt med dåvarande
              socialminister Lars Engqvist. Jag har så klart sökt reda på den.
              Den är från mars 2001 och handlar om just övergrepp mot äldre.
            </seg>
            <seg n="4a2357d6">
              Hon hade ett ganska brett grepp, bland annat byggt på norskt
              utvecklingsarbete. Hon tyckte att vi i Sverige hade halkat efter.
              Hon sade att hon hade varit i USA ungefär 20 år tidigare. Och
              nej, mamma trodde inte då att det skulle kunna finnas sådant våld
              i Sverige. Det sade hon. Men nu fann hon att man måste jämföra
              med hur vår syn på barn har ändrats under 1900-talet. Så här sade
              hon:
            </seg>
            <seg n="daaf6b3c">
              Jag vill jämföra med vad som hänt när det gäller barn. På den
              tiden när barn hade en låg status och man hade negativa attityder
              till barn och ansåg att de egentligen kunde behandlas hur som
              helst, ja då gjorde man det. Sedan under hela 1900-talet har ju
              barnen fått en helt annan position. Vi ser i dag barn som värdiga
              medborgare som verkligen inte får hanteras illa. Jag menar att
              vi under 2000-talet måste förändra attityderna till de äldre.
              I dag är jag helt övertygad om att vi skulle kunna få resultat
              i just denna fråga, för om äldre får högre status blir det väldigt
              mycket svårare att behandla dem på ett många gånger nedvärderande
              sätt, vilket man gör i dag.
            </seg>
            <seg n="61a99eba">
              Dåvarande socialministern var ganska välvillig till hela diskussionen
              på det sätt som man kan vara jag känner igen det från min tid
              som statsråd när man ställs inför en fråga som man inte riktigt
              kan men som det ändå verkar ligga någonting i.
            </seg>
            <seg n="46c4b7f6">
              Att se likheten mellan barn och gamla är att se och få bort missförhållanden.
              Därför kan jag säga att Tullia och jag är mycket positiva till
              socialutskottets förslag till tillkännagivande om att regeringen
              under 2013 ska återkomma med en samlad redovisning av vilken strategi
              man valt för att motverka våld mot äldre.
            </seg>
            <seg n="5a071d89">
              Jag ber att få yrka bifall till reservationerna 1 och 8. Jag
              vill tacka för det stöd som visats min motion i flera andra reservationer
              liksom för de referenser som Barbro Westerholm nu gjorde i debatten
              beträffande utvecklingen av våld mot äldre och den insats som
              mamma Tullia har gjort både här i riksdagen och på andra sätt
              i äldrepolitiken, så även i detta hänseende.
            </seg>
          </u>
          <note n="b0672f5d">
            I detta anförande instämde Meeri Wasberg (S), Barbro Westerholm
            (FP), Anders W Jonsson (C) och Anders Andersson (KD).
          </note>
          <note n="4bc845b5">
            Överläggningen var härmed avslutad.
          </note>
          <note n="f72bc157">
            18 § Anmälan om interpellation
          </note>
          <note n="4bf9f1e2">
            Anmäldes att följande interpellation framställts
          </note>
          <note n="1320d616">
            den 6 mars
          </note>
          <note n="cc40c567">
            Jonas Sjöstedt
          </note>
          <note n="94734bfe">
            Interpellationen redovisas i bilaga som fogats till riksdagens
            snabbprotokoll tisdagen den 12 mars.
          </note>
          <note n="2c4059c0">
            19 § Anmälan om skriftliga svar på frågor
          </note>
          <note n="ef7ac363">
            Anmäldes att skriftliga svar på följande frågor inkommit
          </note>
          <note n="1320d616">
            den 6 mars
          </note>
          <note n="154f8be5">
            Kent Härstedt
          </note>
          <note n="48aaa94e">
            Valter Mutt
          </note>
          <note n="a5404b4a">
            Maria Stenberg
          </note>
          <note n="d8dbda49">
            Eva-Lena Jansson
          </note>
          <note n="555bb810">
            Helene Petersson
          </note>
          <note n="8d1a8b30">
            Helena Leander
          </note>
          <note n="8d1a8b30">
            Helena Leander
          </note>
          <note n="8d1a8b30">
            Helena Leander
          </note>
          <note n="6568cbb2">
            Stina Bergström
          </note>
          <note n="6568cbb2">
            Stina Bergström
          </note>
          <note n="c2fd96f1">
            Hans Linde
          </note>
          <note n="8d1a8b30">
            Helena Leander
          </note>
          <note n="f385914e">
            Carina Hägg
          </note>
          <note n="05eb1a30">
            Svaren redovisas i bilaga som fogats till riksdagens snabbprotokoll
            tisdagen den 12 mars.
          </note>
          <note n="9337effd">
            20 § Kammaren åtskildes kl. 22.59.
          </note>
          <note n="ab463ae3">
            Förhandlingarna leddes
          </note>
          <note n="e2e37cbf">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
