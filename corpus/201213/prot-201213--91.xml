<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--91</head>
          <docDate when="2012-04-15">2012-04-15</docDate>
        </div>
      </front>
      <body>
        <div>
          <note n="13251f20">
            ﻿
          </note>
          <note n="0f7618c5">
            Riksdagens protokoll
          </note>
          <note n="11c85e4f">
            2012/13:91
          </note>
          <note type="date" n="00d182ba">
            Måndagen den 15 april
          </note>
          <note n="0e88c3f1">
            Kl. 13:00 - 16:37
          </note>
          <note n="9c463da9">
            1 § Bordläggningsdebatt med anledning av vårpropositionen
          </note>
          <note n="33a839c1">
            Anmäldes
          </note>
          <note n="9fcf864c">
            Finansministern överlämnade 2013 års ekonomiska vårproposition
            2012/13:100.
          </note>
          <note type="speaker" n="dd76584f">
            Anf. 1 Finansminister ANDERS BORG (M):
          </note>
          <note n="8787173a">
            Herr talman! Vårpropositionen Ansvar för jobb och trygghet överlämnas
            härmed till riksdagen.
          </note>
          <u who="anders_borg_minister_2006" xml:id="i-1df916ac4d597159-0" n="adfd58e6">
            <seg n="3099ff78">
              Ännu en ekonomisk-politisk proposition överlämnas med en mörk
              fond av krisen i Europa som bakgrund. Eurozonen är inne i en besvärlig
              ekonomisk period som tynger utvecklingen i Sverige. I eurozonen
              har skuldsättningen ökat. Offentliga skulder har gått från i storleksordningen
              65 procent av bnp till 95 procent av bnp under krisåren. Det kommer
              att tynga den ekonomiska politiken under åren framöver, och det
              kommer att göra att många länder genomgår en besvärlig process
              av nedskärningar och skattehöjningar.
            </seg>
            <seg n="250d94c7">
              Banksystemen i eurozonen är för stora, för svaga och för riskfyllda.
              I land efter land kommer återhämtningen att hämmas av att banker
              inte kan spela den roll för att finansiera investeringar för framtiden
              som man normalt sett ser. Konkurrenskraften i eurozonen är för
              svag, både inom eurozonen där länderna i Sydeuropa ligger 2030
              procent högre än Tyskland i kostnadsläge och i förhållande till
              övriga världen. När Asien, Afrika och Latinamerika accelererar
              står Europa och stampar.
            </seg>
            <seg n="800e434c">
              Arbetsmarknaden i Europa fungerar dåligt och har försämrats under
              krisen. Arbetslösheten har ökat från 8 till 12 procent. Sysselsättningen
              har fallit, utanförskapet har vuxit och reallönerna har stått
              och stampat. Arbetslöshet, banker och skulder kommer att tynga
              den europeiska utvecklingen åren framöver. Förra året föll bnp
              i eurozonen, i år faller bnp i eurozonen och nästa år står tillväxten
              och stampar.
            </seg>
            <seg n="6988d97f">
              Detta är den bakgrund och den fond som ska prägla svensk ekonomi.
              Men man ska vara medveten om att riskerna inte är passerade. Vi
              vet att Grekland kämpar med att få de skattebetalningar som man
              har räknat med ska komma in. Vi vet att Spanien pressas av att
              banksystemet har stora svagheter och att huspriser fortsätter
              att ligga lågt. Vi vet att valet i Italien har gjort att man har
              landat i en politisk situation som är mycket svårhanterlig. Vi
              vet att Portugal har fått underkänt i konstitutionsdomstolen för
              betydande delar av sitt besparingspaket och nu måste leta efter
              nya nedskärningar och nya skattehöjningar.
            </seg>
            <seg n="50afbe4e">
              Detta är en kris som kan komma tillbaka precis som den gjorde
              2010 med Irland, som den gjorde 2011 med Grekland och som den
              gjorde 2012 med Spanien. Krisen sliter i Sverige, den pressar
              Sverige och den trycker Sverige. Detta är bakgrunden till den
              ekonomiska politiken, som vi har att hantera. Tillväxten i Sverige
              i år och nästa år blir trög, långsam och segdragen. Det dröjer
              innan arbetslösheten börjar minska. Det dröjer innan vi får upp
              ångan i exporten. Det dröjer innan investeringarna åter driver
              tillväxten.
            </seg>
            <seg n="82db4507">
              I detta läge tar regeringen ansvar för Sverige. Vi har lagt en
              offensiv tillväxtpolitik. Vi har satsat på forskning och utveckling.
              Vi har gjort en bred satsning på infrastruktur. Vi har sänkt bolagsskatten.
              Vi ser nu hur andra länder kopierar vår politik när bolagsskatten
              sänks i Storbritannien, Danmark och Finland. Vi har kunnat satsa
              på framtiden när andra har skurit ned och höjt skatterna. Sverige
              står starkt i krisen. Offentliga finanser i Sverige är starkare
              än i eurozonen, starkare än i EU, starkare än i USA och starkare
              än i Japan. Vår offentliga sektors skulder är lägre och har ökat
              mindre än i praktiskt taget alla jämförbara länder. Uthålligheten
              i våra offentliga finanser är bättre än i våra grannländer och
              hos våra konkurrenter.
            </seg>
            <seg n="e5a7e465">
              Också när det gäller sysselsättning, tillväxt, arbetslöshet och
              reallöner har Sverige klarat krisen bättre sammantaget än de allra
              flesta länder. Sverige står starkt. Sverige står starkare än våra
              konkurrenter. Vi har förmåga och resurser att fortsätta att förstärka
              Sverige när andra får backa och skära ned.
            </seg>
            <seg n="40cf694c">
              Sverige står också starkt när det gäller att möta framtidsutmaningar.
              Den viktigaste utmaningen för Sverige är att skapa förutsättningar
              för nya jobb i växande företag. Det är den centrala arbetsuppgiften
              för Sverige i dag och för åren framöver. Vi förstärker konkurrenskraften.
              Vi sänker bolagsskatten i budgeten. Vi lägger fram en proposition
              om riskkapitalavdrag, vi presenterar förslag om forskningsavdrag
              och vi presenterar förslag om bättre och rättvisare regler i 3:12-systemet.
            </seg>
            <seg n="5682d72a">
              Det är viktigt att vidga vägarna in på arbetsmarknaden. Det är
              därför vi nu jobbar med förslag om yrkesintroduktion. Vi har mycket
              att lära av länder som Tyskland, Österrike och Belgien, framför
              allt när det gäller det sätt på vilket unga människor där kommer
              in på arbetsmarknaden. Därför har vi nu planer på att tillsammans
              med fack och arbetsgivare finna vägar till en yrkesintroduktion
              som tar ned trösklar och vidgar vägarna till jobb. Det handlar
              om att vi är beredda att sänka arbetsgivaravgifter. Vi är beredda
              att tillföra resurser för handledning och utbildning. Vi tror
              att vi tillsammans på den svenska arbetsmarknaden kan hitta nya
              vägar in för unga människor i arbetslivet.
            </seg>
            <seg n="043e2625">
              Vi vill förstärka unga människors förutsättningar för en trygg
              start i arbetslivet genom att satsa på och prioritera en djupare
              och tyngre kunskapsgrund. Det handlar om att förbättra villkoren
              för lärare med fler utvecklingssteg och bättre karriärvägar. Det
              handlar om att öka undervisningstiden främst i svåra ämnen som
              matematik. Det handlar om att vi nu genomför ett matematiklyft.
              Det handlar om att vi förbättrar yrkesutbildning, bland annat
              genom att förbättra villkoren för lärlingssystem.
            </seg>
            <seg n="dbbb7c88">
              Vi vill förstärka arbetslinjen. Från den 1 juli i år om riksdagen
              fattar beslut om den proposition som nu ligger på dess bord kommer
              de som har försörjningsstöd att få behålla mer om de börjar arbeta.
              Det handlar om 2 000, 3 000 eller 4 000 kronor i månaden för dem
              som går tillbaka och arbetar. Det är en viktig drivkraft för fler
              i arbete. Det handlar om att vi ska titta på om vi kan genomföra
              ett jobbskatteavdrag som innebär att vi får en förutsättning att
              göra det mer lönsamt att arbeta naturligtvis villkorat med att
              vi i augusti bedömer att det i så fall finns pengar. Denna bedömning
              återstår att göra.
            </seg>
            <seg n="679aab83">
              Om Sverige ska stå säkert också framöver handlar det om att vi
              måste värna ansvarstagande. Våra utgångspunkter är att vi kommer
              att säkra starka offentliga finanser. Vi kommer att säkra att
              vi ska ha säkerhetsmarginaler för en djupare, längre och mer besvärlig
              utveckling. Men vi ska också kunna tillföra energi, tillväxt och
              kraft till svensk ekonomi. Sverige är ett av få länder som har
              förutsättningar att stötta, förstärka och ge kraft åt tillväxten.
              I budgetpropositionen var detta mycket tydligt. När andra höjer
              skatterna sänker vi dem. När andra stramar åt satsar vi på välfärden.
              När andra backar förstärker vi framtidsinvesteringar i infrastruktur
              och forskning. Det är så man tillför energi, kraft, tillväxt och
              efterfrågan så att vi skyddar Sverige i en besvärlig tid.
            </seg>
            <seg n="eec60a4b">
              I vårpropositionen förstärks bilden. Sammantaget är det nu åtgärder
              på 25 miljarder kronor som går in under 2013. Det handlar om 7
              000 platser i yrkesvux, 3 000 praktikplatser, mer arbetsmarknadsutbildning,
              fler utbildningsplatser och mer investeringar i underhåll av järnvägen.
              Det är så vi tillför energi, det är så vi tillför kraft och det
              är så vi tillför tillväxt och efterfrågan till svensk ekonomi
              därför att vi har kraften och styrkan att göra det.
            </seg>
            <seg n="497f25e0">
              I budgetpropositionen för 2014 kommer vi att ytterligare förstärka
              denna inriktning. Det handlar om tre huvudvägar.
            </seg>
            <seg n="4acb3b5b">
              För det första kommer jobbpolitiken att förstärkas. Arbetsmarknadens
              funktionssätt ska fortsätta att förbättras. Matchningen ska fungera
              bättre, fler ska lämna utanförskap och ungas chanser i arbetslivet
              ska förbättras.
            </seg>
            <seg n="bfec02e8">
              För det andra måste kunskapspolitiken förstärkas. Det kan handla
              om undervisningstid, lärare och yrkesutbildningar. I budgetpropositionen
              kommer vi med förslag som ytterligare understryker kunskapslinjen
              i vår ekonomiska politik.
            </seg>
            <seg n="7547bb03">
              För det tredje handlar det om förslag för trygghet och sammanhållning.
              Det kan handla om att vi vidtar åtgärder för att förbättra tillgänglighet
              och kvalitet i vård och omsorg. Det kan handla om att vi återkommer
              med förslag både på skattesidan och i ersättningssystemen för
              att de som har de sämsta villkoren ska få det något bättre.
            </seg>
            <seg n="c0365bf5">
              Det är så man tillför energi, kraft, tillväxt och efterfrågan.
              Det kan vi göra eftersom vi står starka. Vi har den kraften. Vi
              har förutsättningarna att skydda Sverige i den värsta ekonomiska
              krisen sedan depressionen.
            </seg>
            <seg n="cb6fa4e7">
              Herr talman! Det är nu 517 dagar kvar till riksdagsvalet. Valrörelsen,
              valdebatten och valdagen är högtidsstunder i vår demokrati. Skiljelinjerna
              i politiken börjar bli alltmer klara och allt tydligare. Det mår
              i grund och botten demokratin väl av.
            </seg>
            <seg n="ad70ad96">
              På den ena sidan står en väl förberedd och samspelt Allians för
              Sverige. Vi har tagit Sverige genom den svåraste ekonomiska krisen
              sedan depressionen i bättre skick än de flesta andra länder. Vi
              kommer att fortsätta säkra starka offentliga finanser nu och i
              framtiden. Vi kommer att fortsätta göra det mer lönsamt att arbeta
              nu och i framtiden. Vi kommer att göra det fortsatt enklare och
              mer attraktivt att anställa nu och i framtiden. Vi fortsätter
              att sätta kunskapen i skolan som vår första prioritering nu och
              i framtiden.
            </seg>
            <seg n="1a6a9839">
              Det här är vår politik: En förstärkt konkurrenskraft, bättre
              företagsklimat och bättre villkor för företagen genom satsningar
              på infrastruktur och forskning. Samtidigt är det vår uppgift att
              värna sammanhållningen i vårt samhälle genom satsningar på dem
              som har de tuffaste förhållandena och satsningar på välfärd som
              går till alla.
            </seg>
            <seg n="5f7783d1">
              Ansvar, arbete och kunskap är Allians för Sveriges budskap under
              den här mandatperioden och nästa.
            </seg>
            <seg n="3826c29c">
              Mot Allians för Sverige står riksdagens rödgröna partier. De
              vill inte lämna besked till väljarna om hur Sverige ska regeras.
              De vill inte lämna besked om hur politiken ska utformas. De vill
              inte presentera ett gemensamt valmanifest. De vill inte svara
              på hur framtidens utmaningar ska mötas. Dessa hur, hur och hur
              kommer att upprepas varje dag fram till valdagen eftersom väljarna
              har rätt att få svar. Hur ska man regera? Hur ska politiken utformas?
              Hur ska man möta framtidsutmaningarna?
            </seg>
            <seg n="fadf0608">
              Det är dock tydligt att de rödgröna partierna är överens om skatteförslag
              som kommer att slå mot jobb och tillväxt. De är överens om att
              skatterna ska höjas. De ska höjas med 30 miljarder enligt Socialdemokraterna
              och Miljöpartiet och ännu mycket mer enligt Vänsterpartiet.
            </seg>
            <seg n="48416ce2">
              Men de är inte överens om vilka skatter som ska höjas. Frågan
              blir naturligtvis i vilken utsträckning Socialdemokraterna kommer
              att acceptera Miljöpartiets bensinskattehöjningar. Och frågan
              blir naturligtvis i vilken utsträckning Miljöpartiet kommer att
              acceptera Socialdemokraternas jobbskattehöjningar.
            </seg>
            <seg n="1f8137d8">
              Man kan se att de är överens om en sak, och det är att den centrala
              utmaningen är att bygga ut bidragspolitiken. Det är lätt att se
              en kompromiss där höjda jobbskatter och höjda bensinskatter förenas
              i en skattepolitik som slår hårt mot alla dem i Sverige som sätter
              sig i bilen för att åka till arbetet. Bidragspolitiken är det
              område där de är allra mest överens. De vill höja a-kassan, höja
              sjukpenningen, vidga förtidspensionen, höja barnbidragen, höja
              bidragsförskotten och höja bostadsbidragen. De är överens om höjda
              skatter och höjda bidrag, sämre för dem som jobbar och bättre
              för dem som inte jobbar.
            </seg>
            <seg n="f51f0c12">
              Det är här den huvudsakliga skiljelinjen går i vårpropositionen,
              i budgetpropositionen och i valdebatten. Det här är huvudfrågorna
              i valet 2014: Ska vi höja skatter för alla som sätter sig i bilen
              och åker till arbetet, eller ska vi göra det mer lönsamt att jobba?
              Ska vi höja skatter för företag som anställer, eller ska det bli
              fler jobb i växande företag? Ska vi höja bidragen så att det lönar
              sig sämre att arbeta, eller ska vi pressa tillbaka utanförskapet?
            </seg>
            <seg n="60edeb9a">
              Allians för Sverige har ett tydligt svar. Vi står för ansvar
              för Sverige, vi står för arbete för Sverige och vi står för kunskap
              för Sverige. Det är budskapet i vårpropositionen, det är budskapet
              i budgetpropositionen och det kommer att vara vårt gemensamma
              budskap till väljarna i valrörelsen 2014.
            </seg>
          </u>
          <note type="speaker" n="f9ac3eb1">
            Anf. 2 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-0" n="4a7cfad8">
            <seg n="51f4e633">
              Herr talman! I dag är det en av höjdpunkterna för en finansminister.
              Han får komma hit till riksdagen med sin ekonomiska politik. Det
              är en högtidsdag när han kan proklamera de resultat som han har
              uppnått och vilka nya mått och steg som ska vidtas för att svara
              upp mot medborgarnas förväntningar och de egna ambitionerna.
            </seg>
            <seg n="100550f7">
              Det gör nu finansministern för 14:e gången. 13 gånger tidigare
              har Anders Borg kommit hit med en ekonomisk vårproposition eller
              en höstbudget. Politiken har alltså haft tid att verka i nästan
              sju år.
            </seg>
            <seg n="4797d5d0">
              Hur ser resultaten ut? Jo, vi har högre arbetslöshet och mer
              otrygghet. Nu är över 400 000 människor arbetslösa i vårt land.
              Det är väsentligt fler än när Anders Borg tillträdde. Vi ser också
              att arbetslösheten fördjupas. Man är arbetslös allt längre. Nu
              är det 70 000 som har varit arbetslösa i minst två år. Det är
              nästan en tredubbling från när Anders Borg tillträdde. Han har
              också placerat över 30 000 personer i fas 3. Det är en åtgärd
              som få lämnar för jobb eller studier. Och i skolan sjunker kunskapsresultaten
              för sjätte året i rad.
            </seg>
            <seg n="4502af6a">
              Trots det förefaller huvudinriktningen i Anders Borgs politik
              vara helt oförändrad. Den 14:e ser ut som de andra 13 ungefär.
              Jag vill därför börja med två mycket grundläggande frågor.
            </seg>
            <seg n="a21d8a7b">
              Är finansministern verkligen nöjd med resultaten av de 13 vår-
              och höstbudgetar som han har lämnat så här långt? Tycker han verkligen
              att det går enligt plan?
            </seg>
          </u>
          <note type="speaker" n="8c297fc6">
            Anf. 3 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-0" n="adfd58e6">
            <seg n="eecbe93d">
              Herr talman! Socialdemokraternas grundläggande valstrategi tycks
              vara att hävda att Sverige är Europas krisland. Med det är en
              bild som väljarna inte kommer att acceptera och tro är korrekt.
            </seg>
            <seg n="7ab5c125">
              Arbetslösheten har ökat mer i 18 länder. Det är Sverige och en
              handfull länder till som har klarat av en ökad sysselsättning
              under de här åren. Sverige har en av de lägsta långtidsarbetslöshetsnivåerna
              både för unga och för vuxna. När det gäller arbetskraftsdeltagande
              ligger Sverige i topp. När det gäller reallöner får vi höra att
              det är Tyskland vi ska titta på. Där har reallönerna fallit under
              de senaste tio åren, och de har ökat i Sverige. Tittar vi på skulden
              ligger vi på 40 procent och euroländerna på 95. På punkt efter
              punkt visar det sig att Sverige tillhör dem som presterat bäst
              under krisen.
            </seg>
            <seg n="8a8baf12">
              Vi ska inte glömma att vi går igenom den värsta krisen sedan
              depressionen, men till och med i år och nästa år har Sverige starkare
              tillväxt än övriga Europa. Om övriga Europa har 1 procent nästa
              år och vi har 2 procent, har Sverige då högre eller lägre tillväxt
              än övriga Europa?
            </seg>
            <seg n="29fb3124">
              De frågor som Socialdemokraterna vägrar att svara på är: Om vi
              nu har ett problem med ungdomsarbetslöshet, vad blir då bättre
              med höjda arbetsgivaravgifter för unga? Om Sverige har ett problem
              med långtidsarbetslöshet, vad blir då bättre med höjda skatter
              och höjda bidrag? Om Sverige behöver bättre förutsättningar för
              jobb, vad blir då bättre av att man höjer bolagsskatt och arbetsgivaravgift
              för företagen?
            </seg>
            <seg n="f9748950">
              Den socialdemokratiska politiken har bara ett sätt att hantera
              svensk ekonomi, och det är att trycka ut människor från arbetsmarknaden.
              Det är inte en politik som leder till bättre sysselsättning och
              lägre arbetslöshet.
            </seg>
          </u>
          <note type="speaker" n="ab21ca0c">
            Anf. 4 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-1" n="4a7cfad8">
            <seg n="a1e0c64b">
              Herr talman! Anders Borg jämför sig gärna med de absolut sämsta.
              Man kommer ju lite bättre ut i jämförelsen då, så jag förstår
              att det är taktiken. Men när vi jämför oss med länder som vi brukar
              jämföra oss med kommer vi inte lika väl ut.
            </seg>
            <seg n="60d8f874">
              Förr hade vi en arbetslöshet i Sverige som var lägre än i Finland,
              Tyskland och Belgien. Nu är den högre hos oss än där. Vi kan se
              ryggtavlan på ganska många andra EU-länder också. Vi är sämst
              i Norden. Vi har högre arbetslöshet än Holland, Luxemburg och
              Österrike, för att lägga till några till.
            </seg>
            <seg n="711d3bbc">
              Dessutom är det väl ungefär tiotalet länder som har lyckats bättre
              med sysselsättningsutvecklingen eller ligger ungefär i samma härad
              som vi. Många av dem är dessutom mer exportberoende än Sverige,
              om nu det skulle vara ett kriterium, till exempel Belgien, Holland,
              Österrike och Danmark.
            </seg>
            <seg n="1f49288a">
              Anders Borgs problem är verkligheten. Din politik biter inte
              på arbetslösheten. Dina åtgärder fungerar inte. Är det inte dags
              att tänka några nya tankar när den gamla politiken inte funkar?
            </seg>
          </u>
          <note type="speaker" n="a192153e">
            Anf. 5 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-1" n="adfd58e6">
            <seg n="12229d8a">
              Herr talman! Ja, Fredrik Olovsson, arbetslösheten i Sverige har
              alltså utvecklats bättre sedan krisen började än i 18 andra europeiska
              länder. Sysselsättningen ligger i topp 4 eller topp 5 bland jämförbara
              europeiska länder. När det gäller långtidsarbetslöshet är vi bland
              de bästa, vi har en av de bästa utvecklingarna av offentliga finanser,
              och vi har högre tillväxt än de allra flesta av de gamla EU-länderna.
            </seg>
            <seg n="794bf53e">
              Vad är det som Fredrik Olovsson är så upprörd över? Ja, det är
              att det finns länder, som Tyskland, som har klarat sig bättre.
              Men är det det som är det socialdemokratiska receptet, att man
              ska rösta fram Angela Merkel som kansler i Tyskland som tack för
              att hon gjort ett bra jobb? Det är samma politik i Sverige och
              Tyskland som fungerar en politik som prioriterar ansvar, arbete
              och sammanhållning. Socialdemokratisk politik fungerar inte i
              Europa. Vår politik fungerar både här och i övriga Europa.
            </seg>
          </u>
          <note type="speaker" n="c75dcf30">
            Anf. 6 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-0" n="9e8ae69e">
            <seg n="b9506cb7">
              Herr talman! Trots att Anders Borg försöker jämföra sig med rätt
              länder är det ganska uppenbart att regeringen har misslyckats
              med att ge jobb åt våra unga. Ungdomsarbetslösheten är, oavsett
              hur man försöker slingra sig, högre i Sverige än i jämförbara
              länder som våra grannländer Norge, Danmark, Finland, Tyskland
              och Nederländerna. Alla de har klart lägre ungdomsarbetslöshet
              än vad Sverige har.
            </seg>
            <seg n="d86469e5">
              Även den så farliga långtidsarbetslösheten bland unga har stigit
              kraftigt. Moderaterna och Anders Borg lovade ju att prioritera
              jobben när ni tillträdde i regeringsställning för snart sju år
              sedan. Under tiden från 2007 fram till 2012 har antalet långtidsarbetslösa
              unga ökat från 13 000 personer till 22 000 personer. Även Anders
              Borg måste väl medge att det är ett stort misslyckande.
            </seg>
            <seg n="28fa441d">
              Nu ser vi hur regeringspartierna har mycket olika strategier
              för att möta det här. Folkpartiet och Centern vill bekämpa ungdomsarbetslösheten
              genom att sänka lönerna för våra unga. Moderaterna har i stället
              velat satsa på en jobbpakt med LO, som finansministern nämnde
              men som vad vi kan se tycks gå om intet. Regeringens misslyckande
              med ungdomsarbetslösheten har blivit ett allvarligt samhällsproblem.
            </seg>
            <seg n="54613525">
              Då är frågan, Anders Borg, vilka nya möjligheter du ser framöver.
              Vi ser att småföretagen är en nyckelaktör när det gäller att ge
              jobb generellt, men inte minst när det gäller att ge Sveriges
              unga jobb. Vi ser att det är inom småföretagen som de nya jobben
              växer till. Där har de skapats under de senaste decennierna, och
              allt pekar på att det är inom småföretagen som jobben kommer att
              komma också framöver.
            </seg>
            <seg n="6509eaaa">
              Jag vill fråga Anders Borg om han delar den bedömningen och om
              han därmed är villig att ställa sig bakom Miljöpartiets förslag
              och satsa på till exempel sänkta arbetsgivaravgifter för småföretag
              och helt avskaffa sjuklöneansvaret för de mindre företagen i Sverige.
            </seg>
          </u>
          <note type="speaker" n="b6f86de2">
            Anf. 7 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-2" n="adfd58e6">
            <seg n="907d713c">
              Herr talman! Låt oss titta på långtidsarbetslösheten bland unga.
              Finland har lägre långtidsarbetslöshet än Sverige. I Danmark,
              Holland, Österrike, Cypern, Luxemburg, Tyskland, Storbritannien,
              Polen, Portugal, Frankrike, Tjeckien, Malta, Belgien, Spanien,
              Lettland, Litauen, Slovenien, Ungern, Estland, Rumänien, Grekland,
              Irland, Italien, Bulgarien och Slovakien är den högre. Är det
              ett misslyckande för Sverige att vi tillsammans med Finland har
              den lägsta långtidsarbetslösheten både i Europa och bland industriländerna?
              Är det så vi ska beskriva Sverige, att vi är i bottenlaget, när
              vi alltså klarar oss bättre än de allra flesta andra europeiska
              länder?
            </seg>
            <seg n="dc9d67fc">
              Det Per Bolund inte vill svara på är vilken politik han tänker
              sitta i regeringen med. Om ni vinner valet och Per Bolund vill
              göra anspråk på att vara finansminister blir frågan: Tänker du
              då gå med på Socialdemokraternas jobbskattehöjningar för att köpa
              den posten? Hur blir det med Socialdemokraternas bidragspolitik?
              Tänker du acceptera att man kör ut människor från arbetsmarknaden
              till förtidspensionering på det sätt som man gjorde tidigare?
              Och hur är det med bensinskatten? Kommer ni att driva igenom kraftigt
              höjda bensinskatter, eller kommer ni att lägga er platt för Socialdemokraterna?
              Hur blir det? Är det inte så att det blir bidragspolitik som finansieras
              med höjda bensinskatter och höjda jobbskatter till priset av stigande
              långtidsarbetslöshet, högre arbetslöshet för unga och sämre sysselsättning
              i Sverige?
            </seg>
            <seg n="8d2e1861">
              När ska vi få reda på hur ni tänker regera Sverige när ni nu
              gör anspråk på regeringsmakten och vi har 517 dagar kvar till
              valet?
            </seg>
          </u>
          <note type="speaker" n="64e24987">
            Anf. 8 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-1" n="9e8ae69e">
            <seg n="3fab499e">
              Herr talman! Det var ett elegant sätt att inte svara på de frågor
              som jag ställde som var tydliga och som jag tror att alla åhörare
              kunde höra. Anders Borg kanske inte hörde dem, så jag får kanske
              repetera dem sedan.
            </seg>
            <seg n="652aa261">
              Tvärtemot det som Anders Borg försöker måla upp står Miljöpartiet
              för en offensiv och näringslivsvänlig företagspolitik. För oss
              är det självklart att ryggraden i Sveriges ekonomi är företagen,
              framför allt de små och medelstora företagen som växer.
            </seg>
            <seg n="6ddc401c">
              Jag tyckte att Anders Borg var inne på det i sitt anförande när
              han sade att det är viktigt att skapa nya jobb i växande företag.
              De orden känner vi igen oss i, och därför tycker vi att man måste
              föra en politik som leder fram till det resultatet.
            </seg>
            <seg n="70aa5bfb">
              Jag tror att de 22 000 unga som har varit långtidsarbetslösa
              under Anders Borgs tid, och som alltså har ökat från 13 000, inte
              gläds åt att Sverige ser bättre ut i jämförelse med många andra
              länder. Det de nu vill veta är vilka lösningar regeringen kommer
              att komma med. Vad kommer man att svara med?
            </seg>
            <seg n="93a228a3">
              Nu kommer regeringen tvärtom med förslag om månadsuppgifter för
              småföretagen som kommer att lägga på ytterligare en miljard i
              administrativ börda på företagen. Den blev uppskjuten den här
              gången, men den står fortfarande på Finansdepartementets lista.
            </seg>
            <seg n="09dd2e30">
              Kommer man att komma med ytterligare åtgärder för att försämra
              konkurrenskraften för Sveriges småföretag?
            </seg>
          </u>
          <note type="speaker" n="f7d470f2">
            Anf. 9 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-3" n="adfd58e6">
            <seg n="87fb37b8">
              Herr talman! Per Bolund och de rödgröna partierna jobbar i en
              bransch som handlar om att svartmåla Sverige. När vi har bättre
              långtidsarbetslöshetssiffror för unga än vad många andra länder
              har bortser man från det och hävdar att Sverige tillhör bottenligan.
            </seg>
            <seg n="ca55b563">
              När det gäller det här med konkurrenskraft för företagen måste
              jag fråga: Hur rimmar det med 15 miljarder i höjda skatter på
              hela vår fordonsflotta? Bensinskatten ska höjas, lastbilsskatt
              ska införas, flygskatt ska införas. Blir företagsklimatet i Sverige
              bättre av en skattechock på det här området? Det kan rimligen
              inte vara så att vi får mer efterfrågan och starkare tillväxtförutsättningar
              i Sverige genom att höja alla dessa skatter. Hur blir det med
              Socialdemokraternas jobbskatter? Lovar du att ni inte kommer att
              pantsätta er i en regering för att genomföra höjda arbetsgivaravgifter
              och höjd moms? Och hur blir det med bidragspolitiken? När får
              vi besked? Är det verkligen bidrag som ska prioriteras framför
              miljön, Per Bolund?
            </seg>
          </u>
          <note type="speaker" n="9cdfd5f6">
            Anf. 10 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-0" n="7e92001d">
            <seg n="c890a284">
              Herr talman! Finansministern! Jag vill börja med att fråga om
              finansministern efter mitt inlägg kan förklara var i den här budgeten
              som jag hittar beräkningen för kostnaden för vård av illegala
              invandrare. Men jag kommer till det sedan.
            </seg>
            <seg n="e8753b8c">
              Den 1 juli kommer Sverige förmodligen att få en världsunik i
              alla fall unik för västvärlden lagstiftning. Då kommer nämligen
              människor som vistas i Sverige utan erfordrat tillstånd och som
              gömmer sig undan myndigheterna och inte respekterar avvisningsbeslut
              att belönas med subventionerad sjukvård, tandvård och medicin.
            </seg>
            <seg n="778afd0a">
              Att gå till tandläkaren i dag kan bli en ganska dyr historia
              för många av oss. Ibland rör det sig om många tusenlappar. För
              den som vistas olovligen i riket och därmed också begår ett brott
              stannar summan på 50 kronor per besök. Hur kommer det sig? Jo,
              de svenska skattebetalarna subventionerar resten av kostnaden.
              Samma sak gäller för sjukbesök och för medicin. Den som vistas
              olovligen i landet ska alltså belönas.
            </seg>
            <seg n="ba03b05d">
              Mina frågor till statsrådet Borg är således följande: Vad är
              ditt budskap till de pensionärer som i dag nätt och jämnt har
              råd med mediciner? Vad är ditt budskap till dem vars högkostnadsskydd
              du försämrat och vars mediciner du gjort dyrare samtidigt som
              du nu belönar dem som bryter mot rikets lag och som du ger nästintill
              gratis medicin?
            </seg>
            <seg n="ae5eedfc">
              Sedan vill jag också veta vilka kostnadsberäkningar du har gjort,
              för jag hittar inte det, men det kan också bero på att vi bara
              har haft några timmar på oss att läsa detta.
            </seg>
          </u>
          <note type="speaker" n="0479b346">
            Anf. 11 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-4" n="adfd58e6">
            <seg n="964eb940">
              Herr talman! Sven-Olof Sällström och jag har olika syn på invandring.
              Jag tror att invandring är bra för Sverige. Det är bra för Sverige
              att det kommer hit människor och arbetar. Ju fler av dem som kommer
              hit som försörjer sig själva och som bidrar med skattepengar till
              vår gemensamma välfärd desto bättre. Men vi har också en del av
              vår invandringspolitik som handlar om att vi ska ställa upp och
              hjälpa människor i nöd. Det handlar i grund och botten om att
              vi inte ska gå förbi människor som har hamnat i en besvärlig situation
              på grund av att det är ett krig eller en konflikt i deras hemland.
            </seg>
            <seg n="50a7cd36">
              Nu har vi en uppgörelse med Miljöpartiet som rör betydande delar
              av flyktingpolitiken. En del av det handlar om att ge bättre förutsättningar
              för dem som lever här och är så kallade gömda flyktingar. De ska
              få vård och omsorg. Det sker utifrån att det helt enkelt är rimligt
              att förbättra villkoren för människor som lever under besvärliga
              omständigheter. När man sedan fått sitt beslut prövat ska det
              så småningom verkställas, men vi ska naturligtvis försöka driva
              politiken med en grundläggande utgångspunkt i humanitet.
            </seg>
            <seg n="ac4defc7">
              Det är inte så att Sverige inte har möjligheter att göra sådant
              som förbättrar för pensionärerna. Vi kommer att göra breda satsningar
              på vård och omsorg i budgeten när vi kommer tillbaka i höst. Vi
              kommer med stor sannolikhet att kunna sänka skatten för pensionärer,
              detta samtidigt som andra länder får skära ned på pensionerna,
              höja pensionsåldern och försämra villkoren i vård och omsorg.
            </seg>
            <seg n="3155d4e5">
              Vi ska ha en invandringspolitik som vilar på två ben. Det ena
              är att det är bra att människor jobbar i Sverige. Det andra är
              att vi ska ställa upp och hjälpa människor i nöd.
            </seg>
          </u>
          <note type="speaker" n="e57714ba">
            Anf. 12 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-1" n="7e92001d">
            <seg n="eb72affb">
              Herr talman! Anders Borg berättar hur bra och berikande det är
              för Sverige att vi har folk som kommer hit och jobbar. Det kan
              jag hålla med om ifall de kommer enligt den reglerade invandring
              vi har och jobbar för avtalsenliga löner.
            </seg>
            <seg n="95c3d136">
              Vi har dock ett problem. I Sverige får man nämligen inte tala
              om allt. Vi sverigedemokrater har av både finansministern och
              statsministern beskyllts för att ha orealistiska beräkningar på
              vad invandringen kostar. De har dömt ut beräkningarna utan att
              på något sätt förklara vad som är fel, varför man inte kan räkna
              på det sättet och vad den egentliga siffran är. Alla undrar vad
              den egentliga siffran är. Vi väntar på den.
            </seg>
            <seg n="3f3d323e">
              I helgen fick vi lite kött på benen när det uppmärksammades att
              Norges statistiska centralbyrå har räknat på det. Där får man
              hör och häpna räkna på det och dessutom publicera resultatet.
              Det visar sig att icke-västliga invandrare kostar det norska samhället
              i genomsnitt 4,1 miljoner under deras livstid netto, det vill
              säga efter det att eventuella skatteinbetalningar gjorts.
            </seg>
            <seg n="73dff9a6">
              När kommer en sådan beräkning från regeringens sida?
            </seg>
          </u>
          <note type="speaker" n="61f082d6">
            Anf. 13 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-5" n="adfd58e6">
            <seg n="17d26f73">
              Herr talman! Det är bra att det kommer människor till Sverige.
              Vi är långt ifrån ett tätbefolkat land. Vi kan naturligtvis bli
              bättre på att se till att de människor som kommer hit snabbt kommer
              in på arbetsmarknaden. Vi måste förbättra sfi så att de får bättre
              stöd för att lära sig svenska. Vi måste förbättra utbildningssystemet
              så att de som kommer hit och inte har möjlighet att fullt ut gå
              i svensk skola får mer undervisningstid. Vi måste förbättra förutsättningarna
              för att de kommer i arbete. Vi måste göra både kraven och stöden
              tydligare när de är på väg in i det svenska samhället. Det är
              en del av invandringspolitiken.
            </seg>
            <seg n="e46f9d04">
              Den andra delen handlar om att vi ska ställa upp och hjälpa människor
              i nöd. Det är givetvis förknippat med en del kostnader på kort
              sikt, men det är väl självklart att ett av världens rikaste länder,
              med en av de bästa arbetsmarknadsutvecklingarna och bästa offentliga
              finanserna, ska ställa upp och hjälpa människor i nöd. Det skjuts
              på människor med luftvärnskanoner och stridsflygplan i Syrien
              och andra länder, och då ska Sverige ställa upp. Då kan vi inte
              säga att det handlar om vad det kostar.
            </seg>
          </u>
          <note type="speaker" n="4d5e82da">
            Anf. 14 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-0" n="4e66cb79">
            <seg n="ccc66d52">
              Herr talman! Anders Borg ägnar en tredjedel av sin talartid åt
              att recensera Europa, en tredjedel av tiden ägnar han åt sin egen
              politik och en tredjedel åt oppositionens politik. Jag kan konstatera
              att det nästan verkar som om Anders Borg önskar att han var i
              opposition, för han beter sig så i den här debatten.
            </seg>
            <seg n="9429cf02">
              Jag kan också konstatera att Anders Borg är erkänt dålig på ekonomiska
              prognoser och ännu sämre på att hantera arbetslösheten. Vi kan
              nu se att regeringen sedan i höstas fått göra om alla sina prognoser
              och får räkna med 130 000 fler arbetslösa de kommande åren. Det
              ska läggas till de 80 000 fler arbetslösa som tillkommit sedan
              2006. För att lösa problemet med 130 000 fler arbetslösa lägger
              Anders Borg en liten skärva med utbildningsplatser, 12 000 fler
              platser. Det är dessutom utbildningsplatser som han tidigare dragit
              in.
            </seg>
            <seg n="2d5383af">
              Vi är nu ett långtidsarbetslöshetens land. En kvarts miljon människor
              räknar Arbetsförmedlingen med som utsatta på arbetsmarknaden,
              det vill säga de har mycket svårt att få jobb eller riskerar att
              slås ut permanent. Långtidsarbetslösheten i Sverige har ökat med
              80 procent sedan Anders Borg tillträdde. Andelen som varit arbetslösa
              två år eller längre har ökat med hela 180 procent. Nästan en femtedel
              av de arbetslösa har varit arbetslösa över två år. Då ska vi komma
              ihåg att det är mycket svårt att försörja sig som arbetslös eftersom
              regeringen sänkt ersättningarna och försvårat för människor att
              vara med i den gemensamma arbetslöshetsförsäkringen.
            </seg>
            <seg n="6efaa79d">
              Varför har det blivit så här? Jag skulle vilja påstå att en av
              de stora anledningarna är att regeringen inte ser arbetslösheten
              som ett samhällsekonomiskt problem utan som en fråga om individens
              attityder samt anspråk på löner och arbetsvillkor. Regeringen
              har lagt ungefär 1 procent av bnp på arbetsmarknadspolitiska insatser.
              Under 90-talskrisen lade vi 3 procent. Det är en medveten strategi
              från regeringens sida för att se till att människor står till
              arbetsmarknadens förfogande och för att hålla lönerna nere.
            </seg>
          </u>
          <note type="speaker" n="16474591">
            Anf. 15 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-6" n="adfd58e6">
            <seg n="7d12d67c">
              Herr talman! När jag förberedde replikskiftet med Ulla Andersson
              kunde jag inte låta bli att ta med Social Progress Index. Det
              är ett antal amerikanska forskare som utvärderat samhällen, inte
              bara utifrån bnp utan också utifrån hur de fungerar. De har tittat
              på grundläggande mänskliga behov av hälsovård och personlig säkerhet.
              De har tittat på grunderna för att uppleva välbefinnande. De har
              tittat på vilka möjligheter det finns för människor att utvecklas.
            </seg>
            <seg n="aa7737e2">
              Det visar sig att det svartmålade Sverige, som tillhör bottenlaget
              om man får tro Socialdemokraterna, Vänsterpartiet och Miljöpartiet,
              har den högsta rankningen. Hur kan vi, om allting går åt pipan
              i Sverige med arbetslöshet och vad det nu är, fortfarande anses
              ha det bästa, mest inkluderande och socialt mest inriktade samhällssystemet
              av alla? Vad är det som är så fel med att Sverige kan ta ansvar
              för offentliga finanser, jobb och tillväxt?
            </seg>
            <seg n="4275ce98">
              Ulla Andersson tar upp långtidsarbetslösheten. Det väcker de
              grundläggande frågorna. Om man är bekymrad över långtidsarbetslösheten,
              varför ska man då bygga ut vartenda bidragssystem så att fler
              människor fastnar i utanförskap? Om man är bekymrad över långtidsarbetslösheten,
              varför ska man då göra det svårare för människor att komma tillbaka
              genom att höja skatterna? Om man är bekymrad över långtidsarbetslösheten
              bland unga, varför ska man då höja arbetsgivaravgiften för unga?
            </seg>
            <seg n="52f642cc">
              Det finns ingenting i de rödgrönas politik med höjda bidrag och
              höjda skatter som leder till att vi kommer ned i arbetslöshet.
              Det är alldeles uppenbart att blandningen av stora skattehöjningar
              och stora bidragshöjningar i det nuvarande konjunkturklimatet
              vore fullständigt förödande.
            </seg>
            <seg n="4ad2ae6f">
              Sverige behöver inte höjda skatter, för vi har en kris i världsekonomin.
              Sverige behöver inte höjda bidrag, för vi behöver ha fler människor
              på arbetsmarknaden, inte driva in människor i utanförskap.
            </seg>
          </u>
          <note type="speaker" n="f1684f4c">
            Anf. 16 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-1" n="4e66cb79">
            <seg n="71c3b362">
              Herr talman! Om Anders Borg lade ned lika mycket tid på att hantera
              problemen med arbetslösheten som han lägger ned på att recensera
              oppositionens politik skulle det här landet se bra mycket bättre
              ut.
            </seg>
            <seg n="ff59b3e3">
              Vi har en kvarts miljon långtidsarbetslösa, Anders Borg. Jag
              tycker att de är värda din uppmärksamhet. Jag tycker att du borde
              ha ett ansvar när du har ändrat alla prognoser och räknar med
              130 000 fler arbetslösa. Men du gör ingenting i den budget vi
              nu diskuterar. Sedan har du mage att stå och recensera oppositionens
              politik.
            </seg>
            <seg n="32d040a3">
              Det är du som är finansminister, Anders Borg. Det är du som är
              orsaken till att vi i dag har 80 000 fler arbetslösa och troligtvis
              kommer att ha nästan en kvarts miljon fler inom något år. Det
              är ett grundläggande problem. Du har halverat arbetsmarknadsutbildningarna.
              732 av 100 000 unga får en arbetsmarknadsutbildning. Hur ska människor
              kunna skola om sig och utbilda sig när ni drar ned på deras möjligheter?
            </seg>
            <seg n="6d93cc06">
              Sverige lägger en liten, liten andel på arbetsmarknadspolitiska
              insatser, och det har lett till att långtidsarbetslösheten ökat
              så oerhört kraftigt. Vi är numera ett långtidsarbetslöshetens
              land.
            </seg>
          </u>
          <note type="speaker" n="eac42193">
            Anf. 17 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-7" n="adfd58e6">
            <seg n="27912abc">
              Herr talman! Ulla Andersson och de rödgröna vill inte bli recenserade.
              De vill gå till val utan att berätta hur de ska regera Sverige.
              De vill gå till val utan att människor ska veta om det blir höjd
              bensinskatt, höjda jobbskatter och höjda bidrag. De vill gå till
              val utan att berätta hur någon av de utmaningar Sverige står inför
              ska hanteras.
            </seg>
            <seg n="0ce654ee">
              Det förstår jag, för det är helt obegripligt hur den politiken
              ska hänga ihop. Man får 15 miljarder i bensinskattehöjningar med
              Miljöpartiet. Man får Socialdemokraternas företagsskattehöjningar
              på jobben. Man får Vänsterpartiets förmögenhets- och fastighetsskatt.
              Och man får den eniga politiken, att bygga ut vartenda bidragssystem
              som finns.
            </seg>
            <seg n="fd92677b">
              Hur ska det kunna pressa tillbaka långtidsarbetslösheten? Om
              färre arbetsgivare vill anställa, om vi bygger ut vartenda transfereringssystem
              så att det lönar sig mindre att jobba, hur ska det leda till lägre
              långtidsarbetslöshet? Det är en obegriplig politik den rödgröna
              oppositionen står för. Det är ett demokratiskt krav att man gemensamt
              redovisar hur man vill regera Sverige och vilken politik man tänker
              genomföra.
            </seg>
          </u>
          <note type="speaker" n="a2aa0c34">
            Anf. 18 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-7f03cc18dfce6348-2" n="4a7cfad8">
            <seg n="06dc2927">
              Herr talman! Det är förstås jobben som är nyckeln till frihet,
              välstånd och framtidstro. Ingenting är så kostsamt för samhället
              som att ställa tusentals och åter tusentals människor vid sidan
              av. Ingenting är så nedbrytande för den enskilde som att inte
              bli tagen i anspråk, att inte känna att man behövs, att förlora
              sin inkomst och att förlora sin framtidstro. Värst av allt är
              det förstås när det drabbar unga människor.
            </seg>
            <seg n="d8c93d3c">
              Därför är det obegripligt att regeringen fortsätter att låta
              unga arbetslösa vänta på åtgärder för jobb. Inte heller nu i vårbudgeten
              klarar regeringen att lägga fram förslag som vi socialdemokrater
              hade redan i höstas, om yrkesintroduktion enligt Löfvenmodellen
              med utbildning och handledarstöd. Det är förslag som vi presenterade
              redan i höstas. Den modellen liknar mycket de framgångsrika modeller
              som finns i andra länder. Men regeringen lägger inte fram något
              förslag, utan fortsätter att vänta.
            </seg>
            <seg n="ed8be6a9">
              Arbetslösheten bidrar nu också till att regeringen inte längre
              klarar överskottsmålet i de offentliga finanserna. Vi hade en
              diskussion redan i höstas om att det såg ut som att regeringen
              inte skulle klara överskottsmålet. Nu hamnar man ännu längre ifrån.
              Det konjunkturjusterade sparandet, det bakåtblickande tioårsgenomsnittet
              och sjuårsindikatorn ger alla samma besked, nämligen att regeringen
              inte når överskottsmålet över tid. Det handlar inte om att det
              skulle vara fel att ha underskott ett särskilt år, vilket finansministern
              försöker låtsas ibland så är det inte utan det är den sammantagna
              bedömningen över en längre tidsperiod som visar att man inte klarar
              målet.
            </seg>
            <seg n="3eb78149">
              Det stora problemet för regeringen och därför också för Sverige
              är att den grundläggande idé som politiken vilar på inte levererar.
              Moderaternas idé, att arbetslösheten i vårt land bäst bekämpas
              genom att klyftorna ökar och otryggheten blir större, levererar
              inte. Nu ser vi i verkligheten och i regeringens egna prognoser
              att den inte skapar jobb. Men vi vet också att den inte skapar
              framtidstro. Den bygger inte Sverige starkare.
            </seg>
            <seg n="adf3a107">
              Därför vill vi socialdemokrater se en annan inriktning på politiken.
              När vi presenterar vårt alternativ om ett par veckor och förstås
              också i höst kommer vi att fokusera på jobb och utbildning inom
              ramen för en ansvarsfull ekonomisk politik. Men vi står inte bara
              fast vid det finanspolitiska ramverket. Vi vill också gärna komplettera
              det med ett sysselsättningspolitiskt ramverk med mål för arbetslösheten.
              Vi har uttryckt det som att Sverige ska ha lägst arbetslöshet
              i EU 2020. Vi ska uppnå det genom fler arbetade timmar och högre
              sysselsättningsgrad.
            </seg>
            <seg n="ee2fdb86">
              Men det står redan klart att den budgetmotion som vi lade fram
              i höstas och som riksdagen röstade ned före jul var en bättre
              avvägd politik än den som de borgerliga ledamöterna röstade igenom.
              Regeringens vårbudget ger oss dessutom i mångt och mycket rätt
              i vår kritik. Anders Borgs monumentala prognosmiss gav en felaktig
              ekonomisk politik. När han nu tvingas att revidera sina prognoser
              kraftigt och dessutom känner sig tvingad att utöka antalet platser
              för att arbetslösheten växer, då är det naturligtvis ett kvitto
              på att de hamnade fel. Men Sverige hade också behövt vår stimulans
              för den privata efterfrågan, med förstärkningar för barnfamiljer
              och pensionärer, våra investeringar i mindre klasser i skolan
              och i fler platser i högskolan, våra förslag om en slopad andra
              sjuklönevecka, exportstöd och nyföretagargaranti samt våra investeringar
              i infrastruktur, i en bättre miljöpolitik och i ökat bostadsbyggande.
              Nu betalar vi i stället för regeringens misstag genom högre arbetslöshet.
            </seg>
            <seg n="4375ee0b">
              Herr talman! Regeringen klarar inte sina två viktigaste arbetsuppgifter:
              att bekämpa arbetslösheten och att förbättra kunskapsutvecklingen
              i skolan. På båda dessa centrala områden går utvecklingen åt fel
              håll. Jag ska återupprepa lite fakta. Över 400 000 är arbetslösa.
              Långtidsarbetslösheten har nära nog tredubblats. Ungefär 70 000
              människor har varit utan jobb i mer än två år. Mer än 30 000 har
              den borgerliga regeringen låst in och låst fast i fas 3, som alltmer
              får karaktären av en ändstation på arbetsmarknaden. Till den stationen
              anländer i allt större utsträckning också unga människor. Det
              senaste året har ökningen av antalet unga i fas 3 varit över 30
              procent.
            </seg>
            <seg n="7c4dbbd6">
              Men även jämfört med andra länder klarar sig den svenska jobbpolitiken
              ganska dåligt. När arbetslösheten stigit här har den tvärtom sjunkit
              i många andra länder, och när den stigit i andra länder har den
              stigit ännu mer i Sverige. Den svenska arbetslösheten är högst
              i Norden och alltså högre än i Finland, Norge och Danmark, men
              den är också högre än i nästan alla andra jämförbara länder inte
              dem som vi normalt sett aldrig jämför oss med, utan till exempel
              Holland, Tyskland, Luxemburg, Österrike och Belgien. Arbetslösheten
              i Sverige är till och med högre än i krisens Storbritannien.
            </seg>
            <seg n="e1452137">
              Det finns förstås orsaker till regeringens misslyckande. Politiken
              har fokuserat på att öka klyftorna mellan dem som har arbete och
              dem som inte har det. Det har regeringen gjort därför att Anders
              Borg tror att det största problemet på arbetsmarknaden är att
              människor inte söker arbete tillräckligt intensivt. Man har inte
              fokuserat på att stödja tillväxten med fler och nya arbetstillfällen
              eller på att se till att de arbetslösa har rätt kompetens för
              att kunna få de jobben. I stället har det handlat om coacher och
              coachning för att få arbetslösa att söka jobb som inte finns eller
              som de inte är behöriga för. Då kommer man naturligtvis inte att
              lyckas.
            </seg>
            <seg n="9f2ac28e">
              Misslyckas med jobben kommer man dessutom att fortsätta att göra
              om man inte klarar av att vända utvecklingen i skolan. Kunskapsresultaten
              i skolan har försämrats sex år i rad. Andelen elever som klarar
              grundskolan är lägre än när regeringen tillträdde. Barns och ungdomars
              resultat i grundskolan beror dessutom i allt högre grad på vilka
              föräldrar de har. På det sättet befäster man effektivt klassklyftor.
              Detta kryddar regeringen med lite extra skatteavdrag för den som
              har råd med privatutbildning.
            </seg>
            <seg n="1d9b0e5e">
              Regeringens förändringar av gymnasieskolan har gjort att utbildningar
              som förbereder för branscher där det finns en tydlig arbetskraftsbrist
              ändå tappar i attraktionskraft bland eleverna. Färre får dessutom
              plats på högskolorna, och Högskoleverket räknar med att andelen
              unga med högskoleexamen kommer att minska i Sverige när den ökar
              i väldigt många andra länder.
            </seg>
            <seg n="139b6ca9">
              Men även om regeringens politik inte lyckas uppnå vad den syftade
              till har den fått tydliga återverkningar. Inkomstskillnaderna
              ökar mellan friska och sjuka, och när reformutrymmet läggs på
              skattesänkningar i stället för på investeringar i utbildning och
              stöd till unga arbetslösa växer klyftan mellan generationerna,
              så att föräldrar får försörja sina barn allt längre upp i åldrarna.
              Klyftan har ökat mellan yrkesverksamma och pensionärer, som både
              betalar mer i skatt och är mer beroende av en väl fungerande vård
              och omsorg, och klyftorna ökar mellan män och kvinnor.
            </seg>
            <seg n="a3c902fa">
              Vi menar att utvecklingen har goda möjligheter att gå åt ett
              annat håll. Sverige kan bättre än så här. Vi behöver en politik
              för fler jobb med investeringar i forskning och innovation, i
              bostadsbyggande och infrastruktur. Det är oerhört viktigt att
              så snabbt som möjligt sluta rekryteringsgapet på svensk arbetsmarknad.
              Vi kan inte fortsätta att ha en situation där tiotusentals rekryteringar
              i näringslivet misslyckas för att man inte hittar rätt kompetens
              när vi samtidigt har över 400 000 arbetslösa. Det är därför insatser
              i utbildning är så viktiga. Även om det är ett steg åt rätt håll
              när regeringen går från en politik som skär ned med 20 000 högskoleplatser
              till en politik som bara skär ned med 18 600 är det förstås inte
              tillräckligt.
            </seg>
            <seg n="8db47812">
              Herr talman! Vi socialdemokrater vill att Sverige ska ha lägst
              arbetslöshet i EU. Dit är det längre i dag än när den borgerliga
              regeringen tillträdde. Vi har halkat efter när det gäller jobben
              och arbetslösheten, och det är längre fram till täten nu än när
              Anders Borg och Fredrik Reinfeldt började. Det är förstås någonting
              som gör att arbetet bara blir så mycket viktigare. När vi socialdemokrater
              presenterar vårt förslag till alternativ budget om ett par veckor
              kommer vi att berätta mer om hur vi ser på vad som borde göras
              nu, och precis som finansministern återkommer vi i höst med ett
              alternativt budgetförslag.
            </seg>
          </u>
          <note type="speaker" n="5ce81c6e">
            Anf. 19 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-8" n="adfd58e6">
            <seg n="15af4f25">
              Herr talman! Fredrik Olovsson fortsätter i svartmålarbranschen
              och tror på fullt allvar på vad han säger. Men sysselsättningen
              i Sverige har ökat jämfört med övriga Europa. Arbetslösheten har
              ökat mer i 18 länder. När det gäller tillväxten är det få länder
              som inte tillhör forna Öst- och Centraleuropa som är i närheten
              av våra siffror. Reallönerna har stigit i Sverige när de har fallit
              i till exempel Tyskland. Vad gäller de offentliga finanserna ligger
              vi på 40 procent i skuld, de andra på 95 procent. I fråga om sammanhållningen
              har vi klarat oss bättre än praktiskt taget alla.
            </seg>
            <seg n="30eae732">
              Titta på långtidsarbetslösheten. Låt mig ta de av de gamla EU-länderna
              som har högre långtidsarbetslöshet än Sverige. Det är Finland,
              Holland, Danmark, Tyskland, Storbritannien, Belgien, Frankrike,
              Italien, Irland, Portugal, Spanien och Grekland. Praktiskt taget
              alla av de länderna har högre långtidsarbetslöshet än Sverige.
            </seg>
            <seg n="b9c0fd2f">
              Det är inte så att svensk ekonomi är dålig och att den svenska
              modellen är en förkastad samhällsmodell. Våra nordeuropeiska välfärdsmodeller
              står sig väl i krisen. Det vore bra om Fredrik Olovsson kunde
              ge väljarna en korrekt information.
            </seg>
            <seg n="135fb8bd">
              Herr talman! Vi kommer inte undan frågorna. Hur ska ni regera
              Sverige? Hur många partier ska ingå i regeringen, och hur ska
              politiken utformas? Om man nu talar om ungdomsarbetslöshet, hur
              kan då 15 miljarder i höjda arbetsgivaravgifter underlätta för
              unga människor? Om man nu talar om ungdomsarbetslöshet, hur kan
              då barraget av bidragshöjningar leda till någonting annat än att
              vi får ut fler människor i utanförskap?
            </seg>
            <seg n="d277409e">
              Vi talar om överskottsmål. Här står socialdemokraterna i det
              land som har bland den lägsta skuldsättningen, de starkaste offentliga
              finanserna och de minsta underskotten och hävdar att vi ska strama
              åt. Hur ska det leda till fler människor i arbete, Fredrik Olovsson,
              att strama åt så att fler människor får sparken?
            </seg>
            <seg n="84a4442a">
              Hur blir det med bensinskatten? Kan vi inte få veta det? Det
              är många väljare som vill höra hur avvägningen ska se ut. Miljöpartiets
              krav för att medverka i er regering är uppenbart att bensinskatterna
              ska höjas kraftigt. Kommer ni att gå med på det?
            </seg>
          </u>
          <note type="speaker" n="bb064f13">
            Anf. 20 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-3" n="4a7cfad8">
            <seg n="d03baca9">
              Herr talman! Anders Borg fortsätter att tala om de 18 länder
              som det går dåligt för. Vi känner väl till Grekland, Spanien,
              Portugal, Irland och några till på den listan. Men han talar inte
              så gärna om och jämför sig med dem som det går bättre för.
            </seg>
            <seg n="ee553f26">
              Så kan man göra. Jag tror inte att det är bra för utvecklingen
              i ett land. Man ska sikta på att vara bland de absolut allra bästa.
              Det ger bättre förutsättningar att komma dit bland de allra bästa.
              Dit har vi en bit kvar.
            </seg>
            <seg n="1bba2e22">
              Sverige är ett fantastiskt bra land på väldigt många sätt. Jag
              är nöjd och glad att jag är född i detta land och inte i något
              av väldigt många andra. Men det innebär också att Anders Borg
              fick ärva många goda förutsättningar.
            </seg>
            <seg n="02bdf072">
              Han fick ärva goda statsfinanser i en tid när det visade sig
              vara extremt viktigt. Han fick ärva en situation med väldigt liten
              långtidsarbetslöshet relativt sett andra. Det var väldigt bra.
              Det har vi fortfarande nytta av.
            </seg>
            <seg n="431d6c5c">
              Han fick ärva en situation med hög sysselsättning jämfört med
              andra. Det är ingenting som han kan stå här och ta åt sig äran
              för som har uppstått under de senaste sju åren.
            </seg>
            <seg n="f6b83fe1">
              Däremot bör han mätas med hur det har gått under de sju åren.
              Har klyftan ökat? Har vi sprungit ifrån de andra? Nej, det har
              vi inte. Vi har tvärtom tappat.
            </seg>
            <seg n="7d54ddd5">
              Sedan kommer Anders Borg återigen in på frågan om valrörelsen.
              Det kommer vi naturligtvis till. Men nu återstår en tredjedel
              av mandatperioden. Anders Borg är finansminister med 400 000 arbetslösa,
              70 000 som varit arbetslösa i mer än två år och 30 000 som han
              placerat i fas 3.
            </seg>
            <seg n="3e76e018">
              Ta lite ansvar för det. Vi kommer naturligtvis att återkomma
              till det i en valrörelse. Det kommer när vi närmar oss valet.
              Men ta nu ansvar för det som du har fått ansvar för.
            </seg>
          </u>
          <note type="speaker" n="01695b9b">
            Anf. 21 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-9" n="adfd58e6">
            <seg n="9e5dfb10">
              Herr talman! Låt oss jämföra oss med Tyskland. Sverige har 40
              procent i skuld och Tyskland 80 procent i skuld. Vilket av dessa
              länder är det som får höja skatter och skära ned, och vilket land
              är det som kan satsa för framtiden? Ja, inte med Socialdemokraternas
              nedskärningspolitik, förstås. Men med en ansvarsfull ekonomisk
              politik kan vi satsa för att bygga förutsättningar framåt.
            </seg>
            <seg n="76e16141">
              Titta på reallönerna. I Tyskland har reallönerna fallit med 1
              procent de senaste tio åren, i Sverige har de ökat med över 10
              procent. Vi har haft dubbelt så bra reallönetillväxt under krisen
              som tyskarna har haft.
            </seg>
            <seg n="c21c2651">
              Titta på arbetslösheten. Jämför vi vuxna över 25 år ser det ungefär
              lika ut. Det är här vi kommer till det intressanta. Tyskland har
              lägre ungdomsarbetslöshet eftersom de har ett väl fungerande lärlingssystem.
            </seg>
            <seg n="1e59fd8d">
              På vilket sätt blir 15 miljarder i höjda ungdomsarbetsgivaravgifter
              en lösning på att Sverige har hög ungdomsarbetslöshet? Det är
              ett obegripligt politiskt svar från Socialdemokraternas sida.
            </seg>
            <seg n="faefedb8">
              Vi har bekymmer med ungdomar, och så smackar vi på dem så att
              de får ännu högre skatter och följaktligen ännu svårare att få
              jobb.
            </seg>
          </u>
          <note type="speaker" n="a63c51e2">
            Anf. 22 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-4" n="4a7cfad8">
            <seg n="e1d6516d">
              Herr talman! Finansministern har varit duktig på att sänka skatter.
              Dess värre har de inte fått de effekter som han hoppats på jobben.
              Han har valt de mest ineffektiva sätten man kan tänka sig, krogmomssänkning
              och arbetsgivaravgiftssänkning.
            </seg>
            <seg n="0b2f1cfb">
              Det fungerar inte särskilt bra. Det ser vi också i verkligheten.
              Det biter inte för finansministern. Arbetslösheten viker inte
              ned utan den beräknas tvärtom bli högre.
            </seg>
            <seg n="bcfa3e24">
              Jämfört med andra är utvecklingen inte heller positiv om vi väljer
              att titta på de tio som det går lite bättre för. Vi kan jämföra
              oss med de 18 sämsta. Det är fullt möjligt att göra det. Finansministern
              har visat på det.
            </seg>
            <seg n="9ec6c742">
              Jag ska ge ett råd, han har ju gett så många till mig. Jag tror
              att Anders Borg ska vända retoriken. Titta på dem som det går
              bäst för och försök att nå toppen. Bortse inte från den del av
              politiken som inte fungerar för dig.
            </seg>
            <seg n="d9d65e50">
              Det måste vara mycket bättre att se verkligheten och försöka
              att göra någonting åt den än att ägna sig åt den här typen av
              demagogi.
            </seg>
          </u>
          <note type="speaker" n="ccd3c7ee">
            Anf. 23 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-2" n="9e8ae69e">
            <seg n="ca64b249">
              Herr talman! Det är inte så ofta jag brukar ställa frågor till
              Socialdemokraterna i den här debatten. Det är framför allt regeringen
              som vi brukar granska när den lägger fram sin vårbudget.
            </seg>
            <seg n="63291e83">
              Jag lyssnade med intresse till Fredrik Olovssons anförande och
              kände igen mig i ganska mycket av det som togs upp och problembeskrivningarna.
              Det jag inte hörde där var synen på Arbetsförmedlingen och Arbetsförmedlingens
              roll när det gäller att skapa jobb och då särskilt för unga.
            </seg>
            <seg n="41ab49ce">
              Vi enas om att regeringen har misslyckats med att lösa ungdomsarbetslösheten.
              Det känner väl alla till vid det här laget. En av orsakerna som
              jag ser det är att man inte har lyckats styra Arbetsförmedlingen
              så att den lyckas med att förmedla jobb åt Sveriges unga. Det
              är en stor del i misslyckandet, som jag ser det.
            </seg>
            <seg n="888a7c90">
              Det finns väldigt många unga som vittnar om att när de går till
              Arbetsförmedlingen får de inte den hjälp som de behöver. De tycker
              inte att det är meningsfullt att komma dit, och därför väljer
              de att inte ens skriva in sig som arbetslösa. Därmed finns det
              också en stor dold arbetslöshet i Sverige.
            </seg>
            <seg n="f97d444e">
              Nu ser vi en tendens att kommuner börjar ta saker i egna händer
              och komma med egna initiativ trots att kommunerna varken har resurserna
              eller ansvaret för att förmedla jobb till unga arbetslösa. Vi
              ser att de ofta är framgångsrika när de gör det. Östersund, Trelleborg
              och Södertälje är exempel på kommuner där man har lyckats ganska
              väl med att förmedla jobb för unga. Problemet är att de exemplen
              bygger på kommunala initiativ och att de inte har en långsiktig
              finansiering.
            </seg>
            <seg n="2b0bd92c">
              För Miljöpartiet är detta tecken på att det behövs nytänkande
              när det gäller att förmedla arbete till unga. Vi kommer i vårt
              budgetförslag om några veckor att komma med ett förslag om att
              ge ökade resurser till kommunerna för att ge dem större möjligheter
              att ha den här typen av verksamheter och ge Arbetsförmedlingen
              ett tydligt uppdrag att den ska samverka med kommunerna och regionerna
              för att tillsammans bli bättre på att förmedla arbete.
            </seg>
            <seg n="763f9899">
              Det vore intressant att höra hur Socialdemokraterna ser på det
              och på regeringens styrning av Arbetsförmedlingen, som inte fungerar
              i dag.
            </seg>
          </u>
          <note type="speaker" n="526bbc3a">
            Anf. 24 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-5" n="4a7cfad8">
            <seg n="409b4001">
              Herr talman! Jag är ganska säker på att styrningen av Arbetsförmedlingen
              fungerar precis som regeringen vill att den ska fungera. Man har
              velat göra om Arbetsförmedlingen på det sätt som den nu fungerar,
              eller man får väl säga inte fungerar.
            </seg>
            <seg n="33b83cb2">
              Vi delar mycket av den kritik som inte bara Per Bolund tar upp.
              Den är allt bredare i det svenska samhället och inte minst bland
              företagare och dem som är arbetssökande.
            </seg>
            <seg n="a267c9f7">
              Vi har ett fokus på coachning med dessutom väldigt låg kvalitet
              och väldigt ofta av företag som varit allt annat än duktiga på
              sitt jobb. Det finns naturligtvis också exempel på motsatsen.
              Det ska sägas i det här sammanhanget.
            </seg>
            <seg n="e60680ab">
              Det gör att väldigt många kommuner men också fackförbund och
              företagarorganisationer börjar fundera på om det finns ett annat
              sätt att lösa problemet på när staten sviker.
            </seg>
            <seg n="42b7b163">
              Det bästa skulle vara att få ordning och reda på Arbetsförmedlingen
              och att styra myndigheten på ett sätt som gör att den klarar uppdraget
              med de krav som samhället borde ställa på den.
            </seg>
            <seg n="f0afb9c6">
              Samtidigt finns en koppling. Kommunerna har under lång tid jobbat
              med den här typen av frågor och har erfarenheter och en koppling
              lokalt som gör att de många gånger kan nå längre än vad en statlig
              myndighet kan med sina tentakler ut från Helsingfors.
            </seg>
            <seg n="d672bb27">
              Det är ett intressant förslag från Per Bolund. Vi har inte skrivit
              fram något liknande själva. Men det är definitivt någonting att
              fundera på att också ge kommunerna en möjlighet, åtminstone till
              dess att vi kan styra upp Arbetsförmedlingen och få den att fungera
              som den ska.
            </seg>
          </u>
          <note type="speaker" n="8f798b5a">
            Anf. 25 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-3" n="9e8ae69e">
            <seg n="909b13d0">
              Herr talman! Det var ett välkommet besked från Socialdemokraterna
              att man är beredd att titta på Arbetsförmedlingens uppdrag och
              analysera varför den inte fungerar det gör den inte i dag. En
              bild som vi får från många olika håll är att med de direktiv,
              den styrning, som i dag ges till Arbetsförmedlingen av regeringen
              är den inte en särskilt effektiv myndighet, speciellt när det
              gäller arbetsförmedling till unga.
            </seg>
            <seg n="f4e3ba21">
              Jag och Miljöpartiet tycker att det finns en logik här. När kommunen
              redan har ansvaret för utbildningsväsendet och skolan, som såklart
              är tätt kopplat till att unga sedan ska kunna komma ut och få
              ett arbete, och när kommunen dessutom har ansvar för försörjningsstödet,
              som många unga hamnar i om de inte får ett arbete, är det rimligt
              att man får en del av statens hela kaka och kan bidra till att
              lösa upp även när det gäller Arbetsförmedlingen och att få unga
              i arbete. Men då krävs det att man får tillgång till de resurser
              som Arbetsförmedlingen i dag har men som man med regeringens styrning
              tvingas lämna tillbaka. Man har ju lämnat tillbaka 18 miljarder
              kronor till regeringen från Arbetsförmedlingen därför att man
              inte kan använda de pengarna på grund av att styrningen är så
              pass hård från regeringen.
            </seg>
            <seg n="1a4e13d8">
              Det vore intressant att höra hur Socialdemokraterna ser på kommunernas
              roll när det gäller Arbetsförmedlingen framöver.
            </seg>
          </u>
          <note type="speaker" n="79f0f3b8">
            Anf. 26 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-6" n="4a7cfad8">
            <seg n="63a22eb8">
              Herr talman! Det råder ingen tvekan om att det finns ett utvecklingsarbete
              när det handlar om arbetsförmedlingsverksamhet i Sverige. Men
              det finns också ett grundläggande problem, och det är att det
              inte finns tillräckligt många arbeten att söka och att många av
              dem som söker jobb inte har den kompetens och kunskap som man
              behöver för att få de jobben. Allt det där måste giftas ihop i
              en helhet som gör både att arbetskraften får den utbildning den
              behöver och att vi har en bra matchningsprocess där många aktörer
              kan få vara delaktiga, och behöver vara delaktiga. Allt det där
              måste ihop i en helhet. Dit är det en bit kvar, i alla fall om
              man får tro vad som händer i Arbetsförmedlingen i dag.
            </seg>
          </u>
          <note type="speaker" n="7427264e">
            Anf. 27 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-0" n="85e19b45">
            <seg n="cd679e95">
              Herr talman! Jag tror att det mest uppseendeväckande i Fredrik
              Olovssons anförande var detta att överskottsmålet inte skulle
              uppnås, vilket indikerar att han och hans parti är inställda på
              att driva en mer restriktiv finanspolitik än den som regeringen
              driver. Regeringen driver inte en restriktiv utan en expansiv
              finanspolitik. Det är verkligen en judaskyss på alla tidigare
              socialdemokratiska finansministrar sedan 30-talet att driva en
              restriktiv politik i en lågkonjunktur.
            </seg>
            <seg n="00603795">
              Jag ska återkomma till detta i mitt huvudanförande och nu ställa
              en mer precis fråga om bolagsskatten.
            </seg>
            <seg n="2070aa5d">
              Hösten 2012 beslutade riksdagen att bolagsskatten skulle sänkas
              med 4 procentenheter till 22 procent, och därmed är den skattesats
              som gäller i dag 22 procent. Det finns nu ett liggande motförslag
              från Socialdemokraterna att den ska vara 24 procent. Därmed har
              vi en situation att om ingenting görs kommer Socialdemokraterna
              att gå fram med krav på en höjning av bolagsskatten från 22 till
              24 procent.
            </seg>
            <seg n="d5d1e97e">
              Det här är en väldigt egendomlig situation. Det är egendomligt,
              om man tror på och tar Stefan Löfvens näringslivspositiva profil
              på allvar, att partiet då ska gå fram med en höjning av bolagsskatten.
              Att en höjning är svårsmält beror också på att omvärlden ändras.
              Storbritannien, Danmark och Finland har sänkt bolagsskatten.
            </seg>
            <seg n="992674ad">
              Min fråga till Fredrik Olovsson är ganska självklar: Vad är det
              som gäller? Är det Stefan Löfvens näringslivspositiva retorik,
              eller är det den faktiskt förda politiken med högre bolagsskatt,
              med en höjning av bolagsskatten i Sverige?
            </seg>
          </u>
          <note type="speaker" n="2766a304">
            Anf. 28 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-7" n="4a7cfad8">
            <seg n="e4ab2d0a">
              Herr talman! Carl B Hamilton känner ju väl till att i vårt förslag
              till budget i höstas fanns inte den stora sänkning som regeringen
              genomförde med lånade pengar pengar som man inte hade och som
              gör att överskottsmålet är i fara. En kritik som vi hade då var
              att en bolagsskattesänkning inte har den stimulanseffekt som vi
              behöver i svensk ekonomi, utan tvärtom. Det är en strukturell
              åtgärd. Det kan man göra om man har råd med det, men när man behöver
              ha energi, som finansministern säger, i ekonomin fungerar det
              bättre att ge pengarna till barnfamiljer, pensionärer och yrkesarbetande
              i stället för till storbankerna. Därför var vi väldigt kritiska
              till det.
            </seg>
            <seg n="d894f952">
              Vi får också rätt nu. Vi sade en sak till som är väldigt viktig.
              Det här leder till ett race to the bottom. Man driver ned skattesatserna
              också i andra länder genom att göra det. Då har vi ingenting vunnit
              i slutändan. Då blir vår relativa position densamma. Vi attraherar
              inte mer kapital eller investeringar på grund av det därför att
              andra också sänker. Det är precis det som händer, som Carl B Hamilton
              själv lyfte fram, med Storbritannien, Finland och Danmark.
            </seg>
            <seg n="b9733e78">
              Det är naturligtvis ingenting som vi från vår sida önskar, att
              fortsätta att skruva ned skattesatserna så att vi till slut inte
              får in några skattepengar till vår välfärd.
            </seg>
            <seg n="1b885f6d">
              Det får snarare Carl B Hamilton svara på: Givet att ni totalt
              missbedömde konjunkturläget och vi hade behövt en stimulans av
              privat efterfrågan i stället för lägre skatt i storbankerna, var
              det verkligen så smart att påbörja och driva vidare ett race to
              the bottom när det handlar om bolagsskatt när vi behöver pengarna
              i våra offentliga finanser för att kunna betala för välfärd eller
              för den delen klara överskottsmålet, som också är viktigt?
            </seg>
          </u>
          <note type="speaker" n="8997fbb8">
            Anf. 29 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-1" n="85e19b45">
            <seg n="9d62df42">
              Herr talman! Beskedet från Fredrik Olovsson är: Vi har rätt vi
              ska inte skruva ned bolagsskatten. Det var ett väldigt intressant
              besked. Det är inte bara så att ni inte ska skruva ned den, utan
              ni ska höja den med 2 procentenheter om ni ligger kvar med den
              politik som ni hade i höstas. Ditt svar, Fredrik, är ju att allting
              är bra så som det gjordes redan i höstas och att det inte behövs
              någon omorientering.
            </seg>
            <seg n="60cf2868">
              Då kan man väl påminna om bakgrunden. Sverige är ett litet land,
              och vi kan inte styra Europas bolagsskattesatser. Om vi inte anpassar
              oss till andras bolagsskattesatser kommer våra skattebaser och
              våra företag att flytta till andra länder. Då kommer skatteintäkterna
              att sjunka so oder so. Skattebasen flyttar, och därmed blir skatteintäkterna
              lägre. Jag tror att vi måste anpassa oss till omvärlden.
            </seg>
            <seg n="2e37779a">
              Jag tror att det är väldigt olyckligt, men jag förstår att ni
              i Socialdemokraterna står fast vid att ni vill höja bolagsskatten.
            </seg>
          </u>
          <note type="speaker" n="fe1bda41">
            Anf. 30 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-8" n="4a7cfad8">
            <seg n="cdab8ae2">
              Herr talman! Vi återkommer i höst med ett helt budgetförslag
              med alla skatter och alla utgifter, precis som jag utgår från
              att regeringen kommer att göra. Det är så processen ser ut. Vi
              får se hur politiken utformas i sina detaljer då.
            </seg>
            <seg n="61b30dbe">
              Nu säger Carl B Hamilton: Om vi höjer inträffar allt det här
              hemska. Vår kritik i höstas var just att sänkningen skulle leda
              till detta race to the bottom, att andra också skulle sänka. Det
              var precis det som Carl B Hamilton tog upp nu, att det är detta
              som kommer att hända med Storbritannien, Finland och Danmark.
              I förhållande till de länderna är inte vår relativa position förändrad,
              för de sänker också. Då har vi bara tryckt ned staternas möjligheter
              att få in skatt till sin välfärd. I stället sänker vi bolagsskatten
              för exempelvis de fyra storbankerna med mångmiljardbelopp.
            </seg>
            <seg n="63dfdddc">
              Jag tror att det är en dålig politik. Men vi återkommer med våra
              detaljer i skattepolitiken i höst.
            </seg>
          </u>
          <note type="speaker" n="045dd272">
            Anf. 31 PER ÅSLING (C) replik:
          </note>
          <u who="per_asling_d761ac" xml:id="i-bebc396226799d10-0" n="d9c3250c">
            <seg n="ac43659f">
              Herr talman! Jag har med stort intresse följt den socialdemokratiska
              partikongressen, Fredrik Olovsson, som avslutades förra helgen.
              Ni beslutade på kongressen att det inte ska vara möjligt att driva
              vårdföretag utan kommunernas godkännande, i alla fall om det ska
              gå runt på skattepengar i det kommunala systemet. Kongressen beslutade
              vidare att det inte heller ska vara möjligt att starta friskolor
              utan kommunens klartecken. I praktiken innebär detta att det kommer
              att införas någon form av kommunal vetorätt mot konkurrens i den
              egna verksamheten.
            </seg>
            <seg n="2a796886">
              Man kan givetvis vara både för och emot företag och vinster,
              men det är förvånande att Socialdemokraterna är emot vinster i
              vissa delar av näringslivet men inte i andra.
            </seg>
            <seg n="4dcd3a20">
              Det finns många företag som säljer tjänster till den offentliga
              verksamheten, och det verkar vara okej med vinster när det gäller
              till exempel företag som Peab, Skanska, NCC eller andra tjänster
              som utförs av manligt ägda företag, som snöröjning och andra,
              snarlika verksamheter. Däremot är tydligen kvinnodrivna vårdföretag
              ett fördärv.
            </seg>
            <seg n="fbc2e8a5">
              Jag tycker att det borde vara besvärande för Socialdemokraterna
              att ha olika syn på olika företag och därmed på vinster beroende
              på vad företaget sysslar med.
            </seg>
            <seg n="de559f93">
              Det borde vara god kvalitet som är avgörande, antingen det utförs
              av offentlig eller privat verksamhet. Lena Mellin skrev i Aftonbladet
              om Socialdemokraterna: De är inte emot att företag som bygger
              vägar, hämtar sopor eller kör bussar går med vinst. Men om den
              kvinnodominerade vården gör det blir det ett jävla liv.
            </seg>
            <seg n="008cd742">
              Då vill jag ställa frågan: Hur kan du, Fredrik, motivera att
              er affärsplan sätter vissa branscher och vissa företag helt vid
              sidan om?
            </seg>
          </u>
          <note type="speaker" n="3409c4b9">
            Anf. 32 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-9" n="4a7cfad8">
            <seg n="4c090a50">
              Herr talman! Lena Mellin och Per Åsling har tydligen träffat
              väldigt många kvinnliga riskkapitalister. Det har inte jag gjort.
              De är nästan alltid män.
            </seg>
            <seg n="9dca06d6">
              Vi socialdemokrater vill ha ordning och reda i välfärden, men
              vi står också upp för brukarnas valfrihet. Vi värnar kvalitet,
              och vi värnar medborgarnas skattepengar på en och samma gång.
              Vi tycker inte att det ska vara möjligt att ta ut stora vinster
              i välfärdsverksamhet, särskilt inte om den inte levererar hög
              kvalitet. Därför vill vi komplettera med rejäla krav på kvalitet,
              bemanning och annat, så att vi inte får den här situationen, där
              man kan driva undermålig välfärdsverksamhet och samtidigt göra
              sig en rejäl hacka. Så ska det inte vara.
            </seg>
            <seg n="d541cbda">
              Detta är väldigt utmanande för borgerligheten, har jag förstått.
              Ni vill alltså att man ska kunna göra vinster fastän man har dålig
              verksamhet? Ni gillar alltså att skattebetalarna betalar för mycket
              för det de får? För mig är detta obegripligt! Det kan bara vara
              drivet av något slags ideologisk syn att man ska ha rätt att göra
              vinst på alla andras bekostnad. Jag tycker att det är mycket märkligt.
            </seg>
            <seg n="6f1bebb5">
              Jag tycker också att det är bra om man ser till så att de som
              betalar och de som får ta ansvar när verksamheten klappar igen
              också får vara med från början och ha en diskussion. Om en skola
              läggs ned mitt i en termin för att verksamheten inte når upp till
              avkastningskravet eller för att kassaflödet skulle vara för dåligt
              ringer man då till skolföretagsledaren eller till kommunalrådet?
              Vem är det som kommer att få reda upp den soppan? Vem ska fixa
              det? Och borde man då inte redan från början ha samrått? Det borde
              väl finnas ett samarbete mellan de två. Det tror jag på, och det
              är obegripligt att Centerpartiet tycker att det kommunala självstyret
              inte ska råda i detta avseende.
            </seg>
          </u>
          <note type="speaker" n="eb35122b">
            Anf. 33 PER ÅSLING (C) replik:
          </note>
          <u who="per_asling_d761ac" xml:id="i-bebc396226799d10-1" n="d9c3250c">
            <seg n="130bdd56">
              Herr talman! Centerpartiet är villigt att vända på alla stenar
              för att finna lösningar som gör att vi kan behålla och förbättra
              välfärden i framtiden. Det är viktigt att satsa på kvalitet. Det
              är det centrala för oss. Vi tror dock att det är bra att ha både
              offentligt och privat utförd vård, skola och omsorg.
            </seg>
            <seg n="54e29e03">
              För oss är det en självklarhet att skolor och små privata vårdbolag
              ska kunna jobba även utan att ett kommunalt veto ska sätta gränser
              eller stoppa verksamheten. SKL, Sveriges Kommuner och Landsting,
              har visat att om förbättringar inte genomförs kommer skatten att
              behöva höjas med upp till 13 kronor på några årtionden.
            </seg>
            <seg n="35cfaea1">
              Återigen, Fredrik: Varför landade er affärsplan i ett ställningstagande
              som gör det omöjligt att driva företag inom branscher där åtta
              av tio företag ägs eller leds av kvinnor?
            </seg>
          </u>
          <note type="speaker" n="e1d6d584">
            Anf. 34 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-10" n="4a7cfad8">
            <seg n="7c6fdf7d">
              Herr talman! Per Åsling har fel. Vi har inte landat i något sådant
              ställningstagande. Det är fortfarande möjligt att bedriva både
              friskolor och annan välfärdsverksamhet med vårt kongressbeslut.
              Vad vi säger är att vi ska ha tydliga kvalitetskrav och att man
              inte ska kunna bete sig hur som helst i den här branschen.
            </seg>
            <seg n="662bf225">
              Det som är märkligt är också att om det nu finns ett krav på
              13 kronor i höjda skatter framöver, som Per Åsling säger, måste
              vi använda varje skattekrona väldigt noggrant. Då kan vi inte
              låta den här sektorn bara läcka ut pengar. Vi måste vara noggranna
              med vad vi gör. Jag har väldigt svårt att se hur Centern får ihop
              sin linje. Man är kritisk mot oss som ställer tydliga krav och
              inte tycker att det ska få vara High Chaparral i välfärdsverksamheten
              men som ändå vill att det ska finnas valfrihet och alternativ.
              Det är väl bingo det är väl den politiken man borde driva?
            </seg>
          </u>
          <note type="speaker" n="19f62c15">
            Anf. 35 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-2" n="7e92001d">
            <seg n="706d3054">
              Herr talman! Sverige är ett långt och stort land med långa transporter
              som är kostsamma för många företag, inte minst för exportnäringarna.
              Skogsindustrin kanske sticker fram speciellt.
            </seg>
            <seg n="3ba6b218">
              Ni har tidigare föreslagit en kilometerskatt på lastbilstrafiken
              i Sverige, och jag förmodar att ni fortfarande står för det. Ni
              kallar det i och för sig för en vägslitageavgift, men ändock.
              Jag tolkar det också som att ni har inspirerats av danska socialdemokrater
              när det gäller att införa just denna skatt på lastbilstrafiken
              i Sverige.
            </seg>
            <seg n="948e33ab">
              Jag tänkte fråga om ni nu, efter att de danska socialdemokraterna
              dragit tillbaka sitt förslag och inte längre vill genomföra det,
              också är beredda att ompröva detta i den svåra situation vi har
              för svensk exportnäring för tillfället. Som vi ser det finns det
              ingen anledning att ytterligare försvåra för svensk exportnäring
              genom att införa en kilometerskatt. Är Socialdemokraterna beredda
              att ompröva sitt ställningstagande, eller har ni kanske redan
              gjort det?
            </seg>
          </u>
          <note type="speaker" n="f67c89ad">
            Anf. 36 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-11" n="4a7cfad8">
            <seg n="919600ee">
              Herr talman! Det är intressant att det nu blir en remissdebatt
              om vad Socialdemokraterna tycker i en massa frågor och inte om
              vilken politik regeringen står för. Det är ju faktiskt därför
              vi är här i dag. Men jag ska naturligtvis svara på frågorna.
            </seg>
            <seg n="48b05445">
              Vi har uppfattningen att det är rimligt med rättvisa villkor
              också inom transportbranschen. Vi ser hur många utländska åkare
              tar över stora delar av den här sektorn, och man betalar inte
              för sig som svenska åkare får göra på andra håll i Europa. Därför
              tycker vi att det är rimligt att införa en vägslitageavgift. De
              pengarna använder vi sedan för att investera i infrastruktur och
              göra det möjligt för transporterna att bli ännu effektivare, miljövänligare
              och bättre fungerande. Det är oerhört viktigt också för samhällsekonomin
              att vi får till stånd den typen av förändringar.
            </seg>
            <seg n="e8932953">
              Sedan blir det samma svar till Sven-Olof Sällström som tidigare
              till Carl B Hamilton. Vi lägger fram ett helt och fullt förslag
              i höst, precis som Sverigedemokraterna och regeringen gör, och
              då kommer vi naturligtvis att stämma av vår politik både mot vad
              vi har fattat beslut om på vår kongress och mot vad vi tycker
              är rimligt att genomföra framöver. Vi vill ha en bra utveckling
              i Sverige.
            </seg>
            <seg n="875dd647">
              Mer besked än så tänker jag inte ge, men det är väsentligt mer
              än vad vi har fått från dem som har lagt fram en budget i dag.
            </seg>
          </u>
          <note type="speaker" n="d84113a0">
            Anf. 37 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-3" n="7e92001d">
            <seg n="07bc5a61">
              Herr talman! Jag tackar Fredrik för svaret. Jag tror inte att
              svensk exportnäring tackar, men okej.
            </seg>
            <seg n="e69910bb">
              Jag ska ta upp en annan fråga som är intressant eftersom ni ju
              avser att regera tillsammans med Miljöpartiet om ni får makten,
              åtminstone enligt de signaler man kan få. Man kan dock misstänka
              att det finns en del överenskommelser mellan Miljöpartiet och
              regeringen som borgar för något annat, men vi får se.
            </seg>
            <seg n="e3321366">
              Om ni nu ska regera tillsammans med Miljöpartiet, hur kommer
              ni att göra med den fria arbetskraftsinvandringen som Miljöpartiet
              och alliansregeringen genomfört tillsammans? Vi såg till exempel
              i dag en artikel i Svenska Dagbladet om hur människor får köpa
              anställningskontrakt för att komma till Sverige och jobba under
              närmast slavliknande förhållanden. Förutom att detta i sig själv
              är horribelt sätter det press nedåt på de svenska lönerna. Vad
              gäller vid en rödgrön valseger? Är det en reglerad, behovsprövad
              arbetskraftsinvandring, eller är det Miljöpartiets modell?
            </seg>
          </u>
          <note type="speaker" n="e791c6ac">
            Anf. 38 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-12" n="4a7cfad8">
            <seg n="27214961">
              Herr talman! Den politik som vi står för är att ha en reglerad
              arbetskraftsinvandring. Vi måste ha ordning och reda på svensk
              arbetsmarknad och inte bara inom transportsektorn, som vi diskuterade
              tidigare.
            </seg>
            <seg n="e17499ac">
              Sällström tar upp en del exempel som är rätt horribla och som
              jag verkligen hoppas att inte minst Miljöpartiet kommer att hjälpa
              regeringen att komma till rätta med. Jag tror inte att någon är
              intresserad av att ha den här ordningen mer än de som vill ha
              ett tryck nedåt på villkor och löner.
            </seg>
            <seg n="c91a88e6">
              Sedan har denna fråga i Sällströms värld naturligtvis en koppling
              till invandring rent generellt. Där har vi helt olika uppfattningar.
              Där tycker vi verkligen att människor som har skyddsskäl ska kunna
              komma till Sverige och få stanna här, även om de inte råkar bli
              lönsamma direkt. Lönsamhet verkar ju vara utgångspunkten för Sverigedemokraternas
              politik: Blir man lönsam direkt får man vara i Sverige. Jag tror
              att det är en utveckling och en människosyn som är väldigt farlig
              och som också kommer att flytta över på många andra områden.
            </seg>
          </u>
          <note type="speaker" n="900c8cba">
            Anf. 39 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-0" n="e0a47aa9">
            <seg n="19241486">
              Herr talman! När jag hörde ditt anförande, Fredrik Olovsson,
              kom jag att tänka på Mästarnas mästare som går på tv på söndagskvällar.
              Där gäller det för den som ska bli bäst att ligga i topp eller
              ligga bra till i alla grenar.
            </seg>
            <seg n="0cdd228e">
              Det är inte säkert att du vinner i varje gren i jämförelsen.
              Men du ligger på topp om du lyckas ligga högt upp på den här listan
              hela tiden och tjäna ihop dina poäng.
            </seg>
            <seg n="9d1b9513">
              Det är någonting, tror jag, som är viktigt att komma ihåg i den
              här debatten, hur Sverige lyckas. Vi vinner inte i alla jämförbara
              grenar. Men vi ligger i topp i en mängd olika grenar. Därför kan
              vi också se oss lite grann som mästarnas mästare trots att vi
              är i en kraftig lågkonjunktur.
            </seg>
            <seg n="d9a58aaa">
              Det är en annan sak, Fredrik Olovsson. Under de senaste veckorna
              har Sveriges löntagare börjat få sina deklarationer. Där kan man
              se att det finns något som heter jobbskatteavdrag. Runt 20 000
              kronor har man fått i sänkt skatt, tack vare det här jobbskatteavdraget.
            </seg>
            <seg n="54ecb0d9">
              Nu går Stefan Löfven, din partiledare, ut och säger: Ja, men
              det här går faktiskt inte att ändra på.
            </seg>
            <seg n="3a824ea0">
              Man är till och med beredd att köpa ett femte jobbskatteavdrag,
              enligt honom.
            </seg>
            <seg n="83fed978">
              Samtidigt skriver Socialdemokraterna i sina kongresshandlingar
              att jobbskatteavdraget bidragit till ökad orättvisa och försvagat
              de offentliga finanserna. Några positiva sidor med det här avdraget
              verkar över huvud taget inte finnas.
            </seg>
            <seg n="a9e59184">
              Magdalena Andersson, er ekonomisk-politiska talesperson, pratar
              om att det här är något nödvändigt ont.
            </seg>
            <seg n="8a0c238b">
              Jag har en fundering. Trots att ni sågar detta jobbskatteavdrag
              så hårt och trots att ni menar att det bidrar till en massa orättvisor
              säger ni: Nej, men det här är inget att göra någonting åt. Det
              ska vi behålla.
            </seg>
            <seg n="342d70a3">
              Men jag är lite orolig. Vad händer den dagen ni får sitta vid
              makten, om det skulle inträffa? Kommer ni då att börja höja de
              här skatterna? Ni påstår ju ändå fortfarande att de är orättvisa
              och att de slår fel. Vad är det som gäller, Fredrik Olovsson?
            </seg>
            <seg n="f5204924">
              Är det ett medvetet val att nu plocka bort runt 20 000 kronor
              i skattesänkningar för våra medborgare?
            </seg>
          </u>
          <note type="speaker" n="85803c5f">
            Anf. 40 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-13" n="4a7cfad8">
            <seg n="765578ec">
              Herr talman! Det besked som Stefan Löfven gav var att han inte
              ser framför sig att han ska gå till val på höjda inkomstskatter
              för vanligt folk. Däremot tycker vi inte att det vore en bra idé
              att införa ett femte jobbskatteavdrag. Vi tror att resurserna
              behövs på andra håll än till ytterligare skattesänkningar.
            </seg>
            <seg n="d83f6c00">
              Ibland kan man tro att borgerligheten anser att skatter är någonting
              som finns i ett samhälle mest för att man ska ha dem och kunna
              sänka dem, så att det kan bli fler jobb. Så är det faktiskt inte.
            </seg>
            <seg n="74036524">
              Skatt är i stor utsträckning kostnaden för de människor som skyddar
              oss, som botar oss, som vårdar oss, som utbildar oss och som tar
              hand om oss i en massa olika situationer i livet.
            </seg>
            <seg n="8cefbd49">
              Skatt är lön till brandmän, soldater, poliser, undersköterskor,
              sjuksköterskor, läkare och lärare. Det är lön till dem som bygger
              våra sjukhus och som tar hand om våra parker. Skatt handlar väldigt
              mycket om att vi omvandlar. Vi betalar in, och så omvandlar vi
              det till löner till människor som arbetar för oss.
            </seg>
            <seg n="0198d49d">
              Vi menar inte att skatt är någonting som man har för att man
              ska sänka den, bara för att det skulle skapa fler jobb. Det är
              inte riktigt så det går till. Därför tycker vi inte att det har
              varit en effektiv politik.
            </seg>
            <seg n="4708b16e">
              Men en sak har varit bra med jobbskatteavdraget, som många människor
              säkert är glada över, nämligen att det ger mer pengar i plånboken.
              Det tycker vi också är positivt. Men det ska ställas mot alla
              andra saker som vi vill göra framåt.
            </seg>
            <seg n="a7fc896e">
              Då tycker vi att vi, i stället för att gå vidare och genomföra
              ännu fler skattesänkningar som ändå har en hel del negativa effekter
              för samhället, att vi ska använda de resurserna för att få fler
              jobb, för att få bättre välfärd men också för att hålla ihop Sverige,
              så att vi inte får ett samhälle med väldiga klyftor där vi inte
              kan hålla samman.
            </seg>
            <seg n="d81e043a">
              Jag tror att detta har varit en styrka i Sverige, historiskt
              sett. Sverige är ett land som håller ihop. Vi tycker inte att
              det är bra när några sticker i väg och andra blir lämnade efter.
            </seg>
          </u>
          <note type="speaker" n="e2da3a5c">
            Anf. 41 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-1" n="e0a47aa9">
            <seg n="58508b26">
              Herr talman! Nu förstår jag er skattepolitik. Ni vill höja skatterna
              med 30 miljarder så att färre investerar i vårt land och färre
              driver företag, och därigenom får vi färre anställda som kan betala
              sin skatt. Det börjar gå upp för mig vilken logik ni kör med i
              socialdemokratin.
            </seg>
            <seg n="b71ed83b">
              Jag har en fråga till. Så här står det i propositionen:
            </seg>
            <seg n="20098c41">
              Regeringen vill införa en allmän obligatorisk arbetslöshetsförsäkring.
              Det finns skäl att eftersträva att alla som arbetar och uppfyller
              villkoren för försäkringen ska omfattas av en arbetslöshetsförsäkring,
              obligatorisk.
            </seg>
            <seg n="aff429d9">
              Hur ställer sig Fredrik Olovsson till de orden i vårpropositionen?
            </seg>
          </u>
          <note type="speaker" n="85a163ed">
            Anf. 42 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-14" n="4a7cfad8">
            <seg n="4d0d7535">
              Herr talman! Jag har förstått att det finns borgerliga partier
              som tycker att en obligatorisk arbetslöshetsförsäkring skulle
              vara ett bra komplement till en bra arbetslöshetsförsäkring. Det
              håller jag inte med om.
            </seg>
            <seg n="05f09bf3">
              En dålig obligatorisk arbetslöshetsförsäkring är naturligtvis
              inte alls bra, utan vad vi behöver är en försäkring som är bra,
              som ger sjysta villkor och som hjälper till i omställningen från
              det gamla till det nya. Det är vår prioritering.
            </seg>
            <seg n="def99169">
              Vi tycker att det är bra att ha kopplingen till de fackliga organisationerna,
              även om det finns en klar bodelning där också. Det finns många
              fördelar med det, att vi får upp anslutningsgraden och att vi
              får stabila parter som kan fatta beslut om jobbpakter eller inte
              jobbpakter och som man kan lita på i lönebildningshänseende.
            </seg>
            <seg n="b188891d">
              Det har varit en stor styrka för Sverige. Vi tror att det är
              olyckligt att ersätta en bra modell. Det måste vara mycket bättre
              att vi kan se till att försäkringen blir bättre men behålla modellen.
            </seg>
          </u>
          <note type="speaker" n="3c15ff57">
            Anf. 43 PER BOLUND (MP):
          </note>
          <u who="per_bolund_4dcd65" xml:id="i-68bb556e363498eb-4" n="9e8ae69e">
            <seg n="d8a8a247">
              Herr talman! Vi politiker talar gärna om jobben och att det är
              den största och viktigaste frågan för Sverige. Det gör också jag,
              allt som oftast. Det har vi också hört i början av den här vårbudgetdebatten.
            </seg>
            <seg n="b28ef73f">
              Men ofta begår vi misstaget att tala om det här som att det råder
              brist på jobb, i betydelsen brist på saker att göra. Arbetslösheten
              i Sverige är ett allvarligt problem för den som är utan jobb men
              också för samhället i stort. Men lösningarna finns inom räckhåll,
              för det finns inte brist på arbete som behöver utföras.
            </seg>
            <seg n="b8c97ff5">
              I många länder ses Sverige som ett föregångsland. Vi har högt
              anseende för det vi har uppnått när det gäller välfärd, utbildning,
              demokrati och miljö. Det är glädjande, och det skapar stolthet.
              Sverige är ett bra land jämfört med de flesta länder här på jorden.
              Vi har fred och frihet. Vi har hälsa och utbildning. Men tyvärr
              blir bilden av Sverige som ett föredöme allt mindre sann.
            </seg>
            <seg n="8c854e27">
              På många områden är Sverige inte längre världsledande. Vi är
              inte bäst i klassen. Sverige kan mycket bättre. Det finns oerhört
              mycket jobb som behöver göras. Då duger det inte att komma fram
              med den här typen av kraftlös budget, som finansminister Anders
              Borg nu lägger fram. Då krävs det åtgärder för att vända Sverige
              i rätt riktning.
            </seg>
            <seg n="65c3600c">
              Jag vill särskilt nämna tre områden, tre mycket viktiga områden
              där Sverige börjar hamna på efterkälken och där vi har mycket
              att göra för att leva upp till vårt tidigare goda rykte.
            </seg>
            <seg n="d20f4ecb">
              Det första området är arbetslösheten bland ungdomar, som vi har
              varit inne på redan tidigare. Ungdomsarbetslösheten är nu högre
              i Sverige än i något annat nordiskt land och högre än i de flesta
              jämförbara länder i Europa.
            </seg>
            <seg n="5a038233">
              Över 120 000 ungdomar går varken till jobb eller till skola en
              vanlig vardag. Det är 120 000 av Sveriges unga. Det betyder att
              var tionde person mellan 16 och 25 år inte har någonstans att
              gå på dagarna och inte har någon särskild anledning att sätta
              väckarklockan på ringning och gå upp på morgonen.
            </seg>
            <seg n="df192c23">
              Man brukar säga att det finns en skillnad mellan arbetslösheten
              bland unga och arbetslösheten bland vuxna, nämligen att de unga
              har korta tider av arbetslöshet medan de lite äldre är arbetslösa
              längre. Den här skillnaden stämmer inte längre, som den gjorde
              förut. Allt fler unga i Sverige fastnar numera i långvarig arbetslöshet.
            </seg>
            <seg n="88d1d563">
              Det här är en utveckling som är oerhört allvarlig, eftersom det
              leder till att de riskerar att förlora tron både på sig själva
              och på det samhälle de tillhör. Det hotar att permanenta klyftorna
              mellan dem som har och dem som inte har. Det riskerar i förlängningen
              faktiskt att försvaga demokratin. Självklart försvagas också ekonomin
              när de inte kan vara med och bidra med sitt arbete för att bygga
              Sverige starkt och tryggt.
            </seg>
            <seg n="ea1eda39">
              Miljöpartiet vill att alla insatser som går att finna ska användas
              för att få ned ungdomsarbetslösheten och minska riskerna för att
              unga människor permanent hamnar utanför arbetsmarknaden.
            </seg>
            <seg n="e5f5e7f5">
              Vi anser nu att den sänkta arbetsgivaravgiften för unga ska vara
              kvar. När så många unga redan i dag är fast i arbetslöshet ser
              vi att det inte är en god idé att höja kostnaderna för att ha
              unga anställda. Vi ser en risk att unga som i dag har jobb kan
              bli av med dem om skatten höjs.
            </seg>
            <seg n="b9d88df5">
              Jag kan konstatera att Miljöpartiet gör allt som regeringen gör
              för att minska ungdomsarbetslösheten. Men vi vill göra mycket
              mer än det. Det är här som den stora skillnaden verkar vara mellan
              Miljöpartiet och regeringen när det gäller ungdomsjobben. Vi vill
              göra mycket mer för att få Sveriges unga i arbete. Vi är inte
              nöjda. Men regeringen verkar vara fullt nöjd med det som redan
              har gjorts. Trots att vi efter sex år med regeringen Anders Borg
              och Fredrik Reinfeldt ser en utveckling där arbetslösheten faktiskt
              skenar mot allt högre höjder kommer inte några stora reformer
              i budgeten för att få unga i arbete. Det är inte konstigt att
              det i medierna beskrivs som Borgs kraschlandning.
            </seg>
            <seg n="891a75cb">
              Miljöpartiet vill mer. Vi föreslår, förutom det som redan görs,
              att Sveriges kommuner ska ges de resurser som behövs för att kunna
              bygga startcentraler för att våra unga ska ha en plats att gå
              till för att få hjälp med allt de behöver för att kunna komma
              in på ett jobb. Det kan handla om att få hjälp med att hitta rätt
              utbildning. Det kan handla om att få stöd för att man har problem
              hemma. Det kan handla om många saker. Det handlar framför allt
              om att få hjälp med en fungerande arbetsförmedling för att komma
              in i ett arbete.
            </seg>
            <seg n="671280b4">
              Omkring 90 procent av Sveriges kommuner gör redan i dag olika
              insatser för att få unga i jobb. Samtidigt är det den statliga
              Arbetsförmedlingen som har pengarna och ansvaret den statliga
              Arbetsförmedlingen som regeringen styr på ett sådant sätt att
              de här pengarna inte kan användas och göra nytta för att få Sveriges
              unga i arbete. I stället tvingas Arbetsförmedlingen varje år att
              lämna tillbaka pengarna till regeringen.
            </seg>
            <seg n="f1ff43d1">
              Med bättre resurser skulle kommunerna kunna göra betydligt mer
              än vad de gör i dag. Vi vill att startcentralerna ska drivas av
              kommuner och regioner i samarbete med Arbetsförmedlingen och tillsammans
              med det lokala näringslivet. Den här typen av verksamheter finns
              redan i dag och har gett goda resultat i Östersund, Trelleborg,
              Södertälje, Lund runt om i vårt land. Men de har inte den långsiktighet
              som behövs för att verkligen kunna göra ett effektivt jobb. Här
              finns mycket att göra.
            </seg>
            <seg n="1107295b">
              Samtidigt som arbetslösheten är stor fortsätter företagen att
              rapportera att ett av de allra största tillväxthindren är utbudet
              av arbetskraft. I klartext säger företagen att de inte kan rekrytera,
              att de inte hittar rätt kompetens.
            </seg>
            <seg n="02901e6e">
              Detta är naturligtvis ett fundamentalt misslyckande av regeringen.
              Det visar att det saknas politiskt ledarskap och nytänkande kring
              den ekonomiska politiken, för när arbetslösheten är så hög som
              den är och dessutom stigande är det ju uppenbart att det inte
              är brist på saker att göra. Det finns väldigt mycket jobb som
              behöver göras för att Sverige ska ta tillbaka sin plats som framtidsland,
              men då behöver också Sveriges unga rustas för att kunna ta de
              jobben och få hjälp att hitta vägar in på arbetsmarknaden.
            </seg>
            <seg n="ecf8c2ab">
              Herr talman! Jag vill också ta upp Sveriges roll i arbetet med
              att hejda klimatförändringarna. Där har Sverige tyvärr slutat
              vara den föregångare vi en gång var och i stället blivit en del
              av problemet.
            </seg>
            <seg n="70a4d703">
              I sin första regeringsförklaring 2006 utlovade Fredrik Reinfeldt
              ambitiösa miljö- och klimatmål, tydliga handlingsplaner och kraftfulla
              åtgärder för att möta klimatförändringarna. Han kallade klimatfrågan
              en ödesfråga för världen. Numera kännetecknas regeringens agerande
              av passivitet och uppgivna suckar på temat: Vad kan man göra egentligen?
              Och Anders Borg nämner i den här debatten, som vanligt, inte klimatet
              en enda gång i sitt anförande, trots att det är en av de stora
              utmaningar som vårt samhälle står inför.
            </seg>
            <seg n="622a3b40">
              Herr talman! Den tredje viktiga frågan är skolan. Den svenska
              skolan går allt djupare ned i kris efter sex år med misslyckade
              reformer. Elevernas kunskaper sjunker i internationella jämförelser.
              I läsförståelse har Sverige gått från en tätplacering till att
              nu vara nere på mitten av listan. Allt fler lämnar grundskolan
              utan fullständiga betyg, och elevernas bakgrund avgör alltmer
              hur det ska gå för dem i skolan.
            </seg>
            <seg n="3a14d932">
              Som Miljöpartiet ser det hänger krisen i skolan intimt samman
              med lärarnas situation. Jämfört med många andra länder har lärarna
              i Sverige sämre förutsättningar för att göra ett bra jobb, sämre
              karriärmöjligheter, mindre tid för eleverna och dessutom sämre
              lön. Det är kanske inte så märkligt att allt färre lockas av läraryrket.
              Men det är oerhört allvarligt.
            </seg>
            <seg n="f2dcb9c4">
              I skolan finns det verkligen inte brist på saker att göra. Men
              vad gör regeringen? Tyvärr inte mycket. Den vårbudget som man
              nu har lämnat vittnar om total brist på handlingskraft. Det är
              en kraftlös budget man lägger fram till riksdagen i dag. Det är
              som om framtiden inte existerade.
            </seg>
            <seg n="180c23a0">
              År 2006 var regeringen ny vid makten. Man hade vunnit valet med
              löften om att skapa jobb. Det skulle åstadkommas genom att införa
              jobbskatteavdrag och försämra socialförsäkringarna. Nu, snart
              sju år senare, ser vi att det inte fungerar. Arbetslösheten och
              utanförskapet ökar.
            </seg>
            <seg n="688ed489">
              Miljöpartiet vill investera för framtiden. Vi vill investera
              i att rusta upp och energieffektivisera nedslitna bostäder i miljonprogramsområdena.
              Vi vill investera i eftersatt infrastruktur, inte minst på järnvägssidan,
              och vi vill investera i förnybar energi som gör samhället hållbart,
              som säkrar en långsiktig ekonomisk utveckling och som också ger
              många nya jobb i Sverige.
            </seg>
            <seg n="6ed22eb0">
              Vi vill ge de unga kunskaper och framtidstro genom en skola som
              ser varje elev genom att ge fler vägar till yrkesutbildning och
              gymnasiekompetens. Vi vill ge bättre villkor och sänkta kostnader
              till dem som startar företag så att de kan vara med och anställa
              och förverkliga sina idéer.
            </seg>
            <seg n="7a7626b2">
              När vi ska forma vår gemensamma framtid är det ingen brist på
              viktiga och nödvändiga arbetsuppgifter. Vi kan sätta fler i arbete
              för framtiden. Vi kan återigen bli världsledande på alla de områden
              som är viktiga för människan, för miljön och för ekonomin. Det
              är bråttom, herr talman, men det är inte för sent.
            </seg>
          </u>
          <note type="speaker" n="d918a255">
            Anf. 44 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-10" n="adfd58e6">
            <seg n="ce36abb8">
              Herr talman! Det är 517 dagar kvar till valdagen. Jag vet vad
              vi i Alliansen kommer att göra. Vi kommer någon gång nu i april
              att sätta oss ned och börja förbereda vårt valmanifest. Vi kommer
              att ha arbetsgrupper kring ekonomi, brott, välfärd och skolan.
              På alla dessa områden kommer vi att lägga fram rapporter. Sedan
              kommer vi att enas om dem. Så kommer vi att landa i ett valmanifest
              som vi redovisar för väljarna, och så begär vi ett mandat för
              att tillsammans, alla fyra, regera Sverige under de kommande åren.
            </seg>
            <seg n="20dfddd4">
              Det här är vad val handlar om. Man röstar och bildar regeringar.
              Det är så demokrati fungerar. Demokratin bygger på att väljarna
              vet vad de röstar på.
            </seg>
            <seg n="debc6a6b">
              Jag ställde några frågor i mitt anförande om hur oppositionen
              tänker regera Sverige. Jag tänker upprepa dem.
            </seg>
            <seg n="7bfc2e25">
              Hur ser Per Bolund och Miljöpartiet på det här? Kommer man att
              sätta sig i en regering som inte höjer bensin- och transportskatterna?
              Kommer man att sätta sig i en regering som höjer jobbskatterna,
              som Socialdemokraterna vill? De här beskeden som nu ges av Per
              Bolund, vad har de för värde? Kommer han att sätta sig och administrera
              en höjd arbetsgivaravgift för unga och en höjd moms för restaurangsektorn?
              Hur blir det, Per Bolund, med det kommunala vetot mot valfrihet
              när det är kommunalråden som ska få makten över vårdcentraler
              och friskolor, där Miljöpartiet en gång i tiden spelade en viktig
              roll? Tänker ni sätta er i en regering som inför ett kommunalt
              veto?
            </seg>
            <seg n="138a0ada">
              Det är 517 dagar kvar. Vi ska ägna dem åt att förbereda oss tillsammans,
              redovisa för väljarna och berätta hur vi vill regera Sverige.
              När tänker Miljöpartiet svara på hur man vill göra ihop med Socialdemokraterna
              och Vänsterpartiet?
            </seg>
          </u>
          <note type="speaker" n="aba8272b">
            Anf. 45 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-5" n="9e8ae69e">
            <seg n="3c6b44f5">
              Herr talman! Det är intressant att finansministern ivrigast av
              alla i hela samhällsdebatten verkar vilja bestämma vilka som ska
              sitta i regering med varandra och redan nu bestämma hur olika
              regeringsalternativ ska se ut. Det tycker jag är fascinerande
              och kanske lite beklagligt. Jag tycker ju att det är rimligt att
              väljarna kan få ha en talan i hur en regeringsbildning ska se
              ut, att väljarna faktiskt får avgöra på valdagen vilka partier
              som är stora nog att bilda majoritet tillsammans. Det steget tycker
              finansministern uppenbarligen är helt ointressant.
            </seg>
            <seg n="081b97c5">
              Det borde han inte tycka. Finansministern försöker utmåla en
              bild av att det är väldigt klart vad som händer på regeringssidan,
              men jag tror att det är få svenskar som följer debatten som delar
              finansministerns uppfattning. Vi fascineras av och undrar väldigt
              mycket över hur en eventuell alliansregering efter valet ska se
              ut. Kommer det att finnas ett parti kvar från regeringssidan?
              Det kanske kommer att finnas två. Tre kan väl finansministern
              kanske hoppas på. Fyra verkar vara lite grann av ett long shot
              i det opinionsläge vi har just nu.
            </seg>
            <seg n="44109c92">
              Finansministern vill heller inte kännas vid att man ligger en
              rejäl bit efter alla andra partier tillsammans när man tittar
              på opinionsläget. Om väljarna håller kvar vid de uppfattningar
              de har i dag ser det inte särskilt positivt ut för den här regeringen
              när det gäller att vinna nästa val.
            </seg>
            <seg n="66240fcc">
              Det är alltså väldigt tydligt för mig och, gissar jag, för många
              andra som följer den här debatten att finansministern klamrar
              sig fast vid ett sista halmstrå och försöker låtsas som att alliansregeringen
              är stabil och att den kommer att kunna sitta kvar efter valet,
              fast det är ganska uppenbart att så inte är fallet. Åtminstone
              två av Alliansens partier är extremt illa ute, och det hänger
              antagligen på ett hår att de klarar av att komma in i riksdagen
              efter nästa val. Kanske borde finansministern bry sig en smula
              mer om det, kanske borde han komma med initiativ som gör att regeringen
              stärks, för det verkar som om regeringen har initiativkraft och
              kan komma fram med nya förslag, hellre än att försöka gå i opposition
              redan 517 dagar före valet och ifrågasätta vad det finns för alternativ.
              Kom med politiken i stället kanske det finns en större chans att
              han har en möjlighet att regera även efter nästa val.
            </seg>
          </u>
          <note type="speaker" n="9b195d25">
            Anf. 46 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-11" n="adfd58e6">
            <seg n="938370c2">
              Herr talman! En gång i tiden var det så att Miljöpartiet tyckte
              att demokrati var ett centralt värde. Nu är Per Bolund pressad.
              Då är inte demokratin lika viktig längre. Då behöver man inte
              redovisa för väljarna några svar på de frågor som vi ställer.
              Då är det inte längre väljarna som ska avgöra vilka partier som
              ska finnas i Sveriges riksdag, utan det ska Per Bolund bestämma
              och köra ut ett par partier ur Sveriges riksdag. Jag tror att
              vi ska lämna de valen till väljarna.
            </seg>
            <seg n="e03bdf23">
              Nu kommer frågorna igen: Tänker Miljöpartiet sätta sig i en regering
              som inte höjer bensin- och transportskatterna? Tänker Per Bolund
              sätta sig i en regering som höjer jobbskatterna? Här kommer den
              sista: Kommer Per Bolund att acceptera ett kommunalt veto mot
              valfrihet?
            </seg>
            <seg n="4430bf08">
              När ska ni svara på frågorna om hur Sverige ska regeras? Det
              är rimligt att kräva i en demokrati att man förbereder sig och
              redovisar hur man tänker använda regeringsmakten.
            </seg>
          </u>
          <note type="speaker" n="56084885">
            Anf. 47 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-6" n="9e8ae69e">
            <seg n="a59e81e8">
              Herr talman! Det verkar som om Anders Borg och jag borde kunna
              enas om en sak. Det är att lämna över valet till väljarna. Men
              Anders Borg verkar tycka att det bara gäller den rödgröna sidan.
              På allianssidan verkar det däremot inte gälla över huvud taget.
            </seg>
            <seg n="e905ff0c">
              Vi tycker att det är rimligt att man faktiskt får lämna över
              till väljarna hur nästa majoritet kommer att se ut, om det nu
              är en rödgrön majoritet, om det är en blå majoritet eller om det
              kanske är någon annan variant, som faktiskt har funnits tidigare
              genom Sveriges historia.
            </seg>
            <seg n="d4c10132">
              Jag tycker att Anders Borgs frågor är retoriskt ställda. Vi i
              Miljöpartiet har utformat vår politik. Vi har gett svar på de
              frågor som Anders Borg ställer. Vi har gett svar på vad vi vill
              se när det gäller vinster i välfärden och privata alternativ.
              Vi har gett svar på hur vi vill att skattepolitiken ska utformas.
              Sedan är det upp till väljarna att läsa våra förslag, se om man
              tycker att de är bra och om man vill ställa sig bakom dem eller
              inte och därefter lägga sin röst i valet.
            </seg>
            <seg n="7ac87c1a">
              Frågan kan lika gärna ställas tillbaka till Anders Borg. Kommer
              Anders Borg att sätta sig i en regering som sänker lönen för unga
              väldigt kraftigt, som Centerpartiet och Folkpartiet vill?
            </seg>
          </u>
          <note type="speaker" n="0bfdad89">
            Anf. 48 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-2" n="85e19b45">
            <seg n="baec9813">
              Herr talman! En inledande reflexion är att Per Bolund säger att
              det är mer demokratiskt att man efter valet bestämmer vem som
              ska regera med vem och hur det ska gå. När man är lika gammal
              som jag kan man göra den reflexionen att det var en viktig förklaring
              till att de borgerliga partierna var i opposition i 44 år. Det
              var just att de drev linjen att vi säger ingenting före valet
              utan vi säger det först efter valet. Fortsätt med den linjen,
              Per Bolund, så kommer vi att sitta vid makten väldigt, väldigt
              länge!
            </seg>
            <seg n="6edfea25">
              Jag ska gå över till frågan om kommunalt veto. Jag tycker att
              Maria Wetterstrand i Sydsvenskan skrev en intressant, ganska kort
              artikel. Jag ska citera ur den, och sedan ska jag fråga Per Bolund
              om han i huvudsak håller med Maria Wetterstrand eller inte. Hon
              är alltså tidigare språkrör i Miljöpartiet.
            </seg>
            <seg n="cdc3c228">
              Först skriver hon lite om det var frid och fröjd tidigare när
              det var kommunerna som skötte allt. Nej, det fanns mycket missnöje.
              Sedan skriver hon så här: Enda möjligheten var att klaga till
              verksamhetschef, förvaltning, myndigheter, politiker eller medier.
              Valfriheten bestod i att rösta på någon annan i nästa val, kanske
              flera år bort i tiden. Den som hade riktigt gott om pengar kunde
              köpa sig ett privat alternativ, en privat läkare eller en privatskola.
              Valfriheten fanns för den som hade pengar.
            </seg>
            <seg n="e49a8b2a">
              Sedan ändrades det när det kom privata aktörer. Varför? Jo, därför
              att många valde något annat än den kommunala eller landstingsstyrda
              verksamheten.
            </seg>
            <seg n="83a34d3b">
              Det kom skolor med ny pedagogik, omhändertagande barnmorskemottagningar,
              språkfokus i skolorna, särskilda inriktningar och så vidare.
            </seg>
            <seg n="29357002">
              Avslutningsklämmen från Maria Wetterstrand är: Jag har svårt
              att se något tydligare direktdemokratiskt uttryck än att medborgaren
              själv väljer barnens förskola eller skola, sin egen barnmorskemottagning
              eller äldreomsorg.
            </seg>
            <seg n="3fdc92e1">
              Per Bolund! Är det medborgarna eller är det kommunerna, vad är
              Miljöpartiets linje?
            </seg>
          </u>
          <note type="speaker" n="65bf068c">
            Anf. 49 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-7" n="9e8ae69e">
            <seg n="27ce5ce3">
              Herr talman! Jag uppfattar det snarast som en retorisk fråga,
              för jag tror att Carl B Hamilton väl känner till var Miljöpartiet
              står när det gäller valfrihet. Vi har ju länge kämpat för att
              man själv ska kunna välja den utbildning som passar en. Man ska
              kunna välja olika utförare. Man ska kunna välja olika pedagogik
              i skolan. Man ska också kunna välja olika utförare av vård och
              välfärd.
            </seg>
            <seg n="06cce787">
              Vi började faktiskt vår kamp med att kämpa emot de kommuner som
              ville lägga ned byskolor runt om i Sverige. Där kände föräldrarna
              att det faktiskt fanns möjlighet att driva de här skolorna vidare.
              De ville ha sina barn i närområdet i stället för att tvingas köra
              dem långa sträckor med skolbussar.
            </seg>
            <seg n="80f8c866">
              Man startade med att driva skolorna i kooperativ form. Det är
              precis den typ av utveckling som vi välkomnar. Vi vill ju att
              föräldrarna och eleverna själva ska ha makten och kunna bestämma
              över hur deras nära skola ska se ut. Det här är någonting som
              vi fortsätter att driva. Vi vill ju att det fortsatt ska finnas
              olika valmöjligheter. Man ska kunna välja den inriktning som passar
              en själv, som passar familjen.
            </seg>
            <seg n="6c92686f">
              Däremot tycker vi att vi måste ställa höga kvalitetskrav inom
              välfärden, inom omsorgen och inom vården, men också inom skolan.
              Här tycker vi att det kanske inte har varit en tillräckligt bra
              utveckling som vi har sett hittills. Vi tycker till exempel att
              de företag som går in i välfärden, omsorgen och vården inte ska
              ha som huvudsyfte att göra största möjliga vinst. Vi tycker att
              man, om man är ett skolföretag, som huvudsyfte ska ha att man
              faktiskt ska bedriva skolverksamhet, leverera bra tjänster till
              eleverna. Går man in i vården ska man ha som huvudsyfte att faktiskt
              leverera bra vård, inte att leverera vinst.
            </seg>
            <seg n="798c1d41">
              Däremot säger vi att det är okej att ta ut vinst, om kvaliteten
              i verksamheten är tillräckligt hög. Här behövs det bättre organisation,
              bättre sätt att mäta, följa upp och verifiera att verksamheten
              är tillräckligt bra, att man levererar den kvalitet som alla medborgare
              runt om i vårt land kan förvänta sig. Vi kommer inte att acceptera
              att företag försämrar kvaliteten i omsorgen och i skolan för att
              kunna gå med vinst, inte heller att kommunerna gör det för den
              delen.
            </seg>
          </u>
          <note type="speaker" n="00ff6a2e">
            Anf. 50 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-3" n="85e19b45">
            <seg n="a2a4f244">
              Herr talman! Tack, Per Bolund, jag tycker att det var ett utmärkt
              svar. Vi är också väldigt angelägna om att förbättra och säkra
              kvaliteten och att betona att man ställer krav på ett långsiktigt
              engagemang för dem som ska driva bland annat skolor.
            </seg>
            <seg n="727013f6">
              Men jag tycker också att det är viktigt att notera det är naturligtvis
              ett skäl till att jag tar upp den här frågan att den något maktrusiga
              socialdemokratiska partikongressen agerade som om de beslut som
              tas på den kongressen skulle bli Sveriges politik. Per Bolunds
              svar understryker ju att Socialdemokraterna i dag inte är Socialdemokraterna
              för 30 år sedan. Då kunde det möjligen vara på det sättet, mina
              herrar. Men i dag är det tack och lov inte på det sättet, utan
              besluten på Socialdemokraternas kongress är inte landets politik
              längre. Jag tycker att Per Bolunds svar på min fråga, som naturligtvis
              hade till syfte att understryka denna insikt, var mycket bra.
            </seg>
          </u>
          <note type="speaker" n="cfa9f0b8">
            Anf. 51 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-8" n="9e8ae69e">
            <seg n="1a839943">
              Herr talman! Jag uppfattade inte att Carl B Hamilton hade någon
              mer fråga, men jag bedömer att Carl B Hamilton förstod mitt inlägg
              och att vi på det viset på många sätt delar värdet av att ha olika
              inriktningar och att man faktiskt som elev eller förälder, eller
              dessutom som vårdtagare, har en möjlighet att välja den inriktning
              som passar en själv. Det är någonting som Miljöpartiet kommer
              att fortsätta att stå för.
            </seg>
            <seg n="b79f9b2e">
              Däremot kan jag väl säga att jag saknar lite grann Folkpartiets
              engagemang för att få till de här kontrollinstrumenten och få
              en fungerande inspektion som kan kontrollera att både vården och
              skolan levererar den kvalitet som vi alla kan förvänta oss som
              skattebetalare. Jag hoppas att vi tillsammans kan kämpa för att
              få även de funktionerna att fungera bättre i Sverige.
            </seg>
          </u>
          <note type="speaker" n="24ccf43a">
            Anf. 52 PER ÅSLING (C) replik:
          </note>
          <u who="per_asling_d761ac" xml:id="i-bebc396226799d10-2" n="d9c3250c">
            <seg n="dcac921f">
              Herr talman! Jag hörde, Per Bolund, att du i dina frågeställningar
              till finansministern tangerade månadsrapporteringen. Jag tycker
              att det är dags för Miljöpartiet att tala klarspråk om förslaget
              kring månadsrapportering, som är riktat mot svenska företag. Snart
              har vi hört Miljöpartiets olika representanter inta i stort sett
              varje tänkbar hållning i frågan. Det har i alla fall inte funnits
              någon klar linje. Faktum kvarstår, det var bland annat på initiativ
              av Miljöpartiet som frågan över huvud taget kom upp på bordet,
              på grund av ett tillkännagivande i skatteutskottet.
            </seg>
            <seg n="a1e2ae30">
              Jag vill helt enkelt ställa frågan: Hur vill ni ha det? Vill
              ni ha månadsuppgifter för alla branscher eller inte? Så sent som
              den 23 januari stod din partikollega Mats Pertoft här i kammaren
              och sade: När det gäller månadsuppgifter generellt anser Miljöpartiet
              att månadsuppgifter är någonting som kommer att behövas.
            </seg>
            <seg n="d7d42bca">
              Som tur är har min partiordförande Annie Lööf sett till att det
              förslag som har funnits som uppenbarligen är ogenomtänkt inte
              har blivit verklighet. Därför ställer jag här och nu en rak fråga
              till Per Bolund, och jag tror att jag representerar Sveriges företagare
              i frågan: Vill Miljöpartiet att förslaget enbart ska gälla byggbranschen
              ja eller nej?
            </seg>
          </u>
          <note type="speaker" n="a2c85eae">
            Anf. 53 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-9" n="9e8ae69e">
            <seg n="212b9794">
              Herr talman! Det är intressant att Per Åsling på eget initiativ
              tar upp ytterligare en stor spricka i regeringen. Det är uppenbart
              att finansministern och Finansdepartementet driver på ett förslag
              som skulle öka administrationskostnaderna för företagen avsevärt.
              Per Åslings parti och näringsministern verkar inte vara lika tända
              på idén. Där kan vi ytterligare peka på en fråga vi inte har fått
              något svar på från regeringens sida. Nu får vi besked i vårbudgeten
              att man inte kommer att lägga fram något förslag just nu, men
              vilken långsiktig slutsats man kommer att landa i vet vi över
              huvud taget inte. Det verkar vara skrivet i stjärnorna.
            </seg>
            <seg n="4e499caa">
              Det är viktigt att förslag som påverkar regelverk för Sveriges
              företagare måste utformas med försiktighet. Vi kan inte acceptera
              att man genomför den typen av regelverk som ställer krav på att
              man tvingas lämna fler administrativa uppgifter på ett sätt som
              gör att Sveriges företagare skadas allvarligt. Det råder inte
              någon tvekan om detta bland svenska företagare, Företagarna eller
              Svenskt Näringsliv. Miljöpartiet har gjort klart i en artikel
              i Dagens Industri att en utveckling av regelverket som fördyrar
              verksamheterna för Sveriges framför allt små och medelstora företag
              inte är något som Miljöpartiet kan ställa sig bakom.
            </seg>
            <seg n="83e592d9">
              Miljöpartiet vill få fram underlag och förslag från regeringens
              sida för att se om det går att skapa en majoritet för att få bättre
              statistik som kan ge bättre underlag för våra socialförsäkringssystem
              till exempel arbetslöshetsförsäkringen. Där väntar vi fortfarande
              på förslag från regeringens sida. Regeringen måste svara på hur
              regelverken ska utformas. Det är regeringen som har utredningsansvaret
              och alla resurserna för att göra den typen av utredningar. Hela
              Regeringskansliet står till regeringens förfogande för att leverera
              den typen av svar.
            </seg>
            <seg n="28160842">
              Vi väntar fortfarande på besked, och enligt vårbudgeten får vi
              vänta ännu längre innan svaren kommer.
            </seg>
          </u>
          <note type="speaker" n="e798bf90">
            Anf. 54 PER ÅSLING (C) replik:
          </note>
          <u who="per_asling_d761ac" xml:id="i-bebc396226799d10-3" n="d9c3250c">
            <seg n="120b4683">
              Herr talman! Per Bolund svarade inte på min fråga. Jag hade hoppats
              att Per Bolund skulle komma med ett rakt och tydligt besked. Jag
              vet att ni har slagit på stora trumman och organiserat seminarier
              tillsammans med näringslivet för att diskutera frågan.
            </seg>
            <seg n="5c9a1272">
              Jag är besviken på svaret. Ni måste också inta en uppfattning.
              Ni måste ta ert ansvar. Ni har varit med och fattat beslut om
              ett tillkännagivande i skatteutskottet. Ni skapar en otydlighet
              i frågan. Var står ni, Per Bolund? Du har en chans till. Jag hoppas
              att du ändå kan förtydliga. Ett ja eller nej. Vad är det som gäller?
              Står Miljöpartiet för att det bara är byggbranschen som gäller?
              Ja eller nej.
            </seg>
          </u>
          <note type="speaker" n="9bb65d18">
            Anf. 55 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-10" n="9e8ae69e">
            <seg n="6af345df">
              Herr talman! Här ser vi återigen ett exempel på hur regeringspartierna
              går i opposition och säger att det är Miljöpartiets ansvar att
              svara på frågor snarare än regeringens. Jag trodde att regeringens
              uppgift var att regera och lägga fram förslag och underlag för
              riksdagen som riksdagen sedan ska ta ställning till. Så ser tydligen
              inte Per Åsling på situationen. Det är bekymmersamt.
            </seg>
            <seg n="665fad0d">
              Jag ska försöka ge ett tydligt svar på Per Åslings fråga. Sanningen
              är att Miljöpartiet ser värden i att få en bättre rapportering
              från företagen för att skapa bättre underlag för utbetalning i
              till exempel socialförsäkringen. Men vi är inte beredda att genomföra
              ett sådant förslag till ett för högt pris som gör att Sveriges
              företagare drabbas. Därför är vi också beredda att diskutera olika
              varianter eller inriktningar. Det kan tänkas att det finns steg
              på vägen mot ett sådant system. Vi ser med oro på att om hela
              systemet skulle införas på en gång skulle det bli en sådan negativ
              effekt när det gäller regelbördan för Sveriges företag.
            </seg>
            <seg n="57da2865">
              Om Per Åsling är intresserad av våra uppfattningar kanske det
              bästa vore om Per Åsling uppmuntrade regeringen att ta initiativ
              till kommunikation med oppositionen och försöka hitta ett gemensamt
              förslag till hur frågan ska lösas.
            </seg>
          </u>
          <note type="speaker" n="5c21c74b">
            Anf. 56 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-2" n="e0a47aa9">
            <seg n="4885d5b0">
              Herr talman! Tack för anförandet, men jag blev lite fundersam
              i vissa frågor. Det verkar vara en linje att prata om ungdomsarbetslösheten.
              Det är viktigt att vi hanterar den. Men vid felaktiga analyser
              kan felaktiga åtgärder vidtas. Ni har ändrat er i frågan om halverade
              arbetsgivaravgifter för unga. Det tycker vi är bra. Nu gäller
              det att få med sig övriga partier på er kant. Det får ni ta sinsemellan.
            </seg>
            <seg n="ba615a12">
              SCB har lagt fram en fördjupad analys av ungdomsarbetslösheten
              med en jämförelse över länderna i Europa. Tyskland dyker upp här
              och där som ett bra exempel. Varför är ungdomsarbetslösheten lägre
              i Tyskland och Österrike än i Sverige? Det har visat sig att lärlingsplatser
              slår stort på ungdomsarbetslösheten. 2530 procent av de studerande
              är kopplade till lärlingsplatser, medan i Sverige når vi inte
              ens upp till 1 procent. De som är kopplade till lärlingsplatser
              räknas som sysselsatta.
            </seg>
            <seg n="c58ed3b1">
              För att göra en lång historia kort innebär det att om Sverige
              hade det systemet skulle vi i praktiken kanske landa på en ungdomsarbetslöshet
              på drygt 7 procent. Det skulle också sänka arbetslösheten för
              dem som är över 25 år som är över 8 procent i vårt land till en
              nivå som är mer rättvisande, nämligen 5,7 procent.
            </seg>
            <seg n="c34a21e8">
              Regeringen satsar på lärlingsplatser för att få upp sysselsättningen
              och få en lättare matchning in på arbetsmarknaden, det vill säga
              hyvla ned trösklarna. Är det en politik som Per Bolund tycker
              är felaktig? Den funkar bra i Tyskland och Österrike, som du och
              med flera gärna vill jämföra med. Hur ser du på detta? Gör du
              rätt analys av ungdomsarbetslösheten?
            </seg>
          </u>
          <note type="speaker" n="af96dc90">
            Anf. 57 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-11" n="9e8ae69e">
            <seg n="cadc91ee">
              Herr talman! Jag vet inte om Anders Sellström hörde på mitt anförande.
              Jag sade inte några procentsatser över ungdomsarbetslösheten,
              utan jag nämnde en faktisk siffra. Det är över 120 000 unga i
              dag som varken har ett jobb att gå till eller en skola att gå
              till. De har helt enkelt inte en uppgift i samhället för tillfället.
              Det är något vi är bekymrade över. Vi tycker att det behövs åtgärder
              för att se till att dessa ungdomar har en riktning framåt, antingen
              mot arbetsmarknaden eller mot en utbildning som i förlängningen
              kan ge dem ett jobb.
            </seg>
            <seg n="db2926a7">
              Det är därför vi trycker så hårt på att det behövs bättre möjligheter
              att förmedla jobb till de unga. Kommunerna och regionerna i Sverige
              har en viktig uppgift att fylla om de får resurser och ansvar
              att göra det.
            </seg>
            <seg n="f790b232">
              Vi har självklart ingenting emot lärlingsplatser. Precis som
              Anders Sellström säger är det ett system som har funkat bra i
              andra delar av Europa. Vi skulle gärna se att man utvecklade de
              tankarna mer. Men vi tror samtidigt inte att det är hela lösningen.
              Ett problem är att regeringen fokuserar för lite på att faktiskt
              få fram riktiga jobb till Sveriges unga. Den väg som regeringen
              har valt, med stora skattesänkningar, är inte den mest effektiva.
              Vi tror att det är bättre att rikta resurserna mot att göra stora
              samhällsinvesteringar som vi vet kan bygga Sverige starkt inför
              framtiden och samtidigt kan ge många både äldre och unga nya jobb
              i Sverige.
            </seg>
            <seg n="9cc9389b">
              Ett exempel är att bygga om och rusta upp de miljonprogramsområden
              som finns runt om våra storstäder i Sverige. Vi vet att i de områdena
              är ungdomsarbetslösheten särskilt stor och problematisk. Många
              unga där har särskilt svårt att komma in på arbetsmarknaden. Varför
              då inte göra en satsning där man ser till att de hundratusentals
              lägenheterna rustas upp och samtidigt ge en chans till de unga
              i områdena att vara med i den upprustningen och få in en fot på
              arbetsmarknaden för första gången? Där finns det stora möjligheter
              att bryta de negativa spiralerna som finns i Sverige och komma
              i gång med en upprustning som vi vet är nödvändig och som samtidigt
              kan ge många unga människor i Sverige jobb.
            </seg>
            <seg n="0157d7a7">
              Vi vill gärna se de riktiga jobben. Då krävs det att man gör
              samhällsinvesteringar.
            </seg>
          </u>
          <note type="speaker" n="8d6410bd">
            Anf. 58 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-3" n="e0a47aa9">
            <seg n="555781f2">
              Herr talman! Det är bra att höra Per Bolunds intresse för de
              åtgärder vi nu vidtar och har vidtagit för att skapa lärlingsplatser.
              Sedan finns det någon kultur i vårt land som inte stämmer överens
              där. Det är liksom lite främmande, och det tar väl lite tid innan
              vi får fart på detta. Men jag hoppas att det här ska ge bra resultat
              på sikt. Det är viktigt för ungdomarna att lotsas in i den delen.
            </seg>
            <seg n="7f8f83ca">
              Per Bolund tar upp investeringssatsningar. Då står du bakom de
              hittills största investeringssatsningar som görs på vägar och
              järnvägar i vårt land. Det känns också bra. Det har aldrig varit
              så stora satsningar som det görs nu på infrastruktur och annat.
              De bitarna behövs också.
            </seg>
            <seg n="ae8f8da9">
              Jag förstår att Per Bolund också står bakom det utökade antalet
              utbildningsplatser som införs på yrkesprogram, högskolor och andra
              ställen just för att rusta ungdomarna och få ut dem på arbetsplatser.
              Det känns bra. Jag hör att du är med på den linje som regeringen
              har anlagt i frågorna.
            </seg>
          </u>
          <note type="speaker" n="ffc69a32">
            Anf. 59 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-12" n="9e8ae69e">
            <seg n="770b96d4">
              Herr talman! Vi är för alla bra förslag som kommer fram. Där
              kan jag säga att vi saknar en hel del från regeringens sida. Det
              är det som min kritik riktades mot i mitt anförande. Vi tycker
              inte att det görs tillräckligt. Det är lätt att påpeka att man
              gör satsningar på järnvägen, men i förhållande till hur många
              fler som åker på järnvägen, hur stort trafikanttrycket är och
              hur många som vill åka i dag men som inte får plats på tåget är
              inte de här investeringarna tillräckliga. Det är ganska uppenbart.
              Står man på en kall perrong en vintermorgon och tåget inte kommer
              den morgonen heller är det svårt att vara nöjd med de satsningar
              som regeringen gör. Det krävs mer och mer avancerade satsningar.
              Det finns i Miljöpartiets budget.
            </seg>
            <seg n="3be22081">
              När det gäller utbildningsplatser tycker vi att det är välkommet,
              det ska jag säga, att regeringen tillför en del utbildningsplatser.
              Men med tanke på de neddragningar som regeringen tidigare har
              gjort av platserna på universitet och högskolor, tiotusentals
              platser, och att regeringen kommer tillbaka med endast 1 400 platser
              är detta inte att betrakta som en satsning eller en stimulans.
              Det är totalt sett en neddragning. Det måste man se.
            </seg>
          </u>
          <note type="speaker" n="661c3359">
            Anf. 60 CARL B HAMILTON (FP):
          </note>
          <u who="carl_b_hamilton_cb6e47" xml:id="i-fce0d20fd86040f6-4" n="85e19b45">
            <seg n="715cab01">
              Herr talman! Sverige tillhör de länder som har haft högst tillväxt
              under krisen och trots krisen. Vi har haft en reallöneökning som
              knappast något annat land i Europa kan uppvisa. Det har varit
              goda inkomstökningar i Sverige trots skuldkrisen. I andra länder
              som Tyskland har det utmärkande under de senaste 20 åren i stället
              i stort sett varit att reallönerna har stått still, medan vi i
              Sverige har kunnat räkna med en genomsnittlig inkomstökning på
              1 ½2 procent.
            </seg>
            <seg n="b8e544d1">
              Detta är naturligtvis inte ett land som tillhör bottenligan i
              Europa. Man tar sig för pannan när man hör en del av oppositionsföreträdarna
              här som försöker döma ut Sverige som ett dåligt land när vi i
              själva verket har haft en inkomstökning för enskilda människor
              som har varit väsentligt bättre än i andra länder och kanske allra
              bäst i Europa.
            </seg>
            <seg n="744adff0">
              När det gäller arbetsmarknadsläget har Sverige ett arbetskraftsdeltagande
              som sannolikt är störst i Europa. Det har minskat i många länder.
              Sverige har ett arbetskraftsdeltagande för kvinnor som är i särklass,
              och sysselsättningen har ökat med ungefär 200 000 personer under
              den tid som den här regeringen har suttit vid makten.
            </seg>
            <seg n="e8bb5091">
              Man kan naturligtvis svartmåla, och det är en gammal gren som
              oppositionen kan ägna sig åt, men jag tycker att det är lite nedsättande,
              lite skamligt att berätta om Sverige som om det vore ett dåligt
              land. Arbetslösheten är naturligtvis ett stort problem. Det hade
              varit ansvarslöst att inte gå med budgetunderskott och driva expansiv
              finanspolitik i detta kärva ekonomiska läge. Som jag har sagt
              förr i den här talarstolen får John Maynard Keynes insikter inte
              behandlas som döda, och hans lära ska inte skuffas undan av sådana
              som tror att budgeten varje år ska ha överskott när det i stället
              är samhällsekonomin som ska balanseras över en konjunkturcykel.
            </seg>
            <seg n="bd687636">
              Det är märkligt att Socialdemokraterna förnekar sitt tidigare
              föredöme Keynes. Socialdemokraterna utdelar den ekonomiska politikens
              judaskyss här med sin inställning att budgeten på något sätt ska
              vara mer restriktiv än för närvarande. Fredrik Olovsson sade tidigare
              om regeringens politik att regeringen inte klarar överskottsmålet.
              Ja, men det, mina vänner, indikerar det att man vill ha överskott
              och en mer restriktiv politik. Det hade varit helt fel, för det
              leder till en högre arbetslöshet. Socialdemokraterna argumenterar
              för en mer restriktiv finanspolitik, säger att den politik som
              regeringen driver inte klarar överskottsmålet och vill ha en mer
              restriktiv finanspolitik. Det kommer att bli högre arbetslöshet
              med den inställning till Keynes och till den expansiva finanspolitiken
              som Fredrik Olovsson här tidigare visat. Jag ska säga att jag
              är glad för Folkpartiets del för den expansiva inriktning på finanspolitiken
              som den här regeringen har haft, i synnerhet det senaste året.
            </seg>
            <seg n="e5cffd48">
              Här har tidigare nämnts de utbildningssatsningar som regeringen
              har beslutat om och som finns i budgeten, så jag ska inte ta upp
              det igen. Men jag ska ställa detta emot Socialdemokraternas politik
              för de unga. När det gäller ungdomsarbetslösheten vill oppositionen
              höja lönekostnaden för att anställa och behålla unga, dock inte
              Miljöpartiet, som har bytt åsikt. Hur kan det minska ungdomsarbetslösheten?
              Det blir en kostnadschock för de arbetsgivare som har unga anställda.
              Fördubblad restaurangmoms vill oppositionen ha, men många unga
              har sitt första jobb i denna bransch. Vid den socialdemokratiska
              kongressen gjorde Stefan Löfven under jubel en eftergift om en
              utbetalningsgaranti för unga inom 30 dagar. Det är skillnaden
              mellan regeringens och oppositionens politik. Ni socialdemokrater
              kommer med en utbetalningsgaranti, medan vi har åtgärder som är
              skräddarsydda för att de personer som kommer i åtnjutande av dessa
              åtgärder ska ha en mycket god möjlighet att få ett jobb när åtgärden
              upphör. Vi kastar inte bara ut pengar på unga personer, som Socialdemokraternas
              utbetalningsgaranti innebär. Socialdemokraterna har ingenting
              sagt om hur detta ska gå till. Vi kommer tillbaka till Göran Perssons
              förvaringspolitik av arbetslösa i passiva åtgärder.
            </seg>
            <seg n="64d32377">
              I ett lite längre perspektiv kommer jämviktsarbetslösheten, den
              långsiktiga arbetslösheten, att stiga med Socialdemokraternas
              utbetalningar, och som sagt inte bara på kort sikt utan även på
              lång sikt.
            </seg>
            <seg n="1cc2407e">
              Jag får återkomma till det.
            </seg>
          </u>
          <note type="speaker" n="c64567cd">
            Anf. 61 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-15" n="4a7cfad8">
            <seg n="fb782d04">
              Herr talman! Man blir lite förvånad när man lyssnar på Carl B
              Hamilton och på finansministern tidigare. Det är ingen som har
              dömt ut Sverige som ett dåligt land, absolut inte. Tvärtom berömde
              jag och sade att Sverige är ett mycket bra land på många sätt.
              Statsfinanserna och sysselsättningsgraden är två mycket positiva
              indikatorer, men det är inte regeringens förtjänst. Dem har ni
              i stor utsträckning ärvt; det borde vi kunna vara överens om.
            </seg>
            <seg n="4ca66287">
              Men nu är frågan till Carl B Hamilton efter 14 budgetar, vår-
              och höstbudgetar, var vi kan se resultaten. På ett av områdena
              är det lite svart, för att nu använda det uttrycket. Det gäller
              arbetslösheten. Det är 400 000 arbetslösa, 70 000 som har varit
              arbetslösa i två år eller mer och 30 000 är placerade i fas 3.
              Vi har en skolutveckling med fallande kunskapsresultat sex år
              i rad, som inte minst Folkpartiet är ansvarigt för. Vi ser att
              förändringarna inom gymnasieskolan driver studenterna bort från
              de utbildningar som skulle kunna ge dem jobb. Vi ser hur platserna
              i högskolan blir färre, och Högskoleverket räknar med att vi får
              en minskande andel av unga som kommer att ta högskoleexamen.
            </seg>
            <seg n="79ec7066">
              Kan man få lyfta upp de små obetydliga problemen? Är det okej
              att göra det i en politisk debatt i Sverige i dag? Jag tycker
              att det är högst relevant. Jag tycker att det är regeringens ansvar
              att svara på varför det har blivit så tokigt. I jämförelse med
              andra länder när det gäller just andelen som skaffar sig en högskoleutbildning
              ser vi att vi halkar efter. Vi ser det när det gäller sysselsättningsutvecklingen,
              och vi ser det när det handlar om arbetslösheten. Men Carl B Hamilton
              är nöjd.
            </seg>
          </u>
          <note type="speaker" n="cd4fd5d6">
            Anf. 62 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-5" n="85e19b45">
            <seg n="c0ea389a">
              Herr talman! Jag är aldrig nöjd. Vi i Folkpartiet är aldrig nöjda.
              Vi kan alltid arbeta för förbättringar. Dessutom ändras verkligheten
              hela tiden.
            </seg>
            <seg n="7214cfc4">
              Låt oss börja med arvsynden. Nu har Folkpartiet och de övriga
              i Alliansen skött den ekonomiska politiken i landet genom en kris
              som slog ut det mesta i världen 20082009. Sedan har man hackat
              tillbaka. Det har varit en lång följd av besvärliga år. Då är
              det märkligt att det faktum att Sverige befinner sig i ett utmärkt
              skick jämfört med andra länder skulle vara ett arvegods från Socialdemokraterna
              och Göran Persson. Det är en absurd historieskrivning, men jag
              ska inte gå mer in på det. Alla fattar att det inte kan vara Göran
              Perssons förtjänst att Sverige klarade krisen två tre år efter
              det att han hade avgått.
            </seg>
            <seg n="4f83607a">
              När det sedan gäller detta med skolan och fallande resultat kunde
              vi naturligtvis ha behållit den gamla socialdemokratiska skolpolitiken.
              Och då har vi en situation med fallande resultat. Vad gör regeringen
              och Jan Björklund då? Jo, det är reform på reform av lärarutbildning,
              skolutbildning, skollag, studieplan och så vidare.
            </seg>
            <seg n="e26caf1c">
              Nu får han kritik från till exempel Dagens Nyheter för att han
              gör för mycket, och det ska vara mera lugn och ro i skolan. Men
              frågan är, Fredrik Olovsson: Vad vill Socialdemokraterna göra?
              Jag kan inte se att Socialdemokraterna gör något annat än vacklar
              mellan den gamla flumskolan och den nya kunskapsskolan. Men det
              vore intressant om vi här kunde få ett klart besked om att ni
              faktiskt också tycker att vi ska driva en kunskapsskola och kanske
              gå ännu fortare fram än vad många andra tycker.
            </seg>
          </u>
          <note type="speaker" n="25f864de">
            Anf. 63 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-7f03cc18dfce6348-16" n="4a7cfad8">
            <seg n="09057f4f">
              Herr talman! Vi har talat om vad vi tycker att man bör göra åt
              skolpolitiken, som vid sidan av arbetslösheten är ett allvarligt
              problem. Vi tycker att vi ska investera i mindre klasser. Vi tycker
              att vi ska investera ytterligare i lärarna och lärarnas kunnande.
              Vi tycker att det är viktigt att vi ytterligare beforskar skolan
              och verkligen utvecklar undervisningen så att varje metod är den
              bästa metoden i klassrummen. Det handlar naturligtvis väldigt
              mycket om stöd till lärare och skolledare men också, som jag sade,
              om mindre klasser.
            </seg>
            <seg n="03b7c163">
              Det vore naturligtvis alldeles utmärkt om vi skulle kunna bli
              överens om den typen av insatser. Men det är inte den utvecklingen
              vi ser i svensk skola i dag. Vi ser att det snarare har blivit
              en sorterings- och utslagningsmaskin med ständigt sämre resultat.
              Det är någonting som också en folkpartist borde ta på mycket stort
              allvar.
            </seg>
          </u>
          <note type="speaker" n="07bb847b">
            Anf. 64 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-6" n="85e19b45">
            <seg n="00c30ace">
              Herr talman! Ja, är det någon som tar skolans situation på stort
              allvar är det väl utbildningsminister Jan Björklund. Som sagt
              var brukar han få kritik för att han gör för mycket och för fort,
              bland annat av er skolpolitiske talesman Ibrahim Baylan.
            </seg>
            <seg n="a29cee9b">
              Om vi ska tala om lärarna ett litet ögonblick här är det så att
              regeringen avsätter 1 miljard i extra anslag av statliga pengar
              till en uppgift som egentligen är kommunal, att inrätta karriärvägar
              för lärare, och väldigt många av dessa lärare är kvinnor. Det
              är alltså 1 miljard kronor i lön till i huvudsak kvinnor.
            </seg>
            <seg n="cdce4a12">
              Grundproblemet, som finansministern också var inne på, är att
              överbrygga från skola till arbetsliv och att förbereda genom lärlingsutbildning
              och andra yrkesförberedande utbildningar i större utsträckning
              på gymnasiet.
            </seg>
          </u>
          <note type="speaker" n="3c2b2371">
            Anf. 65 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-13" n="9e8ae69e">
            <seg n="096b2aa3">
              Herr talman! Jag vet inte om det är någon som kommer ihåg Folkpartiet
              under Bengt Westerbergs tid. Det var ju lite andra tongångar som
              man hörde då än de som man hör från Carl B Hamilton och från andra
              ledande folkpartister i dagsläget. Det var på den tiden som Folkpartiet
              kallade sig och också agerade som socialliberaler. Som jag ser
              det fanns det en hel del likheter mellan Bengt Westerbergs Folkpartiet
              och dagens Miljöpartiet i den bemärkelsen att Bengt Westerberg
              fokuserade mer på sakfrågorna än på blockpolitiken.
            </seg>
            <seg n="a4aa0f5d">
              Om man, som jag gjorde, tittade på SVT:s dokumentär Bildt excellensen
              , som sändes alldeles nyligen, kunde man lyssna till Bengt Westerberg
              och hans syn på den svenska politiken. Han gjorde ju gärna upp
              med både Socialdemokraterna och Moderaterna om politiken gick
              i rätt riktning. Bengt Westerberg var, som jag ser det, ganska
              pragmatisk och socialliberal till sin läggning. Han talade gärna
              om både företagande och miljöfrågor, som jag också känner igen
              mig i ganska mycket.
            </seg>
            <seg n="616e996d">
              När det gäller dagens Folkpartiet är det inte alls de signalerna
              jag får. Där talas det om Natomedlemskap, om hårdare tag i skolan,
              och kärnkraftsreaktorer är det väldigt populärt att tala om från
              Folkpartiets sida ju fler, desto bättre. Vidare talas det om sänkta
              löner för ungdomar, och man drar sig inte ens för att Sverige
              ska byta ut kronan mot den havererade euron.
            </seg>
            <seg n="5c515e78">
              Min fråga till Carl B Hamilton är: Längtar inte du också tillbaka
              till den tiden då Bengt Westerberg styrde partiet och ni fortfarande
              kunde stå för termen socialliberaler?
            </seg>
          </u>
          <note type="speaker" n="ad8b4066">
            Anf. 66 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-7" n="85e19b45">
            <seg n="77a3035c">
              Herr talman! Jag satt i riksdagen redan när Bengt Westerberg
              var partiledare, och jag håller inte riktigt med om beskrivningen
              här. Den nya jämställdhetsministern var för övrigt Bengt Westerbergs
              närmaste medarbetare, så vi behåller även personunionen från den
              tiden.
            </seg>
            <seg n="d69a2ffb">
              Men, Per Bolund, i det nya partiprogramsförslaget som har lagts
              fram och som vi ska besluta om i november är det, kan man säga,
              en återgång till att tala mycket mer om socialliberalism. Man
              kan säga att den svenska liberalismen har varit en kompromiss
              mellan två inriktningar som å ena sidan har betonat ekonomisk
              effektivitet, näringsfrihet, ekonomisk liberalism, frihandel och
              konkurrens och å andra sidan det som med Bertil Ohlins terminologi
              var det glömda Sverige. Man skulle uppmärksamma de svaga i samhället
              och ta vara på alla, även de som hade det besvärligt.
            </seg>
            <seg n="9a2669ed">
              I det nya partiprogramsförslaget är det alldeles uppenbart att
              båda dessa tonvikter finns med. Det är på det sättet en återgång
              till en tydlig inriktning på att båda dessa aspekter är lika viktiga
              och ska leva bredvid varandra. För att man ska kunna fokusera
              på det glömda Sverige, sociala utgifter och sociala uppgifter
              måste man också vårda vad Bertil Ohlin, för att nu återgå till
              honom här, kallade de välståndsbildande krafterna. Även detta
              begrepp och detta synsätt finns med i det nya partiprogramsförslaget.
            </seg>
            <seg n="c62bd7d4">
              Jag tror att Per Bolund kan vara trygg i att den grundsyn som
              har funnits under lång tid finns även nu och framöver.
            </seg>
          </u>
          <note type="speaker" n="fef13bf6">
            Anf. 67 PER BOLUND (MP) replik:
          </note>
          <u who="per_bolund_4dcd65" xml:id="i-68bb556e363498eb-14" n="9e8ae69e">
            <seg n="6c273154">
              Herr talman! Tack för svaret, Carl B Hamilton. Det låter ändå
              uppmuntrande. Min bild har annars varit att Folkpartiet varit
              så rädda för att verka snälla att man varit tvungen att ta i med
              hårdhandskarna för att visa att man var tuffare än vad det verkade
              som. Jag tycker att det är ganska bra att vara snäll. Det är ofta
              någonting som uppskattas om man kan vara pragmatisk och till exempel
              försöka hitta vägar framåt i politiken. Där tror inte jag att
              Natomedlemskap, nya kärnkraftsreaktorer och sänkta löner för ungdomar
              är vägen framåt.
            </seg>
            <seg n="235ec70c">
              Ett exempel på sätt att skapa fler jobb är Carl B Hamiltons och
              Folkpartiets nya förslag om att sänka lönerna kraftigt för unga,
              att det ska vara vägen in i arbetslivet. Det tycker inte jag är
              ett särskilt snällt förslag. Det bygger på att de unga kommer
              att få sämre möjligheter att klara sig, även när de har fått ett
              jobb framöver. Det kan inte vara rätt att vi ska lösa problemet
              med arbetslösheten genom att de unga ska få ta smällen med sämre
              ersättningar. Vi föreslår i stället sänkt arbetsgivaravgift och
              avskaffat sjuklöneansvar för småföretagen, som vi tror är ett
              bättre sätt att få unga i jobb.
            </seg>
            <seg n="d080b481">
              Jag hoppas att det blir som Carl B Hamilton säger nu, att man
              kommer att gå mot en mer socialliberal hållning. Men hur ser du
              på låglönesatsningen? Är det verkligen ett socialliberalt förslag?
            </seg>
          </u>
          <note type="speaker" n="483f9375">
            Anf. 68 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-8" n="85e19b45">
            <seg n="55c3df1c">
              Herr talman! Folkpartiet, Alliansen och Miljöpartiet är ju överens
              om att sänka lönekostnaden genom sänkta arbetsgivaravgifter, och
              det har just syftet att det ska bli mer lönsamt och billigare
              att anställa unga personer. Jag tycker att det blir lite vilseledande
              att kalla det för en lönesänkning. Det som är centralt här är
              att sänka kostnaden, och vi är överens om att sänkta arbetsgivaravgifter
              är en möjlighet till det.
            </seg>
            <seg n="3bb40484">
              När det gäller den andra sjuklöneveckan tror jag att det så småningom
              ligger i korten att den möjligen försvinner. Det får vi väl se.
            </seg>
            <seg n="fd946300">
              Jag tror att det är bra med en lönedifferentiering. Jag tror
              inte att det är hela världen om en ung person har något lägre
              lön än en person som är 40 år och har 20 års erfarenhet av arbetslivet.
              Jag tror att det är acceptabelt för de flesta. Och som liberal
              vill jag främja social mobilitet. Man kommer inte att stanna i
              denna lägre lön mer än temporärt.
            </seg>
          </u>
          <note type="speaker" n="8a03596e">
            Anf. 69 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-4" n="7e92001d">
            <seg n="b3e293b3">
              Herr talman! Carl B Hamilton! I vårpropositionen återkommer ni
              till matchningen på arbetsmarknaden och konstaterar att matchningen
              har försämrats de senaste åren, vilket stämmer, och att detta
              beror på att antalet personer med svag förankring på arbetsmarknaden
              har ökat samtidigt som antalet långtidsarbetslösa har ökat. Det
              är ju rätt dåliga nyheter.
            </seg>
            <seg n="60c88aa6">
              Jag hävdar bestämt att denna oroande utveckling kan förklaras
              av två saker, dels att invandringspolitiken varit missanpassad
              i bemärkelsen att den inte varit behovsprövad, dels att utbildningspolitiken
              varit missanpassad i bemärkelsen att den inte haft fokus på just
              matchningen.
            </seg>
            <seg n="2ac76c74">
              Det är trots allt Folkpartiet som styr och ställer på Utbildningsdepartementet.
              Min fråga till Carl B Hamilton är: När får vi se reformer inom
              den högre utbildningen med fokus på matchningen, exempelvis genom
              ett mer resultatorienterat system för resurstilldelning till högskola
              och universitet?
            </seg>
          </u>
          <note type="speaker" n="38f4c97e">
            Anf. 70 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-9" n="85e19b45">
            <seg n="e6bbc4bb">
              Herr talman! Jag måste erkänna att jag inte är uppdaterad på
              resursfördelningssystemet till högskolan. Det har ändrats från
              tid till annan under de senaste 20 åren, och jag är inte uppdaterad
              på hur det ser ut i dag.
            </seg>
            <seg n="30433eb5">
              Matchningsproblemen i skolpolitiken var jag inne på med Per Bolund.
              Alla partier har i dag ett helt annat fokus på hur man ska kunna
              överbrygga klyftan mellan skollivet och arbetslivet.
            </seg>
            <seg n="964093db">
              Jag vet inte om det var detta frågeställaren var inne på, hur
              vi ska göra där. Vi har förslag om lärlingsprogram och, som jag
              sade tidigare, att ha mer tillämpade, mindre abstrakta utbildningar
              på gymnasiet för dem som inte vill utbilda sig överdrivet teoretiskt,
              som kanske är skoltrötta och som är bättre betjänta av att ha
              en mer praktiskt orienterad utbildning på gymnasiet. Sedan kan
              man komma tillbaka och få en högre utbildning, om man så skulle
              vilja.
            </seg>
            <seg n="e9933c15">
              Jag vet inte om detta var svar på frågan om matchning och skolpolitik,
              men det är mitt svar så långt.
            </seg>
          </u>
          <note type="speaker" n="32090b26">
            Anf. 71 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-5" n="7e92001d">
            <seg n="c4a8db54">
              Herr talman! Nej, frågan gällde högre utbildning. Många i Sverige
              har gått högre utbildningar, och det är bra att vi utbildar oss.
              Av dessa jobbar dock ungefär 30 procent på en nivå som är lägre
              än den de är utbildade för. Det beror ofta på att de har valt
              fel utbildning, en utbildning som inte ger jobb i framtiden.
            </seg>
            <seg n="3f5bed44">
              Det är denna matchning jag efterfrågar. Jag vill se en omställning
              av utbildningssystemet till att möta arbetsmarknadens behov i
              framtiden.
            </seg>
            <seg n="3944dbcc">
              Folkpartiet har haft ansvar för utbildningspolitiken under sju
              år. Samtidigt som arbetslösheten ökar så ökar också antalet lediga
              otillsatta jobb. Det beror till stor del på att Sverige inte har
              anpassat utbildningssystemet efter arbetsmarknadens behov, och
              det är Folkpartiets ansvar.
            </seg>
            <seg n="4c07e788">
              Jag frågar åter: När kommer reformer som ser till att vi får
              en utbildningspolitik som är anpassad till framtidens arbetsmarknad?
            </seg>
          </u>
          <note type="speaker" n="9b80c81a">
            Anf. 72 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-10" n="85e19b45">
            <seg n="9f5cbc4d">
              Herr talman! I viss utsträckning försöker vi göra det, till exempel
              i satsningen på fler civilingenjörer, högskoleingenjörer och sjuksköterskor.
              Det finns en tydlig efterfrågan på detta på arbetsmarknaden. Det
              är därför relativt enkelt.
            </seg>
            <seg n="aa6de0c9">
              När det gäller att ungdomar väljer fel utbildning på högskolan
              är erfarenheten från alla länder att det är mycket svårt att för
              ett antal kommande årtionden bestämma hur högskoleutbildningen
              ska se ut. Låt oss ta läkarutbildningen i Sverige som exempel.
              Den har varit otillräcklig. Trots kunskap om befolkningstillväxt,
              sammansättning av befolkning och så vidare har det varit svårt.
            </seg>
            <seg n="becc1dca">
              En del av högskoleutbildningen innebär dock att man blir mer
              flexibel och kan göra fler saker. Det behöver inte vara ett nederlag.
            </seg>
          </u>
          <note type="speaker" n="f07b7ac0">
            Anf. 73 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-2" n="4e66cb79">
            <seg n="450746d8">
              Herr talman! Kvinnor ses som en reservarbetskraft. Kvinnors ställning
              på arbetsmarknaden är långt från mäns. Vore kvinnor sysselsatta
              i lika stor utsträckning som män skulle ungefär 100 000 fler kvinnor
              jobba i dag. Det är direkt nedslående siffror. Vi vet också att
              vi kvinnor är mycket mer beroende än män av att ha en väl fungerande
              gemensamt finansierad sektor.
            </seg>
            <seg n="037a6832">
              Samtidigt kan vi konstatera att barngruppernas storlek på fritis
              har ökat med 50 procent sedan 2006, förskolegrupperna blir större
              och större, lärartätheten sjunker i skolan och äldreomsorgen skriker
              efter resurser.
            </seg>
            <seg n="30fd50ed">
              I dag jobbar var tredje kvinna deltid, mot var tionde man. Totalt
              jobbar var tredje svensk på obekväm arbetstid, och av dem har
              300 000 barn under sju år. Det är dock bara 40 procent av kommunerna
              som erbjuder barnomsorg utanför kontorstid. Var tredje kommunalare
              med småbarn uppger att de inte kan jobba heltid på grund av förskolans
              öppettider. Vi har 16 000 färre kommunanställda i dag än vad vi
              hade 2007.
            </seg>
            <seg n="7a7614ac">
              100 000, framför allt kvinnor, har tvingats gå ned i arbetstid
              eller sluta jobba helt för att ta hand om en åldrande anhörig.
              Det riktigt spännande, Carl B Hamilton, är att andelen äldre i
              befolkningen beräknas öka med 30 procent till 2050. För att täcka
              dessa behov, med samma personaltäthet som i dag, måste 70 procent
              fler anställas. Det kommer att kosta en hel del.
            </seg>
            <seg n="a50fee66">
              Det gör det å andra sidan också om vi inte bygger ut den offentliga
              äldreomsorgen och barnomsorgen, för vi riskerar då att få en växande
              andel medelålders kvinnor som inte kan jobba på grund av att de
              måste göra oavlönat omsorgsarbete i stället. Vad kostar inte det?
            </seg>
            <seg n="783b9776">
              Den offentliga budgeten brukar återspegla vilket samhälle vi
              vill ha. När jag bläddrar i vårbudgeten kan jag inte se ett enda
              förslag för att stärka kvinnors ställning på arbetsmarknaden.
              Det är tydligen Folkpartiets linje. Eller hur ska jag tolka det,
              Carl B Hamilton?
            </seg>
          </u>
          <note type="speaker" n="005043dc">
            Anf. 74 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-11" n="85e19b45">
            <seg n="64cbb637">
              Herr talman! Antalet kommunanställda har inte ökat sedan 2007,
              säger Ulla Andersson. Vänsterpartiet är, liksom Socialdemokraterna,
              fixerat vid att människor ska vara anställda i kommunen. Vi tycker
              dock att i såväl skola som äldre- och barnomsorg kan människor
              vara anställda i företag. De kan vara anställda i privata företag
              eller kooperativ.
            </seg>
            <seg n="54768a27">
              Siffran på hur många som är kommunanställda är därför inte så
              intressant för en folkpartist eller en annan allianspolitiker.
              Jag förstår att den är ett rött skynke för en vänsterpartist som
              vill att alla ska jobba i offentlig sektor, men så är det inte
              för oss.
            </seg>
            <seg n="fe025255">
              Ulla Andersson och jag har mötts i många av dessa debatter. Jag
              tittade därför lite på hur det är i Gävle och Gävleborg, som är
              Ulla Anderssons hemmaplan. Där har vänsterpartierna haft majoritet,
              ibland med Miljöpartiet, sedan demokratins införande.
            </seg>
            <seg n="b6dcb31b">
              Är alla de saker som Ulla Andersson tar upp bättre där? Nej,
              det är de inte. Det är inte mer deltid och nattis. Det är inte
              högre löner för kommunanställda i Gävleborg. Kvinnornas situation
              är inte bättre. De har inte fler styrelseplatser i kommunala bolag
              i Gävle och Gävleborg.
            </seg>
            <seg n="42a7d0b2">
              Varför funkar inte demokratin i Gävle och Gävleborg? Om majoriteten
              där har alla de goda egenskaper och föresatser som Ulla Andersson
              lyfte fram jag tycker inte att de är goda, för jag tycker att
              det bra med privata företag varför återspeglas det över huvud
              taget inte i vänsterpolitiken i Gävle och Gävleborg? Det är inte
              bättre där än i resten av Sverige.
            </seg>
          </u>
          <note type="speaker" n="640775ef">
            Anf. 75 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-3" n="4e66cb79">
            <seg n="fc7e47b8">
              Herr talman! Konjunkturinstitutet säger att det är 16 000 färre
              anställda finansierade med skattemedel, och det får konsekvenser.
            </seg>
            <seg n="5c2ef589">
              Gävle har infört rätt till heltid. I Gävle kommun har alla som
              är anställda av kommunen rätt till heltid. Vänsterpartiet vill
              införa en lagstiftning på nationell nivå; regeringen vill det
              inte. Det skulle stärka kvinnors inkomster och inflytande och
              förbättra hälsan.
            </seg>
            <seg n="1204657a">
              Vänsterpartiet vill lagstifta om att kommunerna ska tillhandahålla
              barnomsorg på obekväm arbetstid. Det har Gävle. 60 procent av
              kommunerna har det inte. Regeringen lägger en liten skärv som
              i en kommun av Gävles storlek räcker till lön åt en förskollärare.
            </seg>
            <seg n="42fd3d3d">
              Vänsterpartiet riktar öronmärkta statsbidrag till äldreomsorgen
              så att 10 000 fler undersköterskor kan anställas. Regeringen blundar
              för behoven.
            </seg>
            <seg n="cd8a7fd8">
              Vi föreslår riktade statsbidrag för att öka lärartätheten i skolan
              och få fler fritidspedagoger på fritis. Regeringen skickar några
              blanketter att fylla i och konstaterar att kommunernas konsumtion
              beräknas halveras nästa år.
            </seg>
            <seg n="7818def9">
              Folkpartiet har inte ett enda konkret förslag. Carl B Hamilton
              har inte tagit upp något eget förslag i debatten eller i vårt
              replikskifte. Det enda han konstaterar är att det är bra att 9
              miljarder går till privata vinster i den gemensamt finansierade
              välfärden.
            </seg>
          </u>
          <note type="speaker" n="9b19d7b5">
            Anf. 76 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-12" n="85e19b45">
            <seg n="a2e6c015">
              Herr talman! Skillnaden mellan Ulla Andersson och mig är att
              när Ulla Andersson talar om vinst är det alltid vinst för män.
              Det är männen som får göra vinst med skattepengar när de bygger
              vägar, när de hämtar sopor och när de kör buss. Då är det okej
              att gå med vinst i Ulla Anderssons Sverige. Men kvinnorna då,
              som jobbar i omsorgsföretag? De och deras företag får inte göra
              vinst. 60, 70 eller 80 procent av företagarna i den privata omsorgssektorn
              är kvinnor. De får inte göra vinst!
            </seg>
            <seg n="0228a2ab">
              Varför är det okej det är en retorisk fråga med olika villkor
              vad beträffar vinst för kvinnodominerad vårdsektor och mansdominerad
              byggsektor? Jag tror att jag ska återkomma med den frågan när
              Ulla Andersson har hållit sitt huvudanförande. Jag tycker att
              det är hyckleriet drivet till sin spets, att det är helt olika
              kriterier för tillåtlighet av vinst beroende på om man är i en
              mans- eller kvinnosektor.
            </seg>
          </u>
          <note type="speaker" n="2fdf3063">
            Anf. 77 PER ÅSLING (C):
          </note>
          <u who="per_asling_d761ac" xml:id="i-bebc396226799d10-4" n="d9c3250c">
            <seg n="09e70d94">
              Herr talman! Sverige har genom en ansvarsfull ekonomisk politik
              råd att fortsätta satsa. Vi har en privilegierad ställning. I
              årets vårproposition anslås 3 miljarder kronor till bland annat
              yrkesinriktad utbildning, regional tillväxt och infrastruktur.
              Vi fortsätter även satsningarna på den gröna omställningen genom
              en förlängd miljöbilspremie, samtidigt som turbulensen fortsätter
              på kontinenten.
            </seg>
            <seg n="1fecabd2">
              Centerpartiet har de senaste åren prioriterat den gröna omställningen,
              att hela landet ska växa, och en förstärkning av företagens konkurrenskraft.
              Det är grunden för vår gemensamma välfärd och ett långsiktigt
              hållbart samhälle. Centerpartiet ser hela Sverige. Vi ser de nya
              jobben, de nya företagen, innovationskraften. Vi vill ge människor
              möjlighet att växa och utvecklas av egen kraft och strävan. Därför
              behöver ännu fler möjligheter öppnas genom politiska reformer.
            </seg>
            <seg n="0e3d3446">
              Sverige har en regering som under finanskrisen har tagit ansvar
              och sett till att vi i dag har hållbara finanser. Men det räcker
              inte. Vi i Centerpartiet vill mer. Ska vi klara utmaningarna krävs
              det att vi använder alla våra resurser, både i städerna och på
              landsbygden.
            </seg>
            <seg n="ce55e188">
              Med satsningarna från höstens budget och dagens vårproposition
              stärker vi svensk utbildning, påskyndar infrastruktursatsningarna
              och fortsätter att satsa på den gröna omställningen. Nästa steg
              måste vara att göra det billigare för företagen att anställa.
              Om fler människor ska kunna anställas måste det finnas företag
              som är beredda att anställa, så att det finns ett jobb att gå
              till. Det handlar om strukturreformer som måste genomföras och
              som är särskilt angelägna om konjunkturen förstärks.
            </seg>
            <seg n="a04a2d9f">
              Vi prioriterar fortsatt minskat sjuklöneansvar för företagen.
              Ett första steg är att ta bort kostnader för de mindre företagen.
              Vi vill återupprätta lärlingssystemet i svenska företag. Mer av
              utbildningen måste förläggas till företagen. Vi vill ha riktade
              skattesänkningar i form av sänkta arbetsgivaravgifter för mindre
              företag.
            </seg>
            <seg n="3b8acf76">
              Herr talman! Centerpartiet går i täten för en hållbar miljö-
              och energipolitik. Årets centerstämma slog fast att Sverige inom
              en generation ska vara ett land helt fritt från fossil energi.
            </seg>
            <seg n="675e2f88">
              Centerpartiet har presenterat konkreta reformer för den gröna
              omställningen. Allt som krävs är politiskt mod. Vi vill införa
              ett bonus-malus-system för fordon där de som släpper ut mindre
              får en miljöpremie, finansierad med en avgift för bilar som släpper
              ut mer. Vi vill införa en miljöpremie för lastbilar som gynnar
              dem som tankar förnybart. Vi vill också att alla ska kunna bli
              sina egna elproducenter. Därför vill vi införa ett system för
              nettodebitering av el.
            </seg>
            <seg n="ffeda2f3">
              Herr talman! Centerpartiet ser möjligheterna runt om i Sverige.
              Företag i hela landet är nyckeln till jobben. Låt oss komma ihåg
              att landsbygdens gröna näringar är en förutsättning för att genomföra
              den gröna omställningen även i staden. De som bor i storstäder
              är beroende av att hela Sverige lever och levererar: äggen till
              ditt frukostbord, växterna på din fönsterkarm, biobränslet till
              din bil.
            </seg>
            <seg n="0409616c">
              Sveriges ekonomi, våra statsfinanser och därmed finansieringen
              av vår gemensamma välfärd kräver att vi ser hela landet.
            </seg>
          </u>
          <note type="speaker" n="d6862978">
            Anf. 78 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-d86ac2d68e9fb350-6" n="7e92001d">
            <seg n="f3508453">
              Herr talman! Det är aldrig roligt när man blir sjuk, som när
              Per Åsling nu behövde lämna kammaren, och det måste man ha respekt
              för. Men tyvärr handlar en stor del av mitt anförande om Centerpartiet.
              Det får jag väl be om ursäkt för, men jag måste ändå genomföra
              mitt anförande.
            </seg>
            <seg n="8bcd77d5">
              Herr talman! Låt mig först konstatera att det är glädjande att
              regeringen till slut i alla fall delvis har insett sina tillkortakommanden
              inom utbildningspolitiken och nu är beredd att i enlighet med
              Sverigedemokraternas förslag från höstbudgeten skjuta till mer
              pengar till bland annat komvux och yrkeshögskolan. Gott så!
            </seg>
            <seg n="7dfa6f2f">
              Tyvärr kan jag konstatera att det inte bara är väl sent utan
              också otillräckligt. Vi kan nu i efterhand se att en alltför låg
              ambitionsnivå har genomsyrat regeringens utbildningspolitik alltsedan
              man tog över regeringsmakten 2006.
            </seg>
            <seg n="e1d8c72b">
              Samtidigt som vi har massarbetslöshet enligt AKU i mars 8,5 procent,
              en massarbetslöshet som ökar ökar också antalet lediga, otillsatta
              jobb på den svenska arbetsmarknaden. Arbetsgivarna kan helt enkelt
              inte hitta arbetssökande med rätt utbildning.
            </seg>
            <seg n="e19c3550">
              Bristen på matchning mellan utbildning och arbetsmarknadens behov
              är monumental. Men det är inte bristen på utbildningar och utbildade
              som är det stora problemet. Det stora problemet är i stället utbildningarnas
              innehåll och inriktning.
            </seg>
            <seg n="7060ab16">
              Hela 30 procent av dem som arbetar i dag jobbar på en nivå under
              sin utbildningsnivå. Alltför många väljer utbildningar där framtidsutsikterna
              ser väldigt dystra ut. Mer hjälp och styrning behövs.
            </seg>
            <seg n="09292543">
              Herr talman! Regeringen har drivit landet Sverige som ett ängsligt
              börsbolag, fast i kvartalsrapportsekonomi. Ett sunt, framtidsinriktat
              företag satsar betydande belopp på forskning, produktutveckling,
              utbildning och fortbildning, för att säkra framtida konkurrenskraft,
              för bibehållen eller förbättrad marknadsposition och för företagets
              fortlevnad.
            </seg>
            <seg n="e2fca1b8">
              Precis likadant är det med Sverige som nation. För att kunna
              bibehålla och utveckla den gemensamt finansierade välfärden för
              framtida generationer krävs inte bara hållbara och bra villkor
              för företag och företagande. Minst lika viktigt är att vi kan
              tillgodose arbetsmarknadens behov av välutbildad, högkvalitativ
              och välmotiverad arbetskraft.
            </seg>
            <seg n="a60f67c2">
              För detta behövs betydande statliga insatser inom forskning och
              inom utbildning, där utbildningen är mycket mer anpassad än i
              dag efter arbetsmarknadens framtida behov. Genom att fortsätta
              traditionen av spjutspetskompetens, av svenska, världsledande,
              innovativa och högteknologiska industri- och tjänsteföretag, finns
              också möjligheten att bibehålla ett relativt högt löneläge inom
              övriga delar av arbetsmarknaden. Det blir sammantaget en arbetsmarknad
              som tål ett relativt högt skattetryck en förutsättning för vår
              gemensamt finansierade generella välfärdsmodell.
            </seg>
            <seg n="43580d4a">
              Men alliansregeringen verkar ha gett upp alla sådana ambitioner.
              Högutbildade med spetskompetens ska vi numera, efter att regeringen
              har gett upp utbildningspolitiken, hitta utomlands. Kvartalsrapportsekonomin
              är det som gäller snabbast och billigast utan tanke på framtiden.
              Låglönesverige är numera ett faktum.
            </seg>
            <seg n="8125ae83">
              Vi har i dag stora grupper med utländsk arbetskraft som arbetar
              på den svenska arbetsmarknaden, detta ofta utan att det betalas
              skatt i Sverige. Ibland har dessa människor mycket låga löner.
            </seg>
            <seg n="8d7959cd">
              Den som såg SVT:s reportage i Uppdrag granskning om utländska
              lastbilschaufförer kan inte vara oberörd. Vissa körde för 4 000,
              5 000 eller 6 000 kronor i månaden under vidriga förhållanden.
            </seg>
            <seg n="27d80b58">
              Vi har också så kallade tredjelandsmedborgare, alltså människor
              som kommer från länder utanför EU och som ibland tvingas köpa
              sina anställningskontrakt och därefter arbetar under i det närmaste
              slavliknande förhållanden.
            </seg>
            <seg n="a3e8502f">
              En annan grupp är illegala invandrare, med nyspråk så kallade
              papperslösa och tillståndslösa, som uppehåller sig illegalt i
              landet. De arbetar ofta svart.
            </seg>
            <seg n="3da48982">
              De illegala invandrarna består dels av dem som inte, enligt västvärldens
              mest generösa invandringsregler, bedömts ha asylskäl och därför
              inte beviljats uppehållstillstånd, dels av människor som aldrig
              har sökt visum eller asyl utan som kommer till Sverige enbart
              för att jobba svart.
            </seg>
            <seg n="291d056b">
              Båda dessa grupper befinner sig enligt nuvarande lagstiftning,
              som ni övriga här har varit med och stiftat, i landet illegalt
              och ska avvisas.
            </seg>
            <seg n="8e6137e7">
              Ingen av dessa grupper betalar skatt i Sverige. Men efter regeringens
              uppgörelse med Miljöpartiet ska de nu få alla rättigheter, sjukvård
              och skola, finansierade av de ärliga skattebetalarna.
            </seg>
            <seg n="93f6c664">
              Dessa tre grupper utstationerade EU-medborgare, arbetskraftsinvandrare
              samt illegala utför låglönearbete som skulle kunna vara lagligt,
              vitt och i Sverige beskattat arbete för några av våra 427 000
              arbetslösa, som dessutom skulle bidra till vår gemensamma välfärd.
            </seg>
            <seg n="ac83f504">
              Jag är uppriktigt oroad. Fortsätter det så här kanske framtida
              generationer svenskar för ett par euro om dagen kommer att jobba
              med att montera billiga plastleksaker och tygblommor för den kinesiska
              marknaden.
            </seg>
            <seg n="092be530">
              Herr talman! I alliansregeringen har vi ett parti, Centerpartiet,
              som säger sig värna om landsbygdens folk och landsbygdens villkor.
            </seg>
            <seg n="765afcb5">
              I alliansregeringen finns fyra centerpartistiska ministrar och
              statsråd som tillsammans med sina centerpartistiska företrädare
              på posterna borde ha gett tydliga avtryck i politiken.
            </seg>
            <seg n="35c20e07">
              Herr talman! Ca 1,4 miljoner bor i dag i vad som anses vara landsbygd.
              Regeringens mål är att 90 procent av befolkningen ska ha tillgång
              till bredband om minst 100 megabit år 2020. Det är bra så.
            </seg>
            <seg n="468a42ce">
              Vi kan väl för enkelhetens skull förutsätta att de övriga 10
              procent som inte omfattas av bredbandsutbyggnaden, vilket är ungefär
              950 000 individer, samtliga tillhör landsbygdsbefolkningen.
            </seg>
            <seg n="435acb27">
              Med en centerpartistisk ansvarig it-minister, Hatt, som säger
              sig värna landsbygdens villkor, ska alltså 68 procent av landsbygdens
              folk inte räkna med en framtida bredbandsutbyggnad för deras del.
            </seg>
            <seg n="70c4f1a4">
              Vi har en ansvarig landsbygds- och jordbruksminister, Erlandsson,
              som också är centerpartist. År 2007 beställde han en utredning
              om fiskodling och vattenbruk som, när den var färdig 2009, visade
              att för endast ca 60 miljoner kunde 1 100 jobb skapas årligen
              inom näringen.
            </seg>
            <seg n="790ce2dc">
              Men fyra år senare har inget av detta gjorts 1 100 jobb till
              en kostnad av 55 000 kronor per arbete. I stället har centerpartistiska
              näringsministrar prioriterat en restaurangmomssänkning för kanske
              3 500 restaurangjobb i städerna till en kostnad av drygt 1 ½ miljon
              kronor per jobb.
            </seg>
            <seg n="fcbc1570">
              Vi har ett centerpartistiskt statsråd med ansvar för miljön,
              Ek, som genom ökade bränsleskatter ytterligare vill försvåra för
              landsbygdens folk att leva och arbeta, för en mycket liten, om
              ens beräkningsbar, miljömässig effekt.
            </seg>
            <seg n="a32da388">
              Vi har ett svenskt jordbruk som redan har ett högre kostnadsläge
              än viktiga konkurrentländer på grund av våra högre krav på djurhållning.
              Så ska det naturligtvis vara. Det är välmotiverat. Men att, som
              centerpartistiska ministrar vill, slå undan benen på svenskt jordbruk
              genom att minska avdragsmöjligheterna för den nödvändiga fordonsdieseln
              är naturligtvis förödande.
            </seg>
            <seg n="d241a062">
              Slutligen: När privata multinationella gruvföretag bryter svensk
              malm och skapar oreparerbara sår i naturen, skövlar resurser som
              är ändliga och aldrig kan återställas, anser den centerpartistiska
              näringsministern Lööf att det är rimligt att 0,5 promille av värdet
              tillfaller staten genom mineralersättningen.
            </seg>
            <seg n="ca02a83b">
              På annat sätt kan man inte tolka att inget förslag finns från
              regeringen om att förändra den tokiga lagstiftning som infördes
              av Bildtregeringen i början av 90-talet.
            </seg>
            <seg n="029bca19">
              Jag beklagar att Centerpartiet inte har kvar någon representant
              här i debatten, men jag vill ändå ställa följande fråga till Centerpartiet:
              Var är utbyggnaden av nödvändig infrastruktur? Var är era stora
              landsbygdssatsningar? Vilka för landsbygden positiva resultat
              har sju år av centerpartistisk regeringspolitik gett?
            </seg>
            <seg n="a9a5dd05">
              Herr talman! Jag avser att inom kort återkomma i vår budgetmotion
              och redovisa en rad förslag på åtgärder för att stärka möjligheterna
              för människor och företag att etablera sig, verka och utvecklas
              på svensk landsbygd, kort sagt där Centerpartiet efter sju år
              så totalt har misslyckats med att göra några som helst avtryck
              i regeringspolitiken.
            </seg>
          </u>
          <note type="speaker" n="ee8833c4">
            Anf. 79 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-12" n="adfd58e6">
            <seg n="8e0ae51e">
              Herr talman! Jag inser att det är komplicerat att gå in i en
              debatt när en av meddebattörerna har lämnat debatten på grund
              av hälsobekymmer. Jag vill gärna understryka att som jag ser det
              har Centerpartiet spelat en oerhört central roll i den ekonomiska
              politik som vi i alliansregeringen har bedrivit, och det finns
              mycket tydliga resultat på det.
            </seg>
            <seg n="22808219">
              Vi har drivit en näringspolitik med kraftig aktivering både på
              innovationssidan och brett för att säkra att vi har goda villkor
              för små och medelstora företag att växa. Det handlar om allt ifrån
              att vi har minskat regelbördan till att vi har förstärkt resurserna
              för Almi och andra finansieringsstrukturer. Vi har på skattesidan
              vidtagit ett barrage av åtgärder, allt ifrån investeraravdrag,
              sänkt bolagsskatt, borttagen förmögenhetsskatt, minskade arbetsgivaravgifter
              och till en lång rad andra åtgärder för att det ska bli lättare
              att driva företag i hela Sverige.
            </seg>
            <seg n="590a4af5">
              När vi har gjort våra infrastrukturinvesteringar har vi säkrat
              att det handlar om infrastruktur i hela Sverige eftersom det är
              viktigt att även människor som bor på landsbygden ska ha rimliga
              förhållanden.
            </seg>
            <seg n="4b79bf58">
              Jag vet att Eskil Erlandsson har drivit på och kämpat hårt för
              landsbygdens viktiga gröna näringar, inte minst för frågor kring
              jakt, fiske och skogsbruk som är så avgörande för oss som bor
              på landsbygden.
            </seg>
            <seg n="cf5c854a">
              Jag vet att både Andreas Carlgren och Lena Ek under sina tider
              som miljöministrar har kämpat för att vi ska få en bra miljöpolitik.
              Sverige är, trots vad som tidigare har sagts, fortfarande och
              alltjämt världsledande i att förbättra miljön och särskilt givet
              att vi också kan fortsätta att klara dessa mål utan att behöva
              höja koldioxidskatter och bensinskatter, vilket exempelvis Socialdemokraterna
              och Miljöpartiet kommer att göra om de vinner valet.
            </seg>
            <seg n="06f7e2d4">
              Herr talman! Låt mig därför understryka att Centerpartiet spelar
              en central roll i denna allians, och i Åslings frånvaro vill jag
              understryka att de har spelat en viktig roll.
            </seg>
          </u>
          <note type="speaker" n="69eeeede">
            Anf. 80 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-7" n="7e92001d">
            <seg n="0afb252f">
              Herr talman! Det går ändå inte att undvika att ställa sig frågande
              till detta. Det är trots allt en centerpartistisk it-minister
              som anser att en majoritet av landsbygdens folk inte ska få ta
              del av bredbandsutbyggnaden. Det är centerpartistiska näringsministrar
              som prioriterar att sänka restaurangmomsen i stället för att skapa
              jobb på landsbygden till en mycket låg kostnad. Det är jordbruksministern
              som inte genomför de undersökningar och utredningar som har visat
              på mycket positiva resultat.
            </seg>
            <seg n="4c1d94ec">
              På fråga efter fråga visar vi att Centerpartiet inte får genomslag
              för sin politik på landsbygden. Om det sedan beror på att Anders
              Borg är en tuff förhandlare, eller om det beror på Centerpartiets
              oförmåga att förhandla, vet jag inte. Men det visar sig i alla
              fall inte i reell politik.
            </seg>
            <seg n="abc73394">
              Men nu när jag äntligen har finansministern på plats här kan
              vi ta upp en annan intressant diskussion som vi hade för ett litet
              tag sedan. Du sade nämligen i vårt lilla replikskifte att även
              om invandringen kostar pengar är det ett ansvar som vi ska ta.
              Vi ska hjälp människor i nöd. Därför ställer jag mig lite frågande.
              Tittar vi på den budget som nu är framlagd ser vi att finansministern
              tar pengar från biståndet. Det är drygt 700 miljoner, och det
              ska vad jag har förstått framför allt tas från FN:s institutioner.
              Det är delvis för att asylmottagningen ska öka i Sverige och för
              att det kostar mer pengar drygt 1 miljard till.
            </seg>
            <seg n="82ce4308">
              Menar alltså Anders Borg att det är vettigt att ta pengar från
              dem som mest behöver det ute i världen det är 46 miljoner flyktingar
              som behöver FN:s stöd för att klara sin vardag för att hjälpa
              de få, jämfört med 46 miljoner, som lyckas ta sig till Sverige?
              Det är nämligen de omprioriteringar ni gör. Vi sverigedemokrater
              satsar i stället mer. Vi satsar 5 miljarder mer än regeringen
              till FN:s flyktingorgan UNHCR i den budget vi lade fram i höstas.
              Vi gör precis tvärtom; vi sparar in på den kostsamma asylinvandringen
              och hjälper fler människor i närområdet. På så sätt hjälper vi
              fler.
            </seg>
          </u>
          <note type="speaker" n="4add2150">
            Anf. 81 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-13" n="adfd58e6">
            <seg n="b9f91658">
              Herr talman! Näringspolitiken talar starkt för sig själv. Vi
              har gjort omfattande utbyggnader av bredband. Vi har tagit ned
              restaurangmomsen, vilket är en viktig del av att skapa jobb i
              tjänstesektorn. Vi har infört omfattande skattelättnader för att
              det ska bli bättre villkor för företagen. Vi har förstärkt de
              olika innovationsskapande institutioner som är nödvändiga. Vi
              har lagt breda resurser på att förbättra finansieringen för företagen.
              Vi har jobbat med såväl Inlandsinnovation och Fouriertransform
              som andra riskkapitalstrukturer för att ge bättre förutsättningar
              för företagsamhet.
            </seg>
            <seg n="f4aedde4">
              Jag tror att den sko som klämmer på Sven-Olof Sällström när det
              gäller Centerpartiet är invandringen. Centerpartiet har stått
              upp för att Sverige ska ha en öppen och fri invandringspolitik,
              och det håller jag naturligtvis med dem om. Problemet här är att
              Sverige inte alls har gjort ett val där vi har dragit ned på stödet
              för att hjälpa flyktingar i de regioner de bor. Det är tvärtom
              så att Sverige tillsammans med några andra länder har tillfört
              resurser till Afrikas horn eller Syrien, där man har haft bekymmer.
              Vi orkar nämligen göra båda vi orkar både ta emot människor här
              i Sverige och för den delen hantera situationen i Syrien.
            </seg>
          </u>
          <note type="speaker" n="840368fd">
            Anf. 82 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-8" n="7e92001d">
            <seg n="2977c842">
              Herr talman! Det var intressant att finansministern säger att
              man ska göra båda sakerna. Det står nämligen uttryckligen i er
              egen budgetproposition, som ni presenterade i morse, att det är
              precis det ni gör ni tar pengarna från biståndsbudgeten för att
              lägga på asylmottagningen i Sverige. Det står uttryckligen; det
              finns ett klart citat. Jag kan visa det om du inte tror på mig,
              Anders Borg, men jag förmodar att du har läst din egen budget.
              Det står där, ingenting annat. Det är det som är så häpnadsväckande.
            </seg>
            <seg n="c8c3d3fd">
              Nu kan vän av ordning säga att vi Sverigedemokrater också vill
              skära ned på biståndet. Ja, vi vill skära ned på utvecklingsbiståndet
              men inte på katastrofbiståndet inte på just de människor i krishärdar
              i världen som behöver hjälp. Vi stärker FN-systemet och stärker
              UNHCR. Vet du om, Anders Borg, att de pengar du lägger på integration
              i år det är lite drygt 12 miljarder är ungefär den budget UNHCR
              hade i fjol för alla världens 46 miljoner flyktingar?
            </seg>
          </u>
          <note type="speaker" n="039f75df">
            Anf. 83 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-13" n="85e19b45">
            <seg n="6663b216">
              Herr talman! Jag tror att man kan säga att i genomsnitt jag understryker,
              i genomsnitt är de människor som kommer hit som invandrare, frivilligt
              eller kanske ofrivilligt som flyktingar, vare sig det är från
              närområdet eller längre bort, mer initiativrika, mer handlingskraftiga
              och mer dådkraftiga, för att använda ett gammalt nordiskt ord,
              än genomsnittet av befolkningen.
            </seg>
            <seg n="0eb64f76">
              Då är min fråga till Sverigedemokraterna: Har vi i Sverige ett
              överskott på personer med dessa goda egenskaper? Initiativkraftiga,
              handlingskraftiga och dådkraftiga personer är de för många i Sverige?
              Varför är det så dåligt att detta positiva urval av mänskligheten
              söker sig till Sverige?
            </seg>
          </u>
          <note type="speaker" n="7682b6a6">
            Anf. 84 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-9" n="7e92001d">
            <seg n="d93bd4e6">
              Herr talman! Det vi har överskott på i Sverige är människor som
              inte kommer in på arbetsmarknaden och inte får fotfäste i samhället.
              Det är människor som inte har en adekvat utbildning för att passa
              på svensk arbetsmarknad. Det har vi ett överskott på.
            </seg>
            <seg n="54bd17a6">
              Tittar vi på de grupper som sticker ut när det gäller arbetslöshet
              är det inte bara ungdomar, som vi tidigare har pratat om, utan
              det är också utrikes födda. Ni har nämligen misslyckats med att
              få dem i arbete. Ni är så dåliga att ni är sämst i OECD, Carl
              B Hamilton! Er egen utredning visar att ni är sämst bland alla
              OECD-länder på att få utrikes födda i arbete i Sverige. Så är
              det. Det är det överskott vi har.
            </seg>
            <seg n="657b1c9b">
              Därför säger vi att vi måste anpassa volymen av asyl- och anhöriginvandringen
              för att få en chans att ta hand om dem som nu är i landet. Det
              är därför jag säger att det är bättre att ge dem jobben än till
              exempel dem som nu står och knackar på dörren. Ge pengarna till
              UNHCR! Låt dem ta hand om och hjälpa flyktingar på plats. Då hjälper
              vi oerhört många fler, Carl B Hamilton. Du säger att det är initiativrika
              människor. Ja, det finns sådana exempel. Bra! Det är bra för dem,
              men det är inte så att det är något slags medelvärde, Carl B Hamilton.
            </seg>
            <seg n="71908569">
              Vi kan i stället titta på andra länder i vår närhet, där man
              vågar prata om dessa saker och där man vågar använda statliga
              myndigheter för att beräkna kostnader till exempel Norge. Där
              har man gjort det. Deras statistiska centralbyrå har försökt att
              göra en beräkning av vad invandringen kostar. De konstaterar nu
              att icke-västliga invandrare under sin livstid kommer att kosta
              det norska samhället 4,1 miljoner norska kronor netto, efter att
              alla intäkter och kostnader är beräknade. 4,1 miljoner kronor
              det är så det ser ut.
            </seg>
            <seg n="6dfdd12e">
              Kan vi vara överens om att vi gör en likadan beräkning i Sverige?
              Det kanske är så att jag har fel. Det kanske är så att Carl B
              Hamilton har rätt, och då är jag beredd att backa. Men kan vi
              vara överens om att vi gör en likadan uträkning i Sverige? När
              får vi se Alliansens uträkning av invandringens kostnader? Man
              påstår nämligen hela tiden att vi har fel.
            </seg>
          </u>
          <note type="speaker" n="d26300d8">
            Anf. 85 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-14" n="85e19b45">
            <seg n="e86b8eb4">
              Herr talman! Det var inget svar på frågan varför dessa handlingskraftiga,
              initiativkraftiga och dådkraftiga personer som kommer till Sverige,
              frivilligt eller ofrivilligt, inte skulle få vara här. Det var
              inget svar på frågan om det är för många med dessa goda egenskaper
              i Sverige.
            </seg>
            <seg n="ca253c18">
              Låt mig dock säga en annan sak jag tycker illa om med Sverigedemokraterna.
              Det är att om ni genomförde er politik skulle till exempel studenter
              inte få delta i europeiskt studentutbyte. Ni vill nämligen att
              Sverige ska lämna Europeiska unionen. De skulle krävas på arbetstillstånd
              om de skulle arbeta i andra länder. Passtvånget skulle återinföras
              för svenskar. Den gränsöverskridande brottslighet vi försöker
              bekämpa skulle bli väldigt mycket svårare eftersom vi skulle stå
              utanför. Detsamma gäller miljöproblemen luft- och vattenföroreningar
              transporteras över gränserna. De måste bekämpas gränsöverskridande.
            </seg>
            <seg n="42932072">
              Allt detta vill ni säga nej till, för ni vill avsnöra Sverige
              från resten av världen och resten av Europa. Det är det jag avskyr.
            </seg>
          </u>
          <note type="speaker" n="a005986e">
            Anf. 86 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-10" n="7e92001d">
            <seg n="1925f4a3">
              Herr talman! Om man ska ta en debatt med Sverigedemokraterna
              om Sverigedemokraternas politik, Carl B Hamilton, är det en förutsättning
              att man läser på och vet vad man pratar om. Nu ska jag rätta till
              det, för du har tyvärr inte koll på någonting.
            </seg>
            <seg n="10aa51fe">
              Det vi säger är att vi ska lämna överstatligheten i EU. Vi ska
              lämna det gemensamma försvars- och säkerhetssamarbetet. Vi ska
              lämna många av dessa delar, men vi ska inte lämna den inre marknaden.
              Vi ska fortfarande ha samarbeten när det gäller miljöfrågor och
              internationell kriminalitet. Om du läser våra politiska program
              i frågan ser du just detta. Det är det som är problemet, Carl
              B Hamilton, om man tar en debatt när man har en okunskap om det
              andra partiets politik det är inte så verkligheten ser ut. Det
              vi förespråkar är möjligtvis en omförhandling till ett EES-avtal
              i stället.
            </seg>
            <seg n="3e22b418">
              Kom inte och påstå saker om Sverigedemokraternas EU-politik!
              Jag var första namn på listan till EU-valet 2009. Jag har rätt
              bra koll på den politiken, Carl B Hamilton, och du behöver gå
              och läsa på.
            </seg>
          </u>
          <note type="speaker" n="02e21997">
            Anf. 87 ULLA ANDERSSON (V):
          </note>
          <u who="ulla_andersson_ab2816" xml:id="i-cc8f8bf00fced831-4" n="4e66cb79">
            <seg n="c95faf9d">
              Herr talman! Borg är erkänt dålig på ekonomiska prognoser men
              ännu sämre på att hantera arbetslösheten. 130 000 fler arbetslösa
              de kommande åren ska läggas till de 80 000 som arbetslösheten
              redan har ökat med sedan 2006. Om man gör så stora ändringar i
              sina prognoser borde det också påverka politiken, men hur jag
              än bläddrar ser jag inga lösningar på arbetslöshetsproblematiken.
              Om Borg lade lika mycket möda på arbetslösheten som på sina väderprognoser
              skulle det se bra mycket bättre ut i Sverige.
            </seg>
            <seg n="437fb6c0">
              I valet 2006 var den stora frågan jobben. Det rådde massarbetslöshet,
              enligt Anders Borg, och det stämde. Där är vi överens, för arbetslösheten
              var så hög som 6,6 procent. Regeringen vann valet på frågan om
              jobben, och den moderata arbetslinjen var lösningen på arbetslösheten.
              Det gick i praktiken ut på att sänka skatten, hota arbetslösa
              och sjuka och låta dem betala skattesänkarkalaset.
            </seg>
            <seg n="007ab335">
              Skatterna har sedan dess sänkts med drygt 100 miljarder, våra
              gemensamma skyddsnät i form av a-kassan och sjukförsäkringen har
              systematiskt rivits sönder och en aktiv arbetsmarknadspolitik
              verkar regeringen inte ens kunna stava till.
            </seg>
            <seg n="fe5f8557">
              Medan regeringspartierna tävlar om vem som vill sänka skatterna
              mest, vem som har den plattaste skatten eller den minst branta,
              det vill säga vilket parti som är längst ifrån skatt efter bärkraft,
              förändras Sverige.
            </seg>
            <seg n="961389f8">
              I dag är Sverige ett land med 80 000 fler arbetslösa. Arbetslösheten
              är uppe i hela 8,2 procent. Vi har massarbetslöshet, men framför
              allt är vi långtidsarbetslöshetens land. Över hälften av de arbetslösa
              är långtidsarbetslösa, och långtidsarbetslösheten har ökat med
              ungefär 100 000 personer. De som har varit arbetslösa två år eller
              mer har ökat med 180 procent, och Arbetsförmedlingen räknar med
              att i slutet av året kommer ungefär en kvarts miljon människor
              att vara utsatta på arbetsmarknaden, det vill säga ha mycket svårt
              att få ett jobb eller riskerar att slås ut permanent. Arbetsmarknadsutbildningarna
              har halverats. Av de ca 100 000 unga arbetslösa får inte ens hälften
              en aktiv insats. 732 personer får en arbetsmarknadsutbildning,
              det vill säga ungefär 1 procent.
            </seg>
            <seg n="d4a7055e">
              Sverige har Nordens högsta arbetslöshet. För övrigt är Sverige
              det enda land där Vänsterpartiet inte är med och styr.
            </seg>
            <seg n="9d7bf969">
              Eleverna letar efter lärare som har tid för dem, för lärartätheten
              sjunker, skolresultaten likaså. Det enda skolan får mer av är
              Björklunds blanketter att fylla i. På morgnarna oroar sig föräldrar
              för om deras barn ska vara säkra och ha en bra dag på fritis,
              för gruppstorlekarna har ökat med 50 procent sedan 2006. Och barnen
              i förskolegrupperna blir fler och fler.
            </seg>
            <seg n="55571589">
              De äldre får se en undersköterska svischa in och säga hej och
              sedan gå.
            </seg>
            <seg n="88d708e5">
              Unga ringer till en släkting för att höra om det finns en soffa
              att bo på någon dag eller månad, för en egen bostad är en omöjlighet.
            </seg>
            <seg n="469fed25">
              Kvinnor tvingas gå ned i arbetstid för att få sina liv att fungera
              eftersom äldreomsorgen inte hinner med mormors behov eller förskolan
              barnens.
            </seg>
            <seg n="89eee2ba">
              Medan vår gemensamma välfärd skriker efter mer resurser tas närmare
              9 miljarder ut i privata vinster i den privatiserade välfärden,
              och skatterna ska fortsätta att sänkas.
            </seg>
            <seg n="bfb656dd">
              Sedan valet har enorma summor satsats på den ideologiska tron
              att skattesänkningar löser allt, även arbetslösheten. De så kallade
              reformer jag snart kommer att återkomma till omfattar ca 130 miljarder.
              Det är mer än vad staten satsar på hälso- och sjukvård, social
              omsorg, barnbidrag och försvaret tillsammans. 130 miljarder har
              gått till ineffektiva, dyra åtgärder som har ökat arbetslösheten.
              Låt oss kolla på varför.
            </seg>
            <seg n="33538caa">
              Jobbskatteavdraget kostar ca 85 miljarder. De som arbetar får
              en skattesänkning, vilket förväntas leda till att de kräver lägre
              löneökningar och att de som inte står till arbetsmarknadens förfogande
              ska så göra. Ju fler som står till arbetsmarknadens förfogande,
              desto lättare blir det att hålla lönekraven nere. Därför har sjuka
              slängts ut från sjukförsäkringen, och aktiv arbetsmarknadspolitik
              är ett minne blott. Sverige ska konkurrera med lägre löner, och
              på så sätt ska 100 000 nya jobb skapas någon gång i någon framtid.
              Men både TCO, LO och Almega ifrågasätter siffrorna. Institutet
              för arbetsmarknadspolitisk utvärdering menar att jobbskatteavdragets
              effekter inte ens går att utvärdera. LO säger att även om man
              skulle bortse från de uppenbara orättvisorna med jobbskatteavdragets
              konstruktion kan det inte motiveras utifrån ett sysselsättningsperspektiv.
            </seg>
            <seg n="423fcbe3">
              Om vi tittar på de senaste decennierna kan vi se att lönernas
              andel i förhållande till produktionen har minskat. Det som har
              hänt är att arbetslösheten har ökat, vinsternas andel likaså,
              och investeringarna har sjunkit. Regeringens teori om 100 000
              nya jobb någon gång i framtiden är minst sagt bräcklig.
            </seg>
            <seg n="d8683cae">
              Sänkta arbetsgivaravgifter för unga kostar ca 14 miljarder kronor.
              Riksrevisionen och Finanspolitiska rådet visar att det är en dyr
              och ineffektiv åtgärd som har liten effekt på arbetslösheten bland
              unga. En stor del av pengarna har i stället gått till arbetsgivare
              som redan hade unga anställda, som hamburgerkedjor och andra låglönejobb
              alltså ett riktigt McDonaldsbidrag.
            </seg>
            <seg n="d9d3e84b">
              RUT är en subvention av städbranschen med 3 miljarder. De svarta
              jobben skulle minska och invandrare få jobb, var några av argumenten.
              Varför just människor med invandrarbakgrund passar så bra att
              städa välbeställda infödda svenskars hem är svårt att förstå.
              Med RUT har vi fått en ny, grå städmarknad, det vill säga bolag
              som utför en del vitt och en del svart. Den svarta marknaden finns
              kvar, parallellt med den vita. Samtidigt har det visat sig att
              det är infödda medelålders kvinnor som ofta redan hade ett jobb
              som börjat arbeta i städbranschen.
            </seg>
            <seg n="45e17053">
              Städjobben är skattesubventionerade två gånger, dels genom skatteavdrag,
              dels genom Arbetsförmedlingens subventioner, så det är dyra jobb,
              men tydligen en viktig framtidsbransch i det borgerliga Sverige.
            </seg>
            <seg n="b95919a4">
              Den sänkta restaurangmomsen är ett direkt branschstöd, enligt
              Finanspolitiska rådet, och kostar knappt 6 miljarder per år. 10
              000 jobb skulle det skapa, ja, kanske till och med fler. SCB menar
              att det är färre anställda i branschen i dag än före momssänkningen.
              Men Visita, branschens arbetsgivarorganisation, säger att den
              har gett 4 000 jobb. Om vi köper de siffrorna skulle varje jobb
              ha kostat en och en halv miljon, och det i en låglönebransch.
            </seg>
            <seg n="695a4b27">
              Sedan har vi då en bolagsskattesänkning med 16 miljarder. Den
              är självklart positiv för bankerna och storföretagens ägare men
              leder knappast till fler jobb. Den motsvarar lönerna för 30 000
              personer. Det är dålig konjunkturpolitik och tär på statskassan
              i osäkra tider.
            </seg>
            <seg n="7a9a0c46">
              Den enda reform som verkar hålla mot verkligheten är ROT, och
              det är den enda reform regeringen inte kommit på själv utan är
              en beprövad klassisk konjunkturåtgärd.
            </seg>
            <seg n="7353fec1">
              130 miljarder i skattesänkningar har varit huvudingrediensen
              i regeringens recept för att få ned arbetslösheten tillsammans
              med raserad arbetslöshets- och sjukförsäkring. Resultatet är 80
              000 fler arbetslösa, 100 000 fler långtidsarbetslösa och en kvarts
              miljon utsatta på arbetsmarknaden samt en lägre sysselsättningsgrad.
            </seg>
            <seg n="5eecfd8e">
              Vi har blivit massarbetslöshetens och långtidsarbetslöshetens
              land.
            </seg>
            <seg n="c54bfb64">
              Herr talman! I valet mellan satsningar på fler jobb och en bättre
              välfärd å ena sidan och skattesänkningar å andra sidan är vårt
              val samhällsnyttiga investeringar som ger jobb och en bättre välfärd
              för alla. Vår främsta tillgång är människors vilja att arbeta.
            </seg>
            <seg n="e1243b98">
              Vi vill att det ekonomiska ramverket ska anpassas till dagens
              stora samhällsproblem, inte gårdagens. Därför ska full sysselsättning
              vara målet för den ekonomiska politiken. Ett sysselsättningsmål
              bör införas i såväl finans- som penningpolitiken. Överskottsmålet
              bör bytas ut mot ett mål om budget i balans. Det är inte rimligt
              att vi kontinuerligt ska föra en åtstramande politik och spara
              när arbetslösheten är skyhög. Pengarna borde användas till produktiva
              investeringar i stället. Allt fler, som både LO och TCO liksom
              många ekonomer på både vänster- och högerskalan, sluter nu upp
              bakom Vänsterpartiets krav på ändrade ramverk.
            </seg>
            <seg n="b364ad22">
              Vänsterpartiets nya reform i årets budget kommer att vara en
              ungdomsgaranti. Alla unga som är arbetslösa 90 dagar ska garanteras
              jobb till kollektivavtalsenliga villkor eller utbildning. Det
              väljer vi i stället för skattesänkningar. Unga ska ha rätt att
              känna att de har en framtid, att de tas till vara och får bidra
              med kunskap.
            </seg>
            <seg n="effb7d23">
              Vi föreslår ett upprustningsstöd för hyresrätter, och vi satsar
              på ett investeringsstöd för att få i gång byggandet av hyresrätter
              till hyror människor har råd med. Det skapar jobb och minskar
              bostadsbristen.
            </seg>
            <seg n="40771e66">
              Vi öronmärker pengar till fler lärare och undersköterskor. Det
              skapar jobb och ger oss kvinnor, barn och äldre bättre förutsättningar.
            </seg>
            <seg n="7e3b1a1f">
              Genom gröna investeringar i utbyggnad av järnvägs- och busstrafik
              och energiomställning minskar vi våra utsläpp och skapar fler
              jobb.
            </seg>
            <seg n="e09395e2">
              Genom offentliga samhällsnyttiga investeringar i stället för
              ineffektiva skattesänkningar kan jobb och fler utbildningsplatser
              skapas, likaså en bättre kvalitet i välfärden och en större framtidstro
              bland unga.
            </seg>
            <seg n="21c45b2c">
              Det är vår väg. Vi vill skapa gemensam rikedom. Vi vill bort
              från tävlan om vem som kan sänka skatten mest, från den plattaste
              skatten och från massarbetslösheten. Drygt 100 miljarder i skattesänkningar
              har lett till ökad arbetslöshet, lägre sysselsättningsgrad, 100
              000 fler långtidsarbetslösa, ökad ekonomisk ojämlikhet och en
              allt lägre investeringsnivå. Det är en ineffektiv och dyr ekonomisk
              politik. Ingen annan än ett och annat gammalt högerspöke kan vara
              glad åt det resultatet.
            </seg>
          </u>
          <note type="speaker" n="e8213b54">
            Anf. 88 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-14" n="adfd58e6">
            <seg n="2bbd5baa">
              Herr talman! Jag har två frågor till Ulla Andersson: Varför har
              rättvisan och sammanhållningen klarat sig bättre nu när alliansregeringen
              styr än när vänsterregeringen styrde? Varför ökar orättvisorna
              alltid mer när Vänsterpartiet har inflytande?
            </seg>
            <seg n="e8e620e2">
              Jag ställer frågorna mot bakgrund av att vi nu har lite mer statistik
              som så tydligt belyser detta.
            </seg>
            <seg n="5064290b">
              När vänsterpartierna styrde drog Sverige ifrån när det gällde
              ekonomiska skillnader. Vi hade en större ökning av Gini-koefficienten
              än de flesta industriländer. Nu ser vi i stället att Gini-koefficienten
              under krisåren har stått still eller till och med fallit medan
              den har ökat kraftigt i länder som Österrike och Danmark. Vi ser
              att Sverige när det gäller andel av befolkningen som har låg standard
              står ut bland de övriga EU-länderna, och detta särskilt när det
              gäller barnfattigdomen.
            </seg>
            <seg n="98cdee18">
              Vi fick så sent som för någon vecka sedan en ny rapport från
              EU-kommissionen, där man bedömer risken för barnfattigdom. Där
              ligger Sverige lägst av alla EU-länderna. Vi fick i förra veckan
              en rapport från Social Progress Index som visar att Sverige har
              den starkaste sociala situationen av ett stort antal länder som
              man har jämfört.
            </seg>
            <seg n="d4ddcb69">
              Mot bakgrund av de här frågorna uppstår två relevanta frågeställningar:
              Varför ökar alltid orättvisorna när Vänsterpartiet har inflytande,
              och varför lyckas vi hålla ihop Sverige bättre när Alliansen bestämmer?
            </seg>
          </u>
          <note type="speaker" n="12534b7f">
            Anf. 89 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-5" n="4e66cb79">
            <seg n="bcc0f187">
              Herr talman! Om vi tittar på hur de ekonomiska skillnaderna ökade
              under det tidigare rödgröna samarbetet kan vi se att Gini-koefficienten
              ökade med ungefär tre tusendelar fram till år 2006. Efter 2007
              har den ökat med fem tusendelar. Jag tycker inte att det var bra
              då, och det är ännu sämre nu.
            </seg>
            <seg n="fc0dcba6">
              Om man tittar på regeringens politik kan man säga att de 10 procenten
              rikaste har fått 40 miljarder i skattesänkningar. Det är 25 procent
              av alla skattesänkningar. De 25 procent fattigaste har fått 2
              miljarder. Samtidigt kan vi konstatera att inkomstskillnaderna
              mellan kvinnor och män sedan regeringen tillträdde har ökat med
              40 procent. Det är 1 460 kronor i månaden.
            </seg>
            <seg n="25af220f">
              Regeringen har förstört sjukförsäkringen och sparat ungefär 26
              miljarder på den. Det är nästan exakt samma summa som de 10 procent
              rikaste har fått i inkomstförstärkningar. Bland de 10 procent
              rikaste är sju av tio män. I sjukförsäkringen är sju av tio kvinnor.
              Man kan väl säga att sjuka kvinnor har fått betala till högavlönade,
              rika män. Jag tycker inte att det är en rättvis politik.
            </seg>
            <seg n="0b6b45df">
              Om vi därtill lägger att arbetslöshetsförsäkringen också är raserad
              kan man förstå att inkomstskillnaderna i Sverige inte är bra.
              I OECD:s statistik kan man väl också se att Sverige är ett av
              de länder där inkomstskillnaderna har ökat mest.
            </seg>
            <seg n="e313358e">
              Anders Borg! Det är du som är finansminister. Jag tycker att
              du borde ha lite svar på arbetslösheten i den här budgeten, och
              det har du inte. Du konstaterar att arbetslösheten kommer att
              öka med ungefär 130 000 personer. Sedan har vi sida efter sida
              utan förslag till lösningar. Jag tycker att det är ett enormt
              stort problem, och jag tycker faktiskt att du är ansvarig och
              ska svara på hur du ska komma till rätta med arbetslösheten. Den
              har hittills bara ökat sedan du tillträdde, så jag har inte särskilt
              stor tilltro till att du ska kunna lösa den frågan.
            </seg>
          </u>
          <note type="speaker" n="362d1637">
            Anf. 90 Finansminister ANDERS BORG (M) replik:
          </note>
          <u who="anders_borg_minister_2006" xml:id="i-04b95a6ea8f0a741-15" n="adfd58e6">
            <seg n="cf5854d4">
              Herr talman! Nu var det ju inte jag som beskrev verkligheten
              på det här sättet. OECD har hållit fram att under de år de rödgröna
              styrde ökade inkomstskillnaderna från 1990-talet till mitten av
              2000-talet snabbare än i andra länder. Det ser vi i mått på löneskillnaderna
              mellan män och kvinnor och på förmögenhetskoncentrationen. På
              nästan varje variabel ledde utanförskapet till att skillnaderna
              i Sverige växte under vänsterregeringen.
            </seg>
            <seg n="2c08e318">
              Nu har vi alltså inte haft någon kraftig ökning av Gini-koefficienten
              trots den värsta krisen sedan depressionen. Vi har alltså en lägre
              andel av barnfamiljerna som har låg materiell standard. Vi hålls
              av EU-kommissionen fram som det land där risken för barnfattigdom
              är lägst.
            </seg>
            <seg n="66fe0b09">
              Kan det inte vara så att det är bidragspolitiken och skattehöjarpolitiken
              som slår ut jobb? Är det inte det som är förklaringen till att
              vänsterpartier inte klarar av rättvisan? Kan inte Ulla Andersson
              erkänna att hon vill trycka ut människor från arbetsmarknaden
              och erkänna att det skulle öka orättvisorna?
            </seg>
          </u>
          <note type="speaker" n="09e86523">
            Anf. 91 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-6" n="4e66cb79">
            <seg n="ee4814f6">
              Herr talman! Jag kan konstatera att den relativa fattigdomen
              har ökat med 34 procent sedan Anders Borg tillträdde. Det är en
              miljon människor som lever på 10 680 kronor eller mindre i månaden.
              Det är väldigt svårt. Så blir det när man river sönder våra gemensamma
              försäkringssystem.
            </seg>
            <seg n="d7d8f068">
              Du har valt att ge de 10 procent rikaste 40 miljarder i skattesänkningar,
              medan de 25 procent fattigaste har fått 2 miljarder. Jag tycker
              att det mycket tydligt visar var du lägger dina intressen och
              vilka du prioriterar.
            </seg>
            <seg n="e0be7682">
              Jag kan också konstatera att i de övriga nordiska länderna, där
              vänsterpartier är med och styr, är arbetslösheten mycket lägre.
              Där för man en aktiv arbetsmarknadspolitik, och man lyckas också
              titta på Norge! minska inkomstskillnaderna mellan kvinnor och
              män och inkomstskillnaderna i stort. Det är alltså väldigt tydligt
              att om man vill ha en rättvis politik så väljer man ett parti
              som vågar tala om att välfärd kostar, att skatter är civilisationens
              pris och som vågar satsa på att anställa fler lärare, fler undersköterskor
              och se till att barnen får en bättre möjlighet i förskolan.
            </seg>
          </u>
          <note type="speaker" n="f2ed1bf3">
            Anf. 92 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-15" n="85e19b45">
            <seg n="e06cf01b">
              Herr talman! Varför är det acceptabelt i manliga branscher, Ulla
              Andersson, med vinster som har genererats från skatter medan det
              i kvinnliga branscher är oacceptabelt? Varför är det acceptabelt
              med vinst från byggande av vägar, hämtande av sopor och av att
              köra buss? När dessa företag, där de flesta anställda är män,
              gör vinst är det helt okej att använda offentliga medel, men det
              är inte okej med vinst från skattemedel i den kvinnodominerade
              vården och omsorgen.
            </seg>
            <seg n="c6493309">
              Som jag sade tidigare verkar kriteriet för att tolerera en vinst
              på offentliga inkomster vara att den är manlig. I den kvinnodominerade
              vården och omsorgen vill ni och Socialdemokraterna att det inte
              ska få finnas några vinster. De kvinnliga företagare som i dag
              finns där ska inte få finnas där, och det är kommunen som upphöjs
              till det stora föredömet. Varför är det okej?
            </seg>
            <seg n="e3ad122c">
              Ulla Andersson nämnde i förbigående ROT. Det infördes i början
              av 1990-talet. Det var jag är säker på att mitt minne inte sviker
              mig på initiativ av Byggnadsarbetareförbundet. Det är ju en typiskt
              manlig bransch. Varför tog det 25 år innan RUT kunde komma till
              man kan förstås vara emot både RUT och ROT generellt som ju i
              huvudsak gynnar kvinnor?
            </seg>
            <seg n="7c94ab18">
              Varför är det så här? Varför är det ett föredöme, och varför
              vill ni ha det på det här sättet, att det ska vara acceptabelt
              med vinst i manliga branscher men inte i kvinnliga? Det är lite
              konstigt med logiken där.
            </seg>
          </u>
          <note type="speaker" n="9ba670d7">
            Anf. 93 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-7" n="4e66cb79">
            <seg n="7f3b860d">
              Herr talman! Till skillnad från Carl B Hamilton tror jag att
              de flesta människor kan inse skillnaden mellan att tillverka en
              polisbil eller en bag och att ge omsorg till äldre eller att ge
              barn en bra skolgång så att de klarar sin utbildning. Marta Szebehely,
              som är professor i social omsorg, har konstaterat att den privatiserade
              välfärden inte har lett till bättre kvalitet eller högre effektivitet,
              utan den handlar enbart om ideologi. Hon säger vidare i sin rapport
              att de som har fått betala det högsta priset för den privatiserade
              välfärden är multisjuka äldre.
            </seg>
            <seg n="ad1e9a92">
              Sverige är det land som har gått längst i världen i detta avseende.
              Kanske Chile är med och tävlar också.
            </seg>
            <seg n="b9900a46">
              I Sverige är det två riskkapitalistiska bolag inom äldreomsorgen
              som har 50 procent av marknaden. I USA är det tio bolag som delar
              på 13 procent av marknaden. Det vill säga att vi har en mer monopoliserad
              privatiserad välfärd än vad USA har. Då har det gått riktigt långt!
            </seg>
            <seg n="9f86b021">
              Ungefär 9 miljarder togs ut i privata vinster. Man kan se att
              ägarna och de som sitter i styrelsen för de stora riskkapitalbolagen
              är framför allt män, medan det är 80 procent kvinnor som jobbar
              i de här branscherna. De kvinnorna har i sin tur sämre arbetsvillkor
              i den privatiserade välfärden än i den offentliga. I äldreomsorgen
              är 10 procent färre anställda. I den privata skolan har lärarna
              en lägre utbildningsnivå än i den offentliga. Man kan se att det
              är fler visstidsanställda, för det är där man tjänar pengarna.
              Man pressar helt enkelt arbetsvillkoren för dem som är anställda.
            </seg>
            <seg n="4e624f95">
              I Kanada har man infört en mängd kvalitetskriterier i den privatiserade
              sjukvården, för man har sagt, ungefär som Socialdemokraterna gör,
              att det är på så sätt man ska styra den privatiserade välfärden.
              Där har man nu 450 olika kvalitetskriterier, och man upptäcker
              hela tiden att det finns olika brister. Man får lägga ofantliga
              summor på att kontrollera dessa kvalitetskriterier, och det går
              inte ens.
            </seg>
            <seg n="51eae04a">
              Vänsterpartiet vill se ett förbud mot vinstdrivande bolag i välfärden.
            </seg>
          </u>
          <note type="speaker" n="1c7e6c52">
            Anf. 94 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-fce0d20fd86040f6-16" n="85e19b45">
            <seg n="b342b925">
              Herr talman! Man får vara ganska blind för att inte tycka att
              det är konstigt att företag som bygger får göra vinst men inte
              företag i de sektorer vi nu diskuterar. Manliga vinster är det
              alltså inget snack om. De är okej. Kvinnliga vinster finns det
              däremot ett stort motstånd mot. Hur rimmar det med att Vänsterpartiet
              är ett feministiskt parti att man säger att det är okej med manliga
              vinster medan man säger nej till kvinnliga. Jag förstår inte det.
            </seg>
            <seg n="8af09983">
              Jag ska avsluta med att ta fram den här studien som nyligen har
              kommit, som är från Harvard och som har 50 indikatorer på allt
              från jämlikhet och miljö till kriminalitet.
            </seg>
            <seg n="ed8f9ed3">
              Där är Sverige absolut högst upp, långt före Storbritannien,
              Schweiz, Kanada, Tyskland etcetera. Sverige är på första plats.
            </seg>
            <seg n="bb8ae6b9">
              Jag tycker att det är tankeväckande att det kan vara så olika
              beskrivningar av vårt land, som vi hör här.
            </seg>
          </u>
          <note type="speaker" n="c962d0ed">
            Anf. 95 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-8" n="4e66cb79">
            <seg n="f39387c2">
              Herr talman! Det är ganska enkelt att ställa krav på hur en bil
              ska fungera, Carl B Hamilton, eller hur en väg ska se ut eller
              ett hus ska byggas. Kommuner och det offentliga har inte heller
              egna byggbolag eller vägbolag på samma sätt.
            </seg>
            <seg n="e8f0cc3e">
              Men när det gäller den gemensamt finansierade äldreomsorgen,
              sjukvården och skolan är det inte lika enkelt att ställa detaljerade
              krav. Det handlar om vilken äldreomsorg Asta behöver, Greta behöver,
              Tor behöver eller Alf behöver. Det är en väldigt stor skillnad.
            </seg>
            <seg n="5915ebd1">
              Vi i Vänsterpartiet har sagt att vi vill tillåta mångfald i välfärden.
              Alla bolag som är intresserade av att vara kvar kan ombilda sig
              till ett icke vinstdrivande bolag, det vill säga ett bolag med
              särskilda vinstbegränsningar, för alla pengar ska återinvesteras
              i verksamheten. Vill man det är det okej att vara kvar.
            </seg>
            <seg n="cacae0dc">
              Det skulle innebära att vi skulle få ungefär 9 miljarder mer
              till den offentliga välfärden. Det skulle betyda oerhört mycket
              för många kvinnor, som skulle få bättre arbetsvillkor och som
              skulle få fler arbetskamrater. Vi skulle få en högre utbildningsnivå
              i välfärden. Därmed skulle också våra liv kunna förbättras väsentligt.
            </seg>
          </u>
          <note type="speaker" n="33e1eaad">
            Anf. 96 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-4" n="e0a47aa9">
            <seg n="24948e27">
              Herr talman! Vänsterpartiet och Kristdemokraterna det är bara
              att inse att vi står ganska långt ifrån varandra när det gäller
              synen på hur ett samhälle ska fungera.
            </seg>
            <seg n="cb9b3f67">
              Styra och ställa över andra människor, mindre egenmakt och planekonomi
              det är väl ord som vi enkelt kan beskriva Vänsterpartiets politik
              med. Och de som ska bestämma och styra över detta är politikerna.
              De egna valen ska minska till förmån för det här.
            </seg>
            <seg n="8e328a26">
              Vänsterpartiet talar ofta om att det finns för få lediga jobb
              i förhållande till antalet arbetssökande det var du inne på i
              olika ordalag i ditt anförande. Men ert svar på det här, när det
              gäller att underlätta för företag att anställa fler, är att kraftigt
              höja skatterna för dem och att försämra företagsklimatet i vårt
              land.
            </seg>
            <seg n="807c0d41">
              Det blir lite motsägelsefullt. Ni vill höja förmögenhetsskatten.
              Ni vill höja arbetsgivaravgifterna. Ni vill höja bolagsskatten.
              Det här är typiska skatter som driver ut företag och investeringskapital
              ur Sverige.
            </seg>
            <seg n="5bfe307b">
              Min fundering blir lite grann: Vad har ni tänkt er när företagen
              flyr ut ur Sverige? Hur ska ni skapa jobb då, Ulla Andersson?
            </seg>
          </u>
          <note type="speaker" n="3f66f6d7">
            Anf. 97 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-9" n="4e66cb79">
            <seg n="d16739e4">
              Herr talman! Nio av tio svenskar anser att vinster ska begränsas
              i välfärden eller förbjudas helt. Vi lyssnar på den opinionen,
              och vi känner ett stort folkligt stöd i den frågan. Att Kristdemokraterna
              och övriga partier inte gör det tycker jag är djupt beklagligt.
            </seg>
            <seg n="1ee4c946">
              Det handlar om 9 miljarder som tas ut i privata vinster. Du och
              jag och alla andra betalar skatt för att det ska gå till vård,
              skola och omsorg, vilket det då inte gör. I stället får vi se
              en privatiserad äldreomsorg med färre anställda, lägre utbildningsnivå
              och fler visstidsanställningar. Det har inte lett till bättre
              kvalitet och inte till högre effektivitet. Det handlar enbart
              om ideologi.
            </seg>
            <seg n="3eac254d">
              Jag tror nog att det är Kristdemokraterna som har en del att
              fundera över.
            </seg>
            <seg n="5a5bca8f">
              Om vi tittar på bolagsskatten kan vi se att den faktiska bolagsskatten
              i Sverige var 13,7 procent före den senaste sänkningen. Jag tycker
              att det är en väldigt låg bolagsskattesats. Jag tycker inte att
              den behöver sänkas mer.
            </seg>
            <seg n="253dcbc4">
              Däremot tror jag att bolagen vill se en bättre infrastruktur
              i form av järnvägar, underhåll av vägar och fiber. Vi föreslår
              ett forskaravdrag för små och medelstora företag. Vi föreslår
              slopat sjuklöneansvar för mindre företag. Vi satsar mycket på
              utbildning. Det är väl ändå det som är den stora frågan bland
              företagen i dag. De får inte tag i arbetskraft med rätt kompetens
              trots att vi har massarbetslöshet. Det är er politik som har lett
              till det.
            </seg>
            <seg n="fa37ef26">
              Det finns mycket man kan göra för att se till att efterfrågan
              ökar i ekonomin och därmed också ge företagen bättre förutsättningar.
              Det gör Vänsterpartiet. Vi föreslår ett ökat underhåll av järnväg.
              Vi ökar anslagen för investeringar i järnväg. Vi vill öka investeringarna
              i byggande av hyresrätter. Vi föreslår upprustningsstöd för hyresrätter.
              Det skulle leda till en ökad efterfrågan i väldigt många privata
              bolag som därmed skulle få mycket bättre förutsättningar att bedriva
              verksamhet i Sverige.
            </seg>
          </u>
          <note type="speaker" n="6247eb4f">
            Anf. 98 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-5" n="e0a47aa9">
            <seg n="353dcbb7">
              Herr talman! Ulla Andersson var inne på bolagsskatten. Hon tyckte
              inte att man skulle sänka den. Hon tyckte att den var låg.
            </seg>
            <seg n="0421757f">
              Nej, vi har noterat det. Ni vill höja den, än mer än vad den
              var före den 1 januari 2013. Det är a race to the top, kan man
              lugnt säga. Ni vill driva på detta.
            </seg>
            <seg n="082d4614">
              Det innebär att du driver företag ut ur landet. Du fyller på
              med beskattning på beskattning och driver företag ut ur landet.
              Det blir till slut omöjligt att skapa jobb i Sverige. Hur ska
              du få folk att betala skatt här utifrån samma utgångsläge? Är
              det någon form av Robin Hood-förfarande man ska ha, som man kan
              se på julafton, att man får stjäla skatten från någon för att
              komma åt det här?
            </seg>
            <seg n="93b6f00d">
              Jag får inte er politik att gå ihop, men vi har helt olika syn
              på hur man bedriver ett samhälle. Vi tror på kraften hos innovativa
              företagare som vill förverkliga sina idéer. Det skapar anställningar,
              och det gör att vi har en konkurrenskraft gentemot andra länder
              och kan sälja våra produkter. Det skapar jobb, och det skapar
              välfärd i vårt land. Men vi kan inte ha skatter som driver ut
              företag ur vårt land, för det skapar ingen välfärd.
            </seg>
          </u>
          <note type="speaker" n="ad9613c2">
            Anf. 99 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cc8f8bf00fced831-10" n="4e66cb79">
            <seg n="b1dcb88d">
              Herr talman! Jag tror att Anders Sellström är en av få som tycker
              att 13,7 procent i faktisk bolagsskatt är högt. Jag tycker inte
              det. Jag tycker att även bolag ska få vara med och bidra till
              den gemensamma välfärden, i större utsträckning än vad ni gör.
            </seg>
            <seg n="a3d02486">
              Det vi gör är att vi satsar mer på infrastruktur. Vi vet nämligen
              att företagen behöver en bättre infrastruktur i form av bättre
              vägunderhåll, ökade järnvägsinvesteringar och ökade offentliga
              investeringar, eftersom det offentliga är det privata näringslivets
              största kund.
            </seg>
            <seg n="1a2585b5">
              Vi handlar för ungefär 580 miljarder per år av det privata näringslivet
              genom det offentliga. Och vi ökar de offentliga investeringarna,
              för när vi satsar på järnvägen, på kollektivtrafiken och på bostadsbyggande
              är det privata företag som får de beställningarna och som därmed
              får bättre förutsättningar att tjäna pengar och anställa fler.
              Och på så vis kan de vara med och bidra till en bättre ekonomisk
              ställning.
            </seg>
            <seg n="4bd0f689">
              Ni stramar åt. 16 miljarder till sänkt bolagsskatt ger inte fler
              jobb utan ökar endast storbankernas vinster. Det är klart att
              de är glada, men det är inte så många andra som är det, precis.
            </seg>
          </u>
          <note type="speaker" n="f8b81e38">
            Anf. 100 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-234c5689231a4cea-6" n="e0a47aa9">
            <seg n="6cbbc4c3">
              Herr talman! Vi börjar närma oss slutet av den här debatten.
              Det perfekta samhället finns inte på vår jord, även om vi alla,
              så gott vi kan, strävar mot det.
            </seg>
            <seg n="669250f8">
              Jag tror att det någonstans är viktigt att bestämma sig för vad
              man vill ha för samhälle och att hitta en balans mellan de här
              olika delarna för att skapa ett så bra samhälle som möjligt.
            </seg>
            <seg n="7de06ce9">
              Jag nämnde Mästarnas mästare lite tidigare i debatten. Jag tycker
              att det är ett bra exempel på hur man kan se till att ligga i
              topp. Men det innebär inte att man i varje jämförande gren kan
              vinna eller ligga i topp. Det gäller att vara stark. Det gäller
              att vara uthållig. Och det gäller att skapa ett samhälle som håller
              ihop och som håller på sikt.
            </seg>
            <seg n="50edbd8e">
              Jag har funderat lite grann på det här med balansen. Hur skapar
              vi en balans? Det handlar om att ha en innovationskraft i vårt
              land det visar sig år ut och år in att vi vinner den tävlingen
              också. Det handlar om att skapa en bra välfärd, en trygghet och
              en bra omsorg som fungerar. Det handlar om att skapa ett företagsklimat
              som gör att vi kan skapa investeringar i vårt land men även få
              investeringskapital från andra länder att landa i Sverige. Det
              handlar om att skapa en valfrihet. Människor ska ha möjlighet
              att välja, och människor ska ha en möjlighet att mer få rå om
              sina surt förvärvade pengar.
            </seg>
            <seg n="7f0bc186">
              När det gäller den här balansen vinner vi inte alltid alla tävlingar,
              men vi ligger i topp. Vi är på prispallen i de flesta fall.
            </seg>
            <seg n="6c64c50b">
              Social Progress Index, som flera har nämnt tidigare, visar att
              när man lägger ihop de här olika funktionerna, de här olika delarna
              i ett samhälle, vinner vi. Vi vinner den tävlingen mot alla andra
              länder i världen. Jag tycker att det är ganska fantastiskt när
              man vill se det från den sidan.
            </seg>
            <seg n="72696fbc">
              Sedan finns det oerhört mycket som vi kan förbättra i varje gren,
              som vi inte når fram till. Och där måste vi ideligen skruva och
              ratta på de olika faktorerna för att komma fram.
            </seg>
            <seg n="99be6442">
              Vi kristdemokrater pratar mycket om och fokuserar mycket på barns
              och ungas uppväxtvillkor. Det är basen för att komma vidare i
              ett samhälle som fungerar bra. Får vi bra uppväxtvillkor för barn
              och unga tror jag också att vi har bra villkor för deras föräldrar.
              Vi har också bra villkor för mormor och morfar och farmor och
              farfar.
            </seg>
            <seg n="52ac4ba3">
              Här finns självklart en hel del att göra. Vi diskuterar ungdomsarbetslösheten.
              Ja, men jag tror att om vi får fart på lärlingsplatserna i vårt
              land kan mycket hända som gör att vi skapar betydligt bättre villkor
              även när det gäller att minska ungdomsarbetslösheten.
            </seg>
            <seg n="2cb6973d">
              När det gäller utbildning ska självklart så många som möjligt
              igenom utbildningssektorn, och vi ligger väldigt bra till när
              man tittar på hur många i vårt land som läser på högskolan.
            </seg>
            <seg n="6a09ec48">
              När det gäller praktiska yrken har vi tappat lite. Vi behöver
              fler som jobbar i de praktiska yrkena. Där måste vi också finna
              vägar framåt, liksom det föreslås i den här vårpropositionen.
            </seg>
            <seg n="5e5f5319">
              Så har vi bostadsmarknaden som det jobbas frenetiskt med för
              att hitta vägar att komma fram till fler byggnationer av bostäder.
              I takt med att en massa utredningar nu landar tror jag att det
              kommer fler förslag på hur vi kan komma framåt även i den frågan.
              Vad vi kan konstatera gång på gång är att subventioner inom den
              sektorn inte fungerar. Det är andra saker som man måste skruva
              och ratta på för att komma framåt i de bitarna.
            </seg>
            <seg n="ea86f93e">
              Vi har tittat på olika delar här, men sysselsättningsgraden generellt
              i vårt land är oerhört hög, likaså kvinnors deltagande. Tittar
              man på arbetskraftsdeltagandet ser man att vi ligger i topp i
              hela Europa, om jag inte minns fel.
            </seg>
            <seg n="c913f72c">
              Vi har en statsskuld som är så låg att man börjar ropa på att
              Sverige ska stimulera mycket mer, inte bara den svenska ekonomin
              utan även att vi ska vara med och hjälpa till på annat håll.
            </seg>
            <seg n="2d35864a">
              Det finansiella sparandet är fortfarande i topp. Om vi jämför
              våra reallöneökningar med Tyskland ligger vi som vi har hört tidigare
              oerhört bra till. Vi har låg inflation och vad gäller Gini-koefficienten,
              alltså den som talar om att vi har låga inkomstskillnader, ligger
              vi också i topp. Också när det gäller den siffra som jag tycker
              är så oerhört viktig och som mäter låg ekonomisk standard ligger
              vi i topp i världen. Med andra ord har vi bra förhållanden och
              mycket få personer i kategorin låg ekonomisk standard.
            </seg>
            <seg n="24d1143a">
              Vi håller ihop Sverige. Men det är bara att inse i debatten att
              vi måste komma ihåg att vi inte kan vara i topp när det gäller
              alla faktorer samtidigt. Dock kan vi skruva och ratta på de faktorer
              vi är lite sämre på för att sakta justera oss uppåt i systemet.
              Glöm dock inte detta: Lägger man ihop helheten för Sverige just
              i dag ligger vi i topp i hela världen när man tittar på olika
              relationer i ett samhälle.
            </seg>
            <seg n="8372458a">
              Som kristdemokrat tycker jag att det känns som om vi är på god
              väg, men vi har en hel del att göra även i framtiden.
            </seg>
            <seg n="464b73e5">
              (Applåder)
            </seg>
          </u>
          <note type="speaker" n="6bba5dd1">
            Anf. 101 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-11" n="7e92001d">
            <seg n="762ff881">
              Herr talman! Det är otacksamt att komma sist i debatten. Alla
              vill gå hem, och ingen vill ta en debatt. Men jag tänkte att även
              Anders Sellström skulle få vara med i den här debatten i riksdagens
              kammare.
            </seg>
            <seg n="25631a50">
              I regeringens ändringsbudget drar man ned drygt 700 miljoner
              på det internationella biståndet. Dessa medel ska i stället finansiera
              en fortsatt massinvandring till Sverige. Precis som i tidigare
              budgetar har regeringen konsekvent underfinansierat just migrationsområdet
              med konsekvensen att man måste dra till med drastiska omprioriteringar
              i ändringsbudgetarna.
            </seg>
            <seg n="4749c848">
              Är det också Kristdemokraternas mening att det är en klok politik
              att skära ned på biståndet för att hjälpa människor på plats till
              förmån för en fortsatt massinvandring till Sverige?
            </seg>
          </u>
          <note type="speaker" n="fb363af8">
            Anf. 102 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-234c5689231a4cea-7" n="e0a47aa9">
            <seg n="0fccd05f">
              Herr talman! Det är i enlighet med det regelverk som finns för
              hur man får använda biståndspengar. Så är det. Vi är bra i Sverige
              i och med att vi når upp till enprocentsmålet i bistånd. Det är
              vi duktiga på. Det är många länder som vill någonting annat, och
              vad jag vet vill väl Sverigedemokraterna ligga på skammens gräns,
              0,7 procent, för att över huvud taget nå någonstans inom regelverket.
              Det är väl där ni lägger er.
            </seg>
            <seg n="42d6a739">
              Men om det händer saker i vår omvärld måste vi ibland justera
              lite grann i hur vi använder biståndspengarna. Det är det som
              görs nu, och det är en väldigt liten omjustering av hur vi använder
              våra pengar.
            </seg>
            <seg n="84818134">
              Utfallet i vår omvärld där det pågår krig påverkar också hur
              biståndspengarna ska användas. Vi ser det som att det är en liten
              justering. Det hade varit bra om vi hade hittat någon annan möjlighet
              att använda oss av pengarna, men vi har gått med på det här. Det
              följer regelverket. Det fungerar, och vi är beredda att ta det
              ansvar även för omvärldens faktorer som påverkar hur vi använder
              våra biståndspengar i Sverige. Det är svaret på frågan.
            </seg>
          </u>
          <note type="speaker" n="48a3d2ef">
            Anf. 103 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-d86ac2d68e9fb350-12" n="7e92001d">
            <seg n="ad9753cf">
              Herr talman! Först en liten rättelse: Våra nedskärningar i biståndspolitiken
              gäller uteslutande det så kallade utvecklingsbiståndet. Det är
              alltså oftast hjälp till att utveckla nationer administrativt.
            </seg>
            <seg n="d96572ba">
              När det gäller katastrofhjälp och bistånd till flyktingar drar
              vi inte ned. Tvärtom vi satsar 5 miljarder mer under fyra år än
              regeringen till UNHCR, FN:s flyktingorgan, för att hjälpa flyktingar
              på plats bland annat i Syrien.
            </seg>
            <seg n="085cf073">
              Det ni gör nu är uttryckligen att ta pengar från biståndet. Jag
              kan läsa här: För att finansiera ökningen av anslaget till Migrationsverket
              och ersättningar av bostadskostnader under utgiftsområde 8 Migration
              minskar anslaget för biståndsverksamheten.
            </seg>
            <seg n="ae119179">
              Ni tar pengar från dem som har det svårast på plats för att ge
              till dem som kommer till Sverige. Det är ändå så, precis som jag
              sade tidigare i debatten, att det vi lägger i Sverige i år på
              integration, alltså utgiftsområde 13, är vad UNHCR hade i sin
              totala budget för i fjol.
            </seg>
          </u>
          <note type="speaker" n="1f1a7b5a">
            Anf. 104 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-70d5da2e4374eac3-0" n="e0a47aa9" next="i-e7443b392f1e491b-0">
            <seg n="568c5ebe">
              Herr talman! För det första: Hur vi än har räknat på er motion
              så ligger ni på skammens gräns när det gäller bistånd. Jag har
              inte kunnat räkna på något annat sätt. Sven-Olof Sällström får
              överbevisa mig någon annan gång i den frågan.
            </seg>
            <seg n="fec4cf88">
              Det andra är att om människor flyr för sina liv, hals över huvud,
              till exempel från Syrien, ska inte vi då se till att hjälpa dem?
              Ska vi inte försöka ge dem någon form av hemvist någonstans?
            </seg>
            <seg n="cf356a7b">
              Det är det vi gör. Vi försöker ta vår andel av det ansvaret genom
              att skruva lite på biståndspengarna och använda dem lokalt när
              människor kommer hit i stället. Det är helt enligt regelverket
              för biståndspengar, så vi bryter inte mot regelverket. Det måste
              vi komma ihåg i sammanhanget.
            </seg>
          </u>
          <note n="8ca95265">
            Överläggningen var härmed avslutad.
          </note>
          <note n="6bbacf07">
            Propositionen bordlades.
          </note>
          <note n="662492ba">
            2 § Justering av protokoll
          </note>
          <note n="c5921473">
            Justerades protokollen för den 8 och 9 april.
          </note>
          <note n="e01b4ea9">
            3 § Meddelande om frågestund
          </note>
          <note n="30173afa">
            Talmannen meddelade att vid frågestunden torsdagen den 18 april
            kl. 14.00 skulle följande statsråd närvara:
          </note>
          <note n="da0b33db">
            Näringsminister Annie Lööf (C), utrikesminister Carl Bildt (M),
            justitieminister Beatrice Ask (M), statsrådet Stefan Attefall
            (KD) och statsrådet Ulf Kristersson (M).
          </note>
          <note n="6c56752e">
            4 § Anmälan om inkommet protokollsutdrag från utskott
          </note>
          <note n="e65ff189">
            Talmannen anmälde att ett utdrag ur prot. 2012/13:25 för torsdagen
            den 11 april i ärende om subsidiaritetsprövning av EU-förslag
            inkommit från arbetsmarknadsutskottet.
          </note>
          <note n="5a226e19">
            5 § Anmälan om fördröjda svar på interpellationer
          </note>
          <note n="2576daa7">
            Till riksdagen hade inkommit följande skrivelser:
          </note>
          <note n="14830d29">
            Interpellation 2012/13:338
          </note>
          <note n="e3a9c35e">
            Interpellation 2012/13:338 Ekonomisk politik för förhärdade
          </note>
          <note n="fe2176e4">
            Interpellationen kommer att besvaras tisdagen den 21 maj 2013.
          </note>
          <u who="anders_sellstrom_c28c99" xml:id="i-e7443b392f1e491b-0" n="e0a47aa9" prev="i-70d5da2e4374eac3-0">
            <seg n="eaf3bb4a">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="eaf3bb4a">
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note n="67c182f6">
            Rikard Jermsten
          </note>
          <note n="63e75808">
            Interpellation 2012/13:352
          </note>
          <note n="1c91e7ce">
            Interpellation 2012/13:352 Låglönejobb i Sverige
          </note>
          <note n="3af22ed1">
            Interpellationen kommer att besvaras fredagen den 3 maj 2013.
          </note>
          <note n="67c182f6">
            Rikard Jermsten
          </note>
          <note n="7d17e6f4">
            6 § Hänvisning av ärenden till utskott
          </note>
          <note n="62a6fed9">
            Föredrogs och hänvisades
          </note>
          <note n="cb08a037">
            7 § Bordläggning
          </note>
          <note n="a20a5663">
            Anmäldes och bordlades
          </note>
          <note n="6160d96e">
            8 § Anmälan om interpellationer
          </note>
          <note n="d047a152">
            Anmäldes att följande interpellationer framställts
          </note>
          <note n="91e6fa83">
            den 12 april
          </note>
          <note n="f1304b37">
            Markus Wiechel
          </note>
          <note n="f1304b37">
            Markus Wiechel
          </note>
          <note n="eacb1e02">
            Peter Persson
          </note>
          <note n="49bbc2ba">
            den 15 april
          </note>
          <note n="3e0731e9">
            Ingela Nylund Watz
          </note>
          <note n="af0a5d04">
            Interpellationerna redovisas i bilaga som fogats till riksdagens
            snabbprotokoll tisdagen den 23 april.
          </note>
          <note n="65d318d0">
            9 § Anmälan om frågor för skriftliga svar
          </note>
          <note n="1b1ca116">
            Anmäldes att följande frågor för skriftliga svar framställts
          </note>
          <note n="49bbc2ba">
            den 15 april
          </note>
          <note n="d3efec5a">
            Pyry Niemi
          </note>
          <note n="10f79e1d">
            Fredrik Lundh Sammeli
          </note>
          <note n="5b3bbf49">
            Raimo Pärssinen
          </note>
          <note n="46d6a3fb">
            Frågorna redovisas i bilaga som fogats till riksdagens snabbprotokoll
            tisdagen den 23 april.
          </note>
          <note n="6f063705">
            10 § Kammaren åtskildes kl. 16.37.
          </note>
          <note n="74db92e7">
            Förhandlingarna leddes
          </note>
          <note n="d40304ff">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
