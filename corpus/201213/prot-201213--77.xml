<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--77</head>
          <docDate when="2012-03-13">2012-03-13</docDate>
        </div>
      </front>
      <body>
        <div>
          <note n="2b3c9ff8">
            ﻿
          </note>
          <note n="967cc1c7">
            Riksdagens protokoll
          </note>
          <note n="8e90555e">
            2012/13:77
          </note>
          <note type="date" n="ce043ec0">
            Onsdagen den 13 mars
          </note>
          <note n="ca76fd8a">
            Kl. 09:00 - 21:29
          </note>
          <note n="1a5b3f3b">
            1 § Justering av protokoll
          </note>
          <note n="a9cbee39">
            Justerades protokollet för den 7 mars.
          </note>
          <note n="36d00905">
            2 § Anmälan om inkomna faktapromemorior om förslag från Europeiska
            kommissionen
          </note>
          <note n="277b2f51">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="38987a1d">
            KOM(2013) 37
          </note>
          <note n="4e482cf9">
            KOM(2013) 45
          </note>
          <note n="89f77b65">
            KOM(2013) 44
          </note>
          <note n="f758687f">
            3 § Anmälan om fördröjda svar på interpellationer
          </note>
          <note n="d6126b6d">
            Till riksdagen hade inkommit följande skrivelser:
          </note>
          <note n="7f90c9ee">
            Interpellation 2012/13:292
          </note>
          <note n="bc4804cb">
            Interpellation 2012/13:292 Åtgärder för den svenska mineralnäringen
          </note>
          <note n="0279734a">
            Interpellationen kommer att besvaras tisdagen den 9 april 2013.
          </note>
          <note n="695273f3">
            Skälet till dröjsmålet är tidigare inbokade resor och arrangemang.
          </note>
          <note n="4a349f57">
            Fredrik Ahlén
          </note>
          <note n="aa656010">
            Interpellation 2012/13:294
          </note>
          <note n="65047005">
            Interpellation 2012/13:294 Sämre mobiltäckning
          </note>
          <note n="0279734a">
            Interpellationen kommer att besvaras tisdagen den 9 april 2013.
          </note>
          <note n="695273f3">
            Skälet till dröjsmålet är tidigare inbokade resor och arrangemang.
          </note>
          <note n="4a349f57">
            Fredrik Ahlén
          </note>
          <note n="4ae4d53a">
            Interpellation 2012/13:305
          </note>
          <note n="3752932a">
            Interpellation 2012/13:305 Företag i glesbygdskommuner
          </note>
          <note n="0279734a">
            Interpellationen kommer att besvaras tisdagen den 9 april 2013.
          </note>
          <note n="695273f3">
            Skälet till dröjsmålet är tidigare inbokade resor och arrangemang.
          </note>
          <note n="4a349f57">
            Fredrik Ahlén
          </note>
          <note n="ca876c7b">
            4 § Hänvisning av ärenden till utskott
          </note>
          <note n="d4c06039">
            Föredrogs och hänvisades
          </note>
          <note n="9a598e55">
            5 § Förnyad bordläggning
          </note>
          <note n="133fa81c">
            Föredrogs och bordlades åter
          </note>
          <note n="2ee48b8b">
            6 § Avfall och kretslopp
          </note>
          <note n="a6973411">
            Föredrogs
          </note>
          <note type="speaker" n="3a9f0353">
            Anf. 1 JOHAN LÖFSTRAND (S):
          </note>
          <u who="johan_lofstrand_94e598" xml:id="i-49b50d3a0f9b234d-0" n="ce760aec">
            <seg n="56a9a170">
              Fru talman! Vi ska nu debattera miljö- och jordbruksutskottets
              betänkande nr 8 Avfall och kretslopp . Det är ett motionsbetänkande
              från allmänna motionstiden som behandlar bland annat materialåtervinning,
              källsortering, sanering av förorenad mark och ett antal andra
              frågor. Betänkandet innehåller ett antal socialdemokratiska reservationer,
              men för tids vinnande yrkar jag bifall bara till reservation nr
              8.
            </seg>
            <seg n="8c9cd7b0">
              Kolleger, ledamöter och åhörare här och framför tv:n! Vi ska
              som sagt debattera avfalls- och kretsloppsfrågor. Debatten och
              betänkandet innehåller ett antal spännande och viktiga utmaningar.
              Vi från oppositionens sida går dock mest i väntans tider när vi
              diskuterar dessa frågor, för vi väntar på att regeringen ska komma
              med en proposition i de frågor som behandlades i Avfallsutredningen.
            </seg>
            <seg n="5b0f7d8e">
              Vi oppositionsföreträdare har inte fått särskilt mycket information
              avseende om och när det kommer en proposition och vad den i så
              fall ska innehålla. Det vore därför spännande att i dagens debatt
              få höra från majoriteten om och när det kommer en proposition
              och kanske få något smakprov på vad den ska innehålla. Dessa frågor
              är nämligen mycket viktiga, och det hade varit spännande om vi
              i dag hade kunnat diskutera de förslag som regeringen förhoppningsvis
              kommer att lägga fram på riksdagens bord nu i vår.
            </seg>
            <seg n="1275cb87">
              Fru talman! Jag hade i går den stora förmånen att lyssna på Johan
              Rockström. Varje gång jag lyssnar på honom får jag lite perspektiv
              på tillvaron och inser att vi står inför stora utmaningar och
              att det finns mycket vi måste göra.
            </seg>
            <seg n="8c848e4a">
              En av de saker som jag tog fasta på handlade om vikten av politiska
              mål och politiskt mod. Jag tror att det är oerhört viktigt att
              vi i politiken lyfter fram tydliga mål och visioner för vad vi
              vill uppnå. Gör vi inte det kommer verkligheten inte att röra
              sig i den riktningen. Det har vi sett gång på gång.
            </seg>
            <seg n="c9a2fea0">
              På detta område, som på många andra områden, finns det inga mål.
              En del mål har uppfyllts med råge, och där borde det finnas nya
              mål. Andra mål ligger så långt fram i tiden att de inte blir en
              reell verklighet.
            </seg>
            <seg n="b45d7f7d">
              Min förhoppning med propositionen och framför allt med detta
              politikområde i framtiden är att vi kan ha tydliga mål och etappmål
              så att vi rör oss i rätt riktning. Just nu står vi bara och stampar.
            </seg>
            <seg n="7951d552">
              Vi lever i en värld där konsumtionen ökar. Vi konsumerar mer
              och mer varor och produkter, och dessa varor och produkter har
              mer och mer förpackningar runt sig. Det är inte hållbart. För
              att klara detta måste vi minska på konsumtionen och förpackningarna.
              Jag tror att vi i förlängningen måste gå från att konsumera varor
              till att konsumera mer tjänster och upplevelser. Det är den riktning
              jag vill se.
            </seg>
            <seg n="d2748d8d">
              Vi måste också ha en diskussion om vad vi ska använda de varor
              och resurser som finns till. Ska de användas till enbart nöjen,
              eller ska vi prioritera ett skapande av nyttigheter för en större
              del av världens befolkning?
            </seg>
            <seg n="59242fb0">
              Dessa frågor låter kanske teoretiska och avlägsna, men jag tror
              att vi måste börja diskutera hur vi ska använda de resurser som
              finns på vår planet på ett så bra sätt som möjligt.
            </seg>
            <seg n="ec8b2e50">
              Jag ska i mitt anförande belysa några delar som jag tycker att
              vi måste utveckla. Vi socialdemokrater har tagit fram ett brett
              program för hur vi vill jobba med dessa frågor, och jag kommer
              att belysa några av dessa.
            </seg>
            <seg n="df115b4e">
              Ett av de områden som jag ska lyfta fram är insamlandet av matavfall.
              I dag kastas mycket mat som skulle kunna konsumeras. Detta måste
              vi arbeta med, och vi måste minska matsvinnet.
            </seg>
            <seg n="ef005995">
              Dessutom måste den mat som ändå slängs återvinnas på ett så bra
              sätt som möjligt. Därför måste insamlandet av matavfall förbättras
              och utvecklas. Vi måste skapa system så att matavfallet blir till
              fungerande produkter såsom biogas, biogödsel eller annat. Här
              måste vi våga spänna bågen och lyfta fram tydliga politiska mål.
            </seg>
            <seg n="61c6f446">
              I dagsläget finns det områden där det saknas producentansvar.
              Ett sådant område är kläder och textilier. Vi från oppositionen
              menar att det är viktigt att kläder och textilier också inkluderas
              i någon typ av producentansvar. Här används råvaror som det råder
              brist på. Eftersom till exempel produktionen av bomull är problematisk
              ska man använda de resurser som redan finns tillgängliga.
            </seg>
            <seg n="63db02b8">
              Ytterligare ett område är insamlandet och återvändandet av elektronik.
              Det elektronikskrotberg som växer sig allt större i världen är
              ett problem, både för att det läcker farligt avfall och mineraler
              och för att det innehåller mycket av de råvaror som vi behöver
              för att kunna producera andra produkter. Därför måste det skapas
              nationella och internationella system som på bästa möjliga sätt
              tar hand om elektronikavfallet. Här finns det mycket att göra
              på global nivå, men även i Sverige behöver vi jobba med att skapa
              nationella system för återvinning av småelektronik. Detta fungerar
              inte i dagsläget.
            </seg>
            <seg n="6529be6d">
              Fru talman! Jag avslutar med att beröra två områden till. Det
              ena handlar om kontrollen och hanteringen av farliga ämnen. Vi
              socialdemokrater har i vår motion tagit upp frågan om ett nationellt
              elektroniskt register för hantering av farliga ämnen och farligt
              avfall. I dag har vi stora problem med att verksamhetsutövare
              inte lever upp till skyldigheten att anteckna uppkommet farligt
              avfall och att upprätta transportdokument. Vi menar att ett nationellt
              elektroniskt register skulle förenkla för utövarna.
            </seg>
            <seg n="6a64c83b">
              Granskningar från Naturvårdsverket visar också att klassningen
              av farligt avfall är problematisk för utövarna.
            </seg>
            <seg n="8d84c846">
              De nuvarande reglerna är dessutom resurskrävande och kräver mycket
              administration.
            </seg>
            <seg n="bc2f1611">
              Vi anser att ett nationellt register för farligt avfall i elektronisk
              form skulle minska administrationen. Det skulle också skapa väldigt
              många positiva effekter.
            </seg>
            <seg n="44c09f27">
              I flera europeiska länder finns det redan sådana system, eller
              också är man på väg att införa det. I Tyskland införde man ett
              sådant här system 2010. I Norge har man sedan flera år ett nationellt
              register, och under 2013 kommer det registret att gå över till
              att vara helt elektroniskt.
            </seg>
            <seg n="cf2d5cc2">
              Det är ett system som Sverige borde anamma, för att vi ska få
              en bättre kontroll på de farliga ämnen och det farliga avfall
              som finns på våra vägar och på våra industrier men också för att
              vi ska få bättre statistiska underlag för vilka ämnen som finns
              i vårt samhälle.
            </seg>
            <seg n="948aae5b">
              Slutligen ska jag kort tala om slam. Den frågan berörs kanske
              inte speciellt mycket i debatten, men den är oerhört viktig.
            </seg>
            <seg n="489fac63">
              Jag anser att vi måste stimulera och utveckla metoder för avvattning,
              ämnesåtervinning och rening av kontaminerat slam. Vi socialdemokrater
              tillför pengar för att förbättra forskningen och utvecklingen
              på det området, för det är ett grundfundament för att vi ska få
              ett fungerande kretslopp.
            </seg>
            <seg n="d0e91c7f">
              Fru talman! Avslutningsvis vill jag säga att vi står inför stora
              utmaningar. Jag som oppositionsföreträdare väntar med spänning
              på den kanske väldigt byråkratiska och tekniska proposition som
              förhoppningsvis kommer under våren och som jag tror kommer att
              vara viktig för att vi ska skapa ett fungerande, hållbart system.
            </seg>
            <seg n="3824e707">
              Men det räcker inte med att vi skapar ett tekniskt system kring
              insamlandet och återvinnandet av vårt avfall och våra sopor. Det
              handlar också om att vi måste sätta upp mål. Vi måste sätta upp
              tydliga mål kring återvinning. Det handlar om tydliga mål kring
              hur vi ska minska konsumtionen av varor, och det handlar om att
              vi måste skapa möjlighet till kretsloppstänkande och materialåtervinning
              inom alla områden.
            </seg>
          </u>
          <note type="speaker" n="d96ddc06">
            Anf. 2 HELENA LEANDER (MP):
          </note>
          <u who="helena_leander_75e865" xml:id="i-0969cb7422c43a03-0" n="83ceb0e9">
            <seg n="d388988c">
              Fru talman! Även jag ser med spänning fram emot den proposition
              som jag förväntar mig kommer att följa efter Avfallsutredningen.
              Men egentligen tänker jag att avfallspolitiken borde börja långt
              mycket tidigare än så, långt innan man börjar diskutera vem som
              ska ta hand om och samla in avfallet.
            </seg>
            <seg n="12b6abfb">
              Egentligen börjar frågan när man står där med avfall: Varför
              uppstod det från första början? Hur kan vi skapa ett samhälle
              som minimerar avfallsmängderna? Det handlar om att skapa ett resurseffektivt
              samhälle där vi har bra produkter som håller länge, kräver lite
              material och kan användas om och om igen av mig eller av någon
              annan, när jag har tröttnat, där vi har smarta affärsmodeller
              som uppmuntrar till ett kretsloppssamhälle i stället för dagens
              mer linjära system och där vi tar fina råvaror, kör dem en kort
              stund genom samhället och det sedan blir avfall.
            </seg>
            <seg n="1daa9e26">
              Det här är frågor som egentligen ligger långt utanför det här
              betänkandet. Vi har ett litet exempel som faktiskt lyckades komma
              med i det här betänkandet. Det handlar om längre garanterad livslängd
              på produkter. Det skulle kunna vara ett sådant litet steg mot
              ett mer resurseffektivt samhälle. Annars handlar frågorna väldigt
              mycket om vad vi gör med avfallet när det väl har uppstått.
            </seg>
            <seg n="ff152cd8">
              Även när avfall har uppstått tycker jag att det är viktigt att
              vi bär med oss perspektivet att det som är avfall för mig kan
              vara en resurs för en annan. Ta bara mina gamla frukt- och grönsaksskal,
              som kan bli biogas och driva bussarna i staden eller något annat
              bra. Jag tycker att det är lite pinsamt när man kommer till den
              stora huvudstaden Helsingfors och riksdagen och inte kan slänga
              sitt äppelskrutt på något vettigt sätt så att det kan tas till
              vara och bli biogas, när min hemkommun Eskilstuna klarar det utan
              problem.
            </seg>
            <seg n="38d62e2b">
              Jag tror att vi behöver ställa krav på kommunerna att de ska
              vara skyldiga att ordna ett insamlingssystem för matavfallet,
              så att det kan tas till vara och göras till biogas eller helt
              enkelt göra nytta.
            </seg>
            <seg n="3ee6be78">
              Givetvis måste man kunna ha undantag för extrem glesbygd, där
              det inte är vettigt att man ska åka runt och samla in allt. Där
              kanske det är bättre att man komposterar hemma. Men man ska ändå
              ha som grundregel att värdefullt avfall ska tas om hand.
            </seg>
            <seg n="6c992bce">
              Något annat som skulle kunna göra större nytta i dag är textilavfall.
              Det finns såklart second hand-affärer, och det är alldeles utmärkt
              att man kan lämna in fullt fungerande kläder och att någon annan
              kan köpa dem. Däremot har man ibland lumpiga strumpor med alldeles
              för många hål i som, helt ärligt, ingen kommer att vilja köpa
              men där fibrerna fortfarande kan göra nytta.
            </seg>
            <seg n="46160d11">
              Det finns en del företag som har gått före på det området och
              där man kan lämna in sitt gamla sunkiga underställ och köpa ett
              nytt, och så kommer fibrerna att återvinnas och bli nya produkter.
              Men jag tror inte att det är jättepraktiskt om varje företag och
              varje märke ska ha sitt eget återvinningssystem, utan om vi ska
              få detta i större skala behöver vi ett stort nationellt system.
            </seg>
            <seg n="087a9c06">
              Avfallsutredningen diskuterar möjligheten att införa ett producentansvar
              för textilier. Det tror jag vore jättebra för att få ordning på
              detta. Det skulle också innebära att det blir lönsamt för företag
              att tänka till redan från början, på designstadiet, hur man designar
              kläder på ett sätt så att de lämpar sig för återanvändning och
              återvinning, till exempel hur man blandar material så att fibrerna
              kan återvinnas på ett bra sätt efteråt. Det tror jag verkligen
              på.
            </seg>
            <seg n="7466aaba">
              Vi har ett annat område som kanske är lite mindre diskuterat.
              Det har vad jag vet inte ens något vettigt namn. Man brukar prata
              om urban mining och waste mining. Urban mining handlar helt enkelt
              om alla de metaller som vi har plockat upp ur jordskorpan under
              tidernas lopp och samlat i samhället och att vi skulle kunna använda
              en del av dem på nytt, fast de nu ligger nedgrävda under marken
              som gamla uttjänta kablar till exempel. Det är de gruvor, kan
              man nästan säga, som finns runt om i vårt samhälle med resurser
              som inte tas till vara.
            </seg>
            <seg n="ccab250f">
              Waste mining är något motsvarande. Det handlar om det utvinningsavfall
              som har uppstått, till exempel gruvavfall, genom att det just
              vid brytningstillfället inte var lönsamt att ta vara på alla metaller
              som fanns men där det kanske senare, i takt med att resurserna
              blir mer värdefulla, skulle vara vettigt att ta ut de metallerna.
              Då är det viktigt att man gör rätt från början, så att man inte
              blandar saker så att det blir svårare att utvinna resurserna eller
              är oaktsam med miljöfrågorna. Det kan ju bli frisättning av olika
              giftiga ämnen som vi inte vill ha ut i kretsloppen.
            </seg>
            <seg n="4239df65">
              Vad gäller både urban mining och waste mining finns det ett stort
              behov av ökad kunskap. Var finns de här resurserna? Hur kan man
              ta till vara dem på bästa sätt?
            </seg>
            <seg n="0820ff22">
              Men det finns också behov av att se över lagstiftningen, där
              man kanske inte har tänkt på frågan. Vem är det som har ansvaret
              för alla de prylar som ligger där ute? Eller kanske omvänt om
              man ser detta som en resurs och inte bara som ett problem som
              man borde ta hand om: Vem är det som äger dem?
            </seg>
            <seg n="487c96bc">
              Det är ett område där jag tror att vi behöver agera mer politiskt
              för att kunna ta vara på resurser som redan finns, i stället för
              att bara bryta nya hela tiden, med all den miljöpåverkan som det
              innebär.
            </seg>
            <seg n="788dcda2">
              Vi har faktiskt också en del avfall som helt ärligt inte är en
              resurs utan som är så farligt att det bara bör tas om hand på
              säkrast möjliga sätt det farliga avfallet. Johan Löfstrand var
              tidigare inne på frågan om att ha ett nationellt elektroniskt
              register. Vi har enligt EU:s ramdirektiv för avfall en skyldighet
              att tillförsäkra spårbarhet för det farliga avfallet från det
              att det uppstår ända tills det slutligen tas om hand.
            </seg>
            <seg n="b9ee6818">
              Många länder har löst det genom att ha ett nationellt register,
              medan vi har förlitat oss på en anteckningsskyldighet som vi har
              sett har vissa brister. Om vi i stället skulle ha ett nationellt
              elektroniskt register skulle vi få mycket bättre kontroll över
              avfallsflödena, och jag tror också att det skulle bli lättare
              för utövarna. Det är något som jag tycker att vi borde införa
              i Sverige.
            </seg>
          </u>
          <note n="798e51be">
            Jag yrkar därför bifall till reservation 8.
          </note>
          <note type="speaker" n="7493e134">
            Anf. 3 JOSEF FRANSSON (SD):
          </note>
          <u who="josef_fransson_b32cdd" xml:id="i-d2be60dace9e9c43-0" n="036562dc">
            <seg n="073adf95">
              Fru talman! Jag vill börja med att yrka bifall till Sverigedemokraternas
              reservation 5.
            </seg>
            <seg n="af3ade50">
              I dag är ämnet avfall och kretslopp. Men jag tänker faktiskt
              börja mitt anförande med att säga några ord om något som trots
              allt kanske inte ska ses som avfall. Jag talar då om vissa så
              kallade uttjänta fordon.
            </seg>
            <seg n="6c3b20d6">
              Naturvårdsverket kom ut med en skrivelse som hette Uttjänta bilar
              och miljön . Där påtalade verket att det förekom ett antal problem
              med bilmålvakter, oseriösa bilskrotare, och illegal export av
              uttjänta bilar. Det är på alla sätt behjärtansvärt att lyfta upp
              de problemen. Men det beskrevs i rapporten i mer eller mindre
              lyckade ordalag, vilket gjorde att många tolkade det så att det
              fortsättningsvis, om verkets förslag skulle bli verklighet, skulle
              bli omöjligt för utövare av bland annat veteranbilshobby och folkracehobby.
              De använder som alla vet äldre bilar, och då skulle det bli svårt
              för dem att fortsätta med sina intressen.
            </seg>
            <seg n="023c7e08">
              Det blev ganska starka protester mot detta. Jag hoppas att det
              kanske har nått även flera i detta utskott. Reaktionerna lät inte
              vänta på sig. Det var faktiskt tiotusentals motorintresserade
              som skrev på protestlistor och gjorde sin röst hörd på olika sätt.
              Kanske var det denna protest som faktiskt också gav resultat.
            </seg>
            <seg n="5a0cac2b">
              Naturvårdsverket har på senare tid på sin hemsida publicerat
              ett förtydligande om att förslagen inte ska tolkas på det sätt
              som de var skrivna och att dessa människor förhoppningsvis även
              fortsättningsvis ska kunna fortsätta med sin hobby.
            </seg>
            <seg n="fa994055">
              Om detta var ett uppvaknande och lite av en efterkonstruktion
              kan jag givetvis inte avgöra. Men det är i alla fall glädjande
              besked att myndigheterna har lyssnat på denna kritik och har avgett
              detta löfte.
            </seg>
            <seg n="d0f35f94">
              Vi sverigedemokrater hoppas att också regeringen lyssnar på detta.
              Vi får vara vaksamma så att en sådan lagstiftning inte inskränker
              på människors möjligheter till motorhobby. Jag menar att motorhobby
              skänker stort värde inte bara till utövaren utan till landet i
              stort. Det är till exempel många utövare av motorhobby som faktiskt
              skaffar sig en utbildning hemma i garaget som sedan kan komma
              samhället till del på olika sätt.
            </seg>
            <seg n="235bb589">
              Fru talman! Med detta sagt ska jag nu övergå till att tala om
              sopsortering. Det är i alla fall min uppfattning att medborgarna
              i Sverige i grunden har en positiv inställning till källsortering
              och återvinning.
            </seg>
            <seg n="27ee19f7">
              Tyvärr säljs produkter vanligtvis utan anvisning på förpackningen
              hur de ska sorteras och återvinnas. Sverigedemokraterna vill därför
              att regeringen ska uppdra åt berörd myndighet det är lite oklart
              vilken myndighet det är att tillsammans med inblandade parter,
              branschorganisationer och så vidare, ta fram en standard för märkning
              av förpackningar för att kunna förenkla sopsortering och återvinning
              i konsumentledet. Vi anser att detta primärt ska kunna ske på
              frivillig basis. Men om en sådan standard inte kan åstadkommas
              på frivillig grund anser Sverigedemokraterna att frågan eventuellt
              skulle kunna bli föremål för föreskrifter längre fram.
            </seg>
            <seg n="08522b4a">
              Teknik är alltid intressant. Men utan att föregå några slutsatser
              tycker vi från Sverigedemokraterna att det kan vara värt att framhålla
              att en sådan standard skulle kunna baseras på färgkoder som till
              exempel stämmer överens med färger på sopsäckarna. Då kan man
              också använda detta system i den automatiserade återvinningshanteringen
              som det faktiskt redan i dag finns system för.
            </seg>
            <seg n="cee93583">
              Jag vet att det finns en del kommuner som har påbörjat arbete
              med denna inriktning och att en del kommuner har kommit ganska
              långt. Det är kanske någonting att bygga vidare på.
            </seg>
            <seg n="69a8c6f3">
              Naturligtvis ska en sådan standard ha ambitionen att fungera
              även internationellt, vilket i förlängningen faktiskt skulle kunna
              skapa nya exportmarknader för svenska teknikföretag.
            </seg>
            <seg n="c909ac99">
              I dag bidrar många kommuner till miljömedvetenhet genom utvecklade
              system för invånarna att sortera sina sopor. Men man måste ibland
              vara lite av en materialexpert för att veta var man ska lägga
              en viss produkt när det är dags att slänga den.
            </seg>
            <seg n="80875069">
              Vi tror att det med denna typ av system kommer att bli enklare
              och att folk kommer att bli mer villiga att källsortera. När man
              arbetar med avfallshantering och avfallsfrågor måste ambitionen
              alltid vara att göra det så enkelt som det bara är möjligt för
              medborgarna att sopsortera.
            </seg>
          </u>
          <note type="speaker" n="b09ce015">
            Anf. 4 JACOB JOHNSON (V):
          </note>
          <u who="jacob_johnson_31d6eb" xml:id="i-b8834d7a5f5ffe55-0" n="46850414">
            <seg n="6dc2a89e">
              Fru talman! I detta motionsbetänkande om avfall och kretslopp
              behandlas mycket viktiga frågor för ett hållbart samhälle. Vi
              måste ha ett kretsloppstänkande där vi minimerar avfallet och
              återanvänder det så långt som möjligt.
            </seg>
            <seg n="625de1c7">
              Visst har det hänt en hel del om vi går några årtionden tillbaka.
              År 1975 deponerades hela 62 procent av hushållsavfallet. År 2011
              hade det minskat till en knapp procent. Energiåtervinningen, det
              vill säga avfallsförbränningen, hade ökat från 30 till 51 procent,
              den biologiska återvinningen hade ökat från 2 till 15 procent,
              och materialåtervinningen hade ökat från 6 till 33 procent. Mycket
              har alltså skett, men mycket återstår förvisso att göra. Bland
              annat fortsätter den totala avfallsmängden att öka.
            </seg>
            <seg n="bd23f95e">
              I höstas presenterade Avfallsutredningen sitt betänkande Mot
              ett hållbart samhälle som har remissbehandlats, och beredning
              pågår. Regeringen har aviserat en proposition i frågan före sommaruppehållet.
            </seg>
            <seg n="32310261">
              I betänkandet redovisas några bedömningar av framtiden vad gäller
              avfallsmängder etcetera. Man utgår från att bruttonationalprodukten
              per capita ska öka med kanske 50 procent fram till 2030 jämfört
              med 2005, vilket i sin tur leder till större avfallsmängder, även
              om målet måste vara att de totala avfallsmängderna ska öka långsammare
              än bnp. Utredningen gör dock bedömningen att de totala avfallsmängderna
              med hänsyn till en växande befolkning kan öka med 50 procent fram
              till 2035. Det är naturligtvis en övergripande frågeställning
              att så inte ska bli fallet.
            </seg>
            <seg n="6c802566">
              Avfallsutredningens huvudförslag är att ansvaret för insamling
              av förpackningar och tidningar övergår från producenterna till
              kommunerna. Kommunerna får därmed ansvar för insamlingen av allt
              hushållsavfall. Dock ska grunden för producentansvaret ligga fast
              enligt utredningen genom att producenterna föreslås behålla ansvaret
              för själva återvinningen. Dessa viktiga frågor ska riksdagen antagligen
              ta ställning till under hösten, och vi får återkomma till det
              då.
            </seg>
            <seg n="35e9145c">
              Fru talman! Varje år brukar man beräkna när Overshoot Day inträffar,
              det vill säga den dag då resurser som skapas på jorden under ett
              år har förbrukats av mänskligheten. Det skulle rimligtvis vara
              den 31 december om allt var i balans. Men 2011 beräknades den
              infalla den 27 september och 2012 redan den 22 augusti. Vi förbrukar
              alltså mer av jordens resurser än vad som nyskapas under ett år.
              Vi lever av kapitalet och inte av räntan, skulle kanske en ekonom
              ha sagt. Denna utveckling har pågått sedan mitten av 70-talet,
              alltså då vi har gått över den gräns då vi använder mer resurser
              än vad jorden klarar av att producera, och trenden går stadigt
              åt fel håll genom ett ohållbart konsumtionsmönster.
            </seg>
            <seg n="060895bc">
              För att komma till rätta med detta krävs självfallet en mängd
              styrmedel för att ändra konsumtionsmönstren och inte minst begränsa
              avfallsmängderna för att minska miljö- och klimatpåverkan. En
              fråga som i detta sammanhang sällan uppmärksammas är livslängden
              på produkter. Exempelvis många elektroniska produkter är konstruerade
              för att hålla bara en viss tid, vilket kan resultera i att resursbelastningen
              och avfallsmängden blir onödigt stor.
            </seg>
            <seg n="e5c5c86d">
              Vänsterpartiet anser att det finns en risk att vissa resurskrävande
              elektronikvaror begränsas i livslängd i alltför hög grad för att
              det ska vara långsiktigt hållbart. Vi vill därför att en utredning
              tillsätts som har till uppgift att föreslå lämpliga styrmedel
              för garanterad livslängd på varor inom produktområden som är resurskrävande.
              Med detta yrkar jag bifall till reservation 6.
            </seg>
            <seg n="fb7865ff">
              Från Vänsterpartiets sida har vi även reservation 3 om textilavfall.
              Men jag avstår för tids vinnande från att yrka bifall till den.
              I dag förekommer ingen materialåtervinning av textila material.
              Cirka åtta kilo textilier per person och år slängs i soporna,
              men det finns inget producentansvar för dessa. Avfallsutredningen
              föreslår visserligen att regeringen ser över möjligheterna att
              på sikt införa ett producentansvar för textilier. Men från Vänsterpartiets
              sida har vi berett frågan färdigt, och vi anser redan nu att ett
              sådant producentansvar bör införas.
            </seg>
          </u>
          <note type="speaker" n="e5934e72">
            Anf. 5 CHRISTER AKEJ (M):
          </note>
          <u who="christer_akej_3cb167" xml:id="i-0a1540e77695df0d-0" n="e2f875ef" next="i-9fa87fd67806ad10-0">
            <seg n="e35f3b93">
              Fru talman! Vi debatterar nu ett motionsbetänkande som innehåller
              52 motionsyrkanden om avfall och kretslopp. Sällan har väl avfallsfrågan
              diskuterats så livligt som just nu då det har överlämnats en avfallsutredning
              till regeringen. Vi kommer senare i år att ta ställning till denna.
            </seg>
            <seg n="40efb654">
              Egentligen tycker jag att det är vilseledande att använda ordet
              avfall då det för de flesta förknippas med något negativt, någonting
              vi vill bli av med. I grunden är det faktiskt på det sättet att
              vårt avfall utgör en viktig resurs. Det gäller därför att vi tar
              hand om vårt avfall på ett klokt sätt, både ur miljö- och ur resurssynpunkt.
              Det avfall som insamlas i Sverige ger energi motsvarande 20 procent
              av vår totala fjärrvärmeproduktion och el motsvarande ett par
              procent av vår elproduktion.
            </seg>
            <seg n="e6af30a8">
              I vårt land har vi kommit långt då det gäller hur vi behandlar
              vårt avfall. En viktig och avgörande faktor för hur långt vi kan
              gå och hur duktiga vi kan bli är hur enkelt vi kan göra det för
              våra medborgare att göra rätt. Det måste vara lätt att göra rätt.
              Ju bättre medborgarna är på att sortera sitt avfall, desto mer
              material kan återanvändas. Vi kan få en högre materialåtervinning
              och en ökad energiutvinning.
            </seg>
            <seg n="24395385">
              I grunden har vi vår avfallshierarki, som anger rangordningen
              för hur det uppkomna avfallet ska omhändertas. I första hand måste
              vi självklart se till att sträva efter att minska mängden avfall
              som uppstår. Ett viktigt område är att minska matsvinnet, vilket
              i vårt land uppgår till runt 25 kilo per person och år. Varje
              person i vårt land slänger alltså 25 kilo mat som är fullt ätbar
              varje år.
            </seg>
            <seg n="9d4db563">
              Fru talman! Det avfall som trots allt uppstår ska i första hand
              återanvändas och därefter återvinnas för materialanvändning. Går
              inte det ska avfallet återvinnas för energiutvinning. Det sker
              genom förbränning eller rötning. Sedan 2010 finns det i vårt land
              mål för att det organiska avfallet ska sorteras ut och återvinnas
              genom rötning eller kompostering. Målet som då antogs var att
              35 procent av matavfallet från hushåll, storkök och restauranger
              ska behandlas biologiskt. Fler än hälften av Sveriges kommuner
              har redan infört krav på utsortering av organiskt avfall ur hushållssoporna.
              Hela tiden kommer det till nya kommuner, och det är bra.
            </seg>
            <seg n="9586e3ed">
              Främst ska vi sträva efter rötning då man i det fallet kan utvinna
              både energi och näring ur avfallet. Energin blir i form av biogas,
              som sedan kan användas som energi för uppvärmning eller, efter
              uppgradering, som energi till fordon. Vid rötning blir det enbart
              näringen som kan tas till vara. I sista hand får vårt avfall deponeras,
              vilket är förbjudet för brännbart och organiskt avfall.
            </seg>
            <seg n="6d283365">
              Vårt land är ledande då det gäller hur vi tar hand om vårt avfall.
              Ungefär 30 procent av hushållsavfallet går till materialåtervinning.
              Runt 15 procent av hushållsavfallet går till biologisk behandling
              genom rötning eller kompostering, och drygt 50 procent går till
              energiframställning genom förbränning. Enbart runt 1 procent av
              vårt avfall läggs på deponi. Sättet att ta hand om avfall skiljer
              sig dock väsentligt: I EU deponeras i genomsnitt hela 38 procent,
              och i snitt i EU-länderna produceras 500 kilo hushållsavfall per
              person och år. I Sverige ligger vi under detta genomsnitt.
            </seg>
            <seg n="a1a0ac10">
              Fru talman! Inom flera materialslag finns i vårt land ett producentansvar.
              Det innebär att producenterna har ansvar för att ta hand om produkterna
              då de är uttjänta. Det är främst detta område som den nya avfallsutredningen
              berör. Produkter där det finns producentansvar är förpackningar
              av papper, papp, plast, glas och metaller samt batterier, elektronik
              och däck. Det finns för detta fastställda målnivåer, vilka för
              de flesta slagen ligger på runt 70 procent. I vårt land har vi
              klarat dessa målnivåer, och högst återvinning har vi inom glasförpackningar
              där den ligger på runt 90 procent. Svårast att nå målen har vi
              haft på plastsidan.
            </seg>
            <seg n="04750b8b">
              Hela tiden måste vi klart sträva efter att öka återvinningen
              och skärpa målen. Så har också skett. Regeringen beslutade 2012
              om nya etappmål. Då fastställdes att man skulle öka resurshushållningen
              i livsmedelskedjan. Det konkretiserades till att 50 procent av
              matavfallet från hushåll, storkök, restauranger och butiker ska
              sorteras ut och behandlas biologiskt, och 40 procent av detta
              ska senast 2018 behandlas så att man även kan utvinna energi ur
              detsamma alltså återvinnas genom rötning.
            </seg>
            <seg n="87dd11e8">
              Fru talman! Textilavfall är en fraktion som diskuteras alltmer.
              I dag går ungefär 20 procent till återanvändning, och det sker
              företrädesvis genom välgörenhetsorganisationer. Drygt hälften
              går till förbränning, och resten stannar kvar hos konsumenterna.
              En konsument förbrukar i dag i genomsnitt 15 kilo textil per person
              och år. Det är små volymer, men vi ska veta att nytillverkad textil
              har stor miljöpåverkan för att tillverka 1 kilo textil produceras
              15 kilo koldioxid. Det är därför angeläget med en ökad återanvändning
              och en ökad materialåtervinning. Det som komplicerar är dock att
              textilerna oftast är blandmaterial. Försök pågår med pilotanläggningar
              för att kunna ta om hand textilier utan att de sorteras i ett
              oändligt antal fraktioner.
            </seg>
            <seg n="ab026ace">
              I Avfallsutredningen lyfts frågan om mål för återanvändning och
              återvinning av textilier fram. Det nämns också att man ska se
              på möjligheterna att införa producentansvar för textilier. Regeringen
              har även lämnat uppdrag till Naturvårdsverket att se om det finns
              skäl att införa särskilda etappmål för textilier och textilavfall.
              Naturvårdsverket kommer att ha dialog med textilbranschen om möjliga
              miljöförbättrande åtgärder och kring teknik för materialåtervinning.
              Dessutom kommer man tillsammans med Kemikalieinspektionen att
              söka lösningar för att minska mängden textilavfall och dess farlighet.
              Naturvårdsverket kommer också att medverka i kampanjer med syfte
              att öka textiliernas användningstid.
            </seg>
            <seg n="2a0b2cf3">
              När det gäller byggnads- och rivningsavfall har regeringen beslutat
              om ett nytt etappmål som anger att återanvändning, återvinning
              och annat materialutnyttjande av den del av detta avfall som inte
              är farligt ska uppgå till minst 70 viktprocent år 2020.
            </seg>
            <seg n="23d674ed">
              En fraktion inom avfallssidan som har ökat de senaste åren är
              elektronik. Det finns som nämnts ett producentansvar på elektroniksidan.
              Här har producenterna överlåtit sitt ansvar för insamling och
              behandling till Elkretsen och Elektronikåtervinning i Sverige
              Ekonomisk förening. I dag är kravet att samla in 4 kilo elavfall
              per person och år, men i praktiken samlas det in 16 kilo. I framtiden
              ska de insamlade mängderna relateras till mängden produkter som
              säljs. Det innebär att kraven på insamling kommer att öka.
            </seg>
            <seg n="19ad1fa4">
              I dag beräknas att 1,3 kilo elavfall per person som skulle kunna
              materialåtervinnas hamnar på fel ställe. Naturvårdsverket jobbar
              med frågan, dels hur man kan förebygga avfall, dels hur man kan
              förbättra insamlingen och göra det lättare för människor att göra
              rätt. Det är viktigt att ta hand om elavfallet då det dels kan
              skada naturen och människors hälsa, dels innehåller värdefulla
              resurser som bör tas till vara. Sverige antog också 2012 ett nytt
              EU-direktiv kring elavfall, och Naturvårdsverket utreder nu hur
              detta kan implementeras i vårt regelverk.
            </seg>
            <seg n="b55e3f0d">
              Lågenergilampor som innehåller kvicksilver används nu i allt
              större utsträckning, och det gäller att ta hand om dessa på ett
              korrekt och miljöriktigt sätt. Regeringen har därför tagit initiativ
              till att se över hur insamlingen av dessa kan förbättras. Det
              förs en dialog med representanter för branschen och berörda myndigheter.
              I början av 2012 hölls ett uppföljningsmöte där aktörerna presenterade
              ett förslag till förbättrad insamling med målet att det under
              2012 skulle samlas in 2 miljoner fler lågenergilampor jämfört
              med året innan. Det antogs vid mötet också en deklaration där
              aktörerna förbinder sig att verka för förbättrad tillgänglighet
              för insamlingssystem och förbättrad information till konsumenterna
              om var de kan slänga sina lågenergilampor. Det kommer framöver
              att hållas fortsatta uppföljningsmöten i frågan.
            </seg>
            <seg n="67836cfc">
              Ett annat område som diskuteras mycket är slammet från våra reningsverk
              och hur man kan ta till vara näringsämnena i detta. Det ämne som
              främst diskuteras är fosfor, som är en ändlig resurs. Här har
              Naturvårdsverket fått i uppdrag av regeringen att undersöka hur
              man kan åstadkomma en hållbar återföring av fosfor.
            </seg>
            <seg n="7fa4479e">
              Fru talman! Jag vill avslutningsvis yrka bifall till förslaget
              i betänkandet i dess helhet.
            </seg>
          </u>
          <note n="86240fe1">
            Anf. 6 ANITA BRODÉN (FP):
          </note>
          <u who="christer_akej_3cb167" xml:id="i-9fa87fd67806ad10-0" n="e2f875ef" prev="i-0a1540e77695df0d-0">
            <seg n="9a8ffc00">
              Fru talman! Frågan om avfall och kretslopp, eller snarare resurs
              och kretslopp, kommer om ett tag upp på riksdagens bord igen.
              Vi vet att företrädare för Socialdemokraterna säger att man lever
              i väntans tider. Det blir inte så länge till, för det kommer att
              komma en proposition. Grunden till den propositionen är den utredning
              som nämnts tidigare i dag, Mot det hållbara samhället resurseffektiv
              avfallshantering . Det handlar om enkelhet, och konsumentperspektiv
              föreslås stå i fokus.
            </seg>
            <seg n="509f80b4">
              Ska vi lyckas uppnå det hållbara samhället krävs givetvis ett
              helhetstänkande vad gäller våra resurser, dels att vi ska minska
              avfallsmängden, dels att avfallshierarkin gällande återanvändning
              och återvinning blir en tydlig fastställd princip. Det finns vidare
              en annan grundläggande princip, och det är att förorenaren ska
              betala. Dessutom är det oerhört angeläget att vi arbetar tillsammans
              för att förhindra gifter i kretsloppet. Det krävs med andra ord
              en ökad konsumentmedvetenhet kring produkters påverkan på miljö
              och klimat.
            </seg>
            <seg n="8903a246">
              Det betänkande vi nu behandlar tar upp ett antal motioner, men
              med tanke på den kommande propositionen hänvisas det i flera fall
              till det pågående arbetet.
            </seg>
            <seg n="9f865b22">
              Fru talman! Jag har valt att i dag ta upp några exempel på material
              som visar vilka utmaningar vi står inför om vi ska lyckas uppnå
              det hållbara samhället. Som vi redan tidigare hört här konsumerar
              vi 15 kilo textilier per person och år. Av denna mängd går 8 kilo
              till förbränning, bara 3 kilo återanvänds och resten finns kvar
              i våra garderober.
            </seg>
            <seg n="13cd0e1d">
              I Sveriges avfallsplan anges att andelen återvunnen textil ska
              öka. Textilbranschen har ett stort ansvar för att skapa ett system
              för återvinning och för att säkerställa en radikal minskning av
              kemikalieanvändning. Genom ökad medvetenhet kan vi konsumenter
              göra skillnad, och det är viktigt med ökad forskning. Mistras
              40 forskningsmiljoner för tvärvetenskapligt program kring hållbart
              mode ligger helt rätt i tiden.
            </seg>
            <seg n="5e3685a0">
              Framtida träfiberbaserade textilier kan framgent bidra till både
              bättre miljö och bättre skoglig ekonomi. Södra Cell Mörrum producerar
              till exempel textilmassa av björk för tillverkning av viskostyg.
              Utvecklingen har gått betydligt snabbare än vad man från början
              anade och trodde. Redan nu, efter ett år, har man producerat 100
              000 ton textilmassa. Det är imponerande. Det är dessutom en betydligt
              mer miljövänlig produktion än dagens konventionella bomullsproduktion.
            </seg>
            <seg n="e344a589">
              Som ledamot av Nordiska rådet tycker jag förstås att det är glädjande
              att Nordiska ministerrådets avfallsförebyggande grupp tagit fram
              studien Prevention of Textile Waste i syfte att medvetandegöra
              om och öka materialåtervinning av textilier. Varje år slänger
              vi tillsammans i de tre nordiska länderna Sverige, Finland och
              Danmark, där studien gjorts, 145 000 ton textilier. Det motsvarar
              hälften av den textilmängd som släpps ut på marknaden. Det är
              inte hållbart.
            </seg>
            <seg n="c2c49a80">
              Fru talman! För några veckor sedan hade jag förmånen att besöka
              Bolivia. I samband med besöket fick jag en god redogörelse kring
              urbefolkningens oro och vanmakt över gruvnäringens miljöskadliga
              påverkan, där kvicksilver förgiftar många människors vatten och
              därmed deras livsmiljö. Vi har all anledning att ta dessa problem
              på största allvar såväl internationellt som nationellt.
            </seg>
            <seg n="b40fb1c6">
              I Sverige genererar vi också avfall från dessa näringar. Ca 60
              miljoner ton avfall kommer från utvinningsindustrin årligen. Av
              denna andel kommer 80 procent från gruvindustrin. Det finns en
              förordning där det anges att verksamheten särskilt ska beakta
              möjligheten att återvinna avfallet. Då 20 procent av bly-, kadmium-
              och kvicksilverutsläpp till luft och vatten kommer från gruvdeponier
              är det särskilt angeläget att denna hantering utvecklas och påskyndas.
              Ett stort ansvar vilar på branschen.
            </seg>
            <seg n="a2cd8a3a">
              Jag är tacksam att alliansregeringen har kunnat presentera två
              kraftfulla forskningspropositioner. En del av medlen används i
              forskningsprojekt som har syftet att återanvända och återvinna
              de olika metallerna. Bland annat pågår det ett forskningsprojekt
              vid Örebro universitet för att få fram miljövänliga metoder för
              att utvinna metaller. Det finns även en samverkan mellan sex Östersjöländer
              för att undersöka vilka mineraler och metaller som går att utvinna
              ur avfall. Detta skulle givetvis förstärka det regionala näringslivet,
              göra att man tillvaratar viktiga råvaror men framför allt lösa
              allvarliga miljöproblem. Vi har hört här tidigare från Helena
              Leander om waste mining och urban mining. Mycket av tankarna där
              behöver vi ta på största allvar.
            </seg>
            <seg n="5181ef5e">
              Fru talman! En tredje utmaning handlar om matavfallet. Först
              och främst är det angeläget, precis som tidigare talare påpekat,
              att vi minskar andelen mat som slängs över huvud taget. Det är
              viktigt ur etiskt och ekonomiskt hänseende och även ur miljö-
              och klimathänseende. Den mängd som ändå återstår ska tas om hand
              på ett vettigt sätt och användas bland annat till energi.
            </seg>
            <seg n="48f78a15">
              Regeringen har redan vidtagit en mängd åtgärder för att bland
              annat öka andelen behandling av matavfall genom framför allt rötning.
              Där höjer vi ambitionsnivån i de etappmål som Christer Akej tog
              upp. Ambitionen är att öka andelen som sorteras från 35 till 50
              procent. Minst 50 procent av matavfallet från hushåll, storkök,
              butiker och restauranger ska alltså sorteras för biologisk behandling.
            </seg>
            <seg n="28dbe03a">
              Avslutningsvis, fru talman, vill jag lyfta fram ett problem rörande
              transporter av avfall över gränser. Trots konventioner och direktiv
              finns en risk att avfall till exempel till värmekraftverk är orent,
              vilket kan förorsaka miljöskador på land och över vatten. Det
              förekommer dessutom illegala transportströmmar. Miljöpåverkan
              är inte minst allvarlig över sjöar där vi har vattentäkter. Detta
              problem behöver uppmärksammas ännu mer internationellt, och vi
              behöver ta gemensamma krafttag internationellt och inom EU för
              att stävja och komma till rätta med det.
            </seg>
          </u>
          <note n="cf91a5b6">
            Med detta, fru talman, yrkar jag bifall till förslaget i betänkandet
            och avslag på samtliga motioner.
          </note>
          <note n="6e7eb658">
            I detta anförande instämde Karin Granbom Ellison (FP).
          </note>
          <note type="speaker" n="cf0234d0">
            Anf. 7 ROGER TIEFENSEE (C):
          </note>
          <u who="roger_tiefensee_08d100" xml:id="i-5ff75193e9d5728a-0" n="7fa871fd" next="i-b4b7b26cd9b635f6-0"/>
          <note n="824e67fe">
            Fru talman, åhörare och riksdagsledamöter! Vi debatterar miljö-
            och jordbruksutskottets betänkande nr 8 om avfall och kretslopp.
          </note>
          <u who="roger_tiefensee_08d100" xml:id="i-b4b7b26cd9b635f6-0" n="7fa871fd" prev="i-5ff75193e9d5728a-0">
            <seg n="7d304e1e">
              Min och Centerpartiets ambition är att vi ska sluta diskutera
              avfall och helt och hållet fokusera på att diskutera resurser
              i kretslopp, för om en resurs har blivit avfall har det redan
              blivit fel. Avfall är en resurs på fel ställe, en resurs som har
              hanterats fel eller som helt enkelt inte har hamnat rätt.
            </seg>
            <seg n="f0f92f1c">
              Avfall är egentligen en produkt av det gamla industrisamhället
              där man fokuserade på uttag av ändliga råvaror och använde dem
              i varor och processer. Avfallshantering var en kvittblivningsfråga.
              Det gällde att bli av med eländet så att säga.
            </seg>
            <seg n="386885ed">
              Nu har vi alltmer börjat fokusera på kretslopp. Och som centerpartist
              är jag rätt stolt över att kunna konstatera att det är 20 år sedan
              som Olof Johansson som dåvarande miljöminister lade fram kretsloppspropositionen.
              Då var den rätt revolutionerande, för den började ta tag i det
              linjära flödet och knyta tillbaks det i ett kretsloppsflöde.
            </seg>
            <seg n="51c11c31">
              Vi har kommit en bra bit på väg, men det är mycket kvar att göra.
              Framför allt kanske det handlar om att ändra vårt synsätt från
              avfall till resurs. Det kanske är det viktigaste.
            </seg>
            <seg n="aa6fd502">
              Det har talats om Avfallsutredningen här. Det blir lite grann
              av i väntan på den här diskussionen, och det är väl bara så. Men
              ett av Avfallsutredningens kanske viktigaste förslag som inte
              debatterats så mycket är att skärpa avfallshierarkin, att få in
              den i miljöbalken, att tydliggöra att det i första hand ska handla
              om att minimera uppkomsten av avfall, att återvinna material,
              om energiutvinning och i sista hand deponering. Det är ett viktigt
              förslag från Avfallsutredningen att lyfta fram, för vi behöver,
              fru talman, komma högre upp i avfallshierarkin och fokusera mer
              på återanvändning.
            </seg>
            <seg n="8365c16c">
              Kavajen som jag har på mig är ett gammalt arvegods från min far.
              Den kanske till och med är en del av hans konfirmationskostym.
              Brallorna är helt utslitna. Som riksdagsledamot vet man att man
              sliter ut brallor inifrån och ut, att de blir tunna i baken, och
              även min far har suttit mycket på möten. Men kavajen håller, och
              jag tycker att den funkar rätt bra. Det kanske har ett värde att
              olika prylar har en historia.
            </seg>
            <seg n="0248ab99">
              Helena Leander talade om detta med nya affärsmodeller. Vi ska
              ju skapa ramverken och peka ut riktningen, men sedan behövs det
              nya affärsmodeller. Och jag ser med glädje på alla designer, många
              gånger unga designer, som gör väskor av gamla segeldukar, axelband
              av bilbälten och tar snuskigt bra betalt för det. Det tycker jag
              är bra. Förut tyckte man att återanvänt skulle vara billigare.
              Men om man adderar design, ett mervärde, ska man också kunna ta
              bra betalt för det. Eller, för den skull, titta på inredning.
              Googla på återvunnet trä. Då hittar ni inredningsdetaljer som
              sänggavlar som är gjorda av gamla lador och liknande. Och återigen:
              Man tar bra betalt för det.
            </seg>
            <seg n="90010524">
              Jag tror, fru talman, att det handlar om att människor söker
              det som känns äkta och gärna har en historia. Återvunnet material
              eller återanvända detaljer får helt enkelt ett mervärde. Vi ska
              svara upp mot det och se till att designer och affärsmodeller
              kan få spela fritt.
            </seg>
            <seg n="eac9ed07">
              Många av motionsförslagen i betänkandet avstyrks med motiveringen
              att de bereds i Regeringskansliet. Det låter lite tråkigt. Till
              viss del kan det faktiskt också handla om att man slår in öppna
              dörrar. Men det handlar inte om att vi är emot förslagen. Anita
              Brodén tog till exempel upp detta med återvinning av textil. Ja,
              det förslaget finns i Avfallsutredningen och bereds nu i Regeringskansliet.
              Och det talas om urban mining. Alla förslag som handlar om att
              vi ska använda resurser på ett smartare sätt och få tillbaka resurser
              i giftfria kretslopp bejakar jag som centerpartist.
            </seg>
            <seg n="f2ac67c5">
              Något slags nivå ska man kunna kräva av en reservation i riksdagen.
              Priset när det gäller att slå in öppna dörrar tycker jag att Socialdemokraterna
              och Vänsterpartiet tar när de reserverar sig mot ett mål för insamling
              av matavfall. Jag citerar slutet av deras reservation: Miljömålsberedningens
              förslag på det området bereds också sedan länge i Regeringskansliet,
              och vi menar att regeringen bör anta ett mål för insamling av
              matavfall.
            </seg>
            <seg n="18524733">
              Johan Löfstrand sade i sitt anförande att vi står och stampar,
              att det inte händer någonting. Ja, Johan Löfstrand kanske står
              och stampar, men det kanske är i förtret över att regeringen faktiskt
              redan har gjort det här. Sanningen är att den 26 april förra året
              beslutade regeringen om just etappmål för att öka resurshushållningen
              i livsmedelskedjan, att minst 50 procent av matavfallet från hushåll,
              storkök, butiker och restauranger ska sorteras och behandlas biologiskt
              så att växtnäring tas till vara. 40 procent av matavfallet ska
              också kunna energiutvinnas. Det var en skärpning av det mål som
              Miljömålsberedningen föreslog som inte gjorde någon skillnad på
              energiutvinning och utvinning av växtnäring. Men eftersom vi hade
              ett mål tidigare som styrde mot kompostering var det viktigt att
              höja målet för den totala insamlingen men också att de resurser
              som en kommun har investerat i en komposteringsanläggning inte
              ska vara kastade i sjön, utan det ska vara okej också när det
              gäller måluppfyllelse.
            </seg>
            <seg n="80c0fdc7">
              Jag ställer bara frågan till Socialdemokraterna: Hur tänkte ni?
              Vad är syftet med att reservera sig mot någonting som har genomförts
              för snart ett år sedan? Det blir lite pinsamt. Jag noterade att
              Johan Löfstrand inte yrkade bifall till reservationen. Om det
              var en senkommen insikt att det var en rätt pinsam reservation
              välkomnar jag det, men det känns lite konstigt.
            </seg>
            <seg n="de4e58f6">
              Josef Fransson slår också in öppna dörrar när han reserverar
              sig och talar om vad han tycker om Naturvårdsverkets rapport om
              uttjänta bilar och miljön. I betänkandet framgår att utskottet
              har noterat att regeringen inte tänker genomföra Naturvårdsverkets
              förslag i sin ursprungliga form, just av den anledningen att vi
              inte ville kriminalisera bilhobbyn att återvinna bildelar. Man
              gör en kulturgärning när man bevarar gamla bilar. Det ska inte
              vara kriminellt.
            </seg>
            <seg n="a146e0b3">
              Josef Fransson hänvisar till Naturvårdsverket, som han säger
              har vaknat. Ja, de har vaknat. Det har varit en kritik. Men regeringen
              har tydligt markerat att man inte kommer att genomföra förslaget
              precis som det ser ut. Sedan är det viktigt att vi har ordning
              och reda när det gäller återvinning av gamla bilar, så att vi
              inte får bilvrak ute i naturen. Men det är en helt annan sak.
              Vi ska inte kasta ut barnet med badvattnet eller veteranbilshobbyn
              med smörjoljan, utan den ska vi vårda och värna.
            </seg>
            <seg n="de207549">
              Därför vill jag, fru talman, avsluta med att yrka bifall till
              utskottets förslag till beslut i sin helhet och yrka avslag på
              samtliga reservationer, särskilt reservation 1 eftersom den är
              ett unikum när det gäller att slå in öppna dörrar.
            </seg>
          </u>
          <note type="speaker" n="fafb3449">
            Anf. 8 IRENE OSKARSSON (KD):
          </note>
          <u who="christina_oskarsson_9f59a4" xml:id="i-036bf1d810029bb3-0" n="1b7b8bf1">
            <seg n="f1d8e1c5">
              Fru talman! Sist i kedjan men kanske först i nästa länk skulle
              jag kunna inleda med att säga om vi nu ska tala kretslopp. Det
              är en cirkelrörelse som ska fortsätta nästan som perpetuum mobile,
              för det är när vi kommer så nära den som möjligt som vi har uppnått
              det samhälle som vi måste komma till, alltså evighetsmaskinen.
              Dock försvinner en del resurser ur systemet. Det kommer vi nog
              aldrig att kunna förhindra, men vi måste ha det som mål för det
              arbete vi gör.
            </seg>
            <seg n="4d3a448d">
              Därför, fru talman, dristar jag mig till att utvika lite grann
              från betänkandetexten men ändå röra mig i det området. Miljömålsberedningen
              har gjort och gör ett intensivt arbete med dessa frågor. Det har
              resulterat i ett antal propositioner och kommer att resultera
              i ytterligare propositioner och andra skrivelser från regeringen.
              Avfallsutredningen, som flera citerat, är på väg att lösa problem
              som jag haft anledning att följa under mina år som aktiv politiker,
              och det börjar bli några år.
            </seg>
            <seg n="5d168009">
              Vi måste hitta lösningar, och vi måste komma förbi prestige och
              annat i dessa frågor och verkligen se vad det är som behöver lösas.
              Vi behöver återbruka, återanvända, betydligt mer av alla de resurser
              vi har. Vi behöver som lagstiftare bli tydligare med vilka krav
              vi ställer på producenter så att de faktiskt tar ansvar för det
              som de gör. Vi är på god väg i det arbetet.
            </seg>
            <seg n="d69e3248">
              En viktig fråga som alla berört, och som även jag vill beröra,
              är hur vi hanterar vår mat. Det är beklämmande att se att vi slänger
              mycket mat som är fullständigt tjänlig. Jag stod vid ett kylskåp
              i går, tog fram ett mjölkpaket och frågade om jag kunde hälla
              den i kaffet. Ja, sade den som varit där precis före mig. Personen
              i fråga hade hällt den i kaffet, och den var alldeles utmärkt.
              Sedan tittade jag på datumstämpeln. Bäst-före-datumet var den
              5 mars. Därför frågade jag om den varit med förut och fick svaret
              att den andra personen nyss öppnat paketet och att det inte var
              något fel på mjölken. Nej, det var absolut inget fel på den. Någon
              annan hade kanske tömt mjölkpaketet i vasken.
            </seg>
            <seg n="f3c58b6c">
              Det är oerhört viktigt att vi använder vår förmåga till att avgöra
              vad som är tjänligt, att vi är uppfinningsrika. Jag tror att vi
              skulle behöva fler matlagningsprogram som talade om för oss hur
              vi använder det som vi har i kylskåpet i stället för att gå till
              affären och handla nya ingredienser.
            </seg>
            <seg n="6798ff57">
              Det avfall som det trots allt blir ska hanteras på bästa sätt
              för att inte vara ett avfall utan en resurs i kedjan. Där finns
              det tydliga mål, och eftersom Roger Tiefensee beskrivit dem på
              ett alldeles utmärkt sätt tänker jag inte uppehålla mig vid vad
              som sagts om hanteringen av matavfall. Vi kommer att kräva bättre
              system för insamling av avfallet så att vi som privatpersoner,
              företagare och näringsidkare av olika slag kan samla in det. Det
              som ändå blir avfall ska hanteras så att det blir till en ny resurs.
            </seg>
            <seg n="15df4e67">
              Därför, fru talman, är det viktigt att ta upp nästa del i detta,
              nämligen forskningsresurserna. Det behövs för att vi ska kunna
              bli bättre på att ta hand om det slam som produceras. Då är det
              oerhört centralt att resurser satsas uppströms i kedjan, inte
              bara på avloppsverk. Vi måste fråga oss hur vi ser till att saker
              som inte ska dit inte heller hamnar där. En del arbete har redan
              påbörjats, och jag ser med glädje att mer är på gång. Det är oerhört
              centralt bland annat utifrån det som Christer Akej med flera tog
              upp, frågan om fosfor och behandlingen av den så att den kan återanvändas.
              Fosfor är ju en bristresurs.
            </seg>
            <seg n="757440d1">
              För att det ska fungera, fru talman, måste vi ta hänsyn till
              det som både utredningen och Miljömålsberedningen påtalat, nämligen
              att det finns brister i vår statistik. Den behöver förbättras.
              Först när vi vet hur det ser ut kan vi sätta upp tydliga mål.
              Naturvårdsverket med flera myndigheter jobbar just nu med den
              frågan.
            </seg>
            <seg n="ef4c00ad">
              I detta sammanhang vill jag beröra det som vi kanske gör när
              vi går hem och avreagerar oss ibland, tar fram hammare och spik
              eller en kofot, river ned för att sedan bygga upp. Det finns en
              otrolig potential när det gäller att återanvända och återbruka
              byggmaterial. Där finns tydliga målformuleringar som innebär att
              70 procent av det ofarliga rivningsmaterialet ska återanvändas
              år 2020. En stor utmaning för byggindustrin och för oss alla är
              att bidra till den processen. Kanske kan vi göra som Roger Tiefensee
              sade och se till att våra duktiga designer kan hitta nya utvecklingsmöjligheter.
              Det vore jättespännande att komma hem till småländska höglandet
              och hitta det första företaget som säljer designade möbler producerade
              av enkom återvunnet material. Jag vet att det finns företagare
              som jobbar med det, och de bör kunna få en större marknad.
            </seg>
            <seg n="6db6c015">
              Samma sak gäller våra kläder, vilket flera varit inne på. Några
              av oss hade förmånen att förra året vara med på jubileet i samband
              med Helsingforssmötet. Under middagen ägde en modevisning rum
              bestående av designade kläder tillverkade av återanvänt miljövänligt
              material oerhört fascinerande och spännande. Det vore, fru talman,
              mycket intressant om riksdagen kunde gå före i detta. Roger Tiefensees
              beskrivning får mig osökt att tänka på ytterligare en anekdot,
              en som faktiskt är sann. Kläder som var moderna på tidigt 60-tal
              passar numera barnbarnsgenerationen, som stolt går på fest iförd
              farmors gamla klänning. Men nu är det inte längre farmors gamla
              klänning. Enligt kompisarna är den häftig. Tänk om vi kunde gå
              före i detta jag tror att några av oss har garderoberna fulla
              och se till att återanvända och återbruka så att saker hamnar
              rätt.
            </seg>
            <seg n="f80cf726">
              Det finns en viktig sak i det sammanhanget som vi inte får glömma
              bort, nämligen att det finns en ideell sektor som jobbar med dessa
              frågor. De är oerhört duktiga, och vi måste ge dem förutsättningar
              att fortsatt kunna vara det. Återvinningslagstiftning och annan
              lagstiftning får inte sätta hinder i vägen för de ideella organisationernas
              fortsatta arbete.
            </seg>
          </u>
          <note n="fecbadef">
            Med detta, fru talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="12731f9b">
            Anf. 9 JOHAN LÖFSTRAND (S):
          </note>
          <u who="johan_lofstrand_94e598" xml:id="i-49b50d3a0f9b234d-1" n="ce760aec">
            <seg n="7879b4e7">
              Fru talman! Den här debatten befinner sig lite grann i väntans
              tider. Därför såg jag ingen anledning att begära alltför många
              repliker.
            </seg>
            <seg n="32fa7670">
              Roger Tiefensee gick i sitt anförande till ganska hård attack
              vad gäller Socialdemokraternas mål. Jag menar nog att Roger Tiefensee
              borde läsa på lite bättre och se vad det egentligen står i texten.
              Men man kanske inte kan förvänta sig det av ett parti som inte
              ens klarar av att ta hand om sitt eget handlingsprogram.
            </seg>
            <seg n="c2449e78">
              Det finns en stor skillnad mot det som står i texten. Det är
              helt rätt att det satts som mål att 50 procent av det som samlas
              in ska sorteras och behandlas, men om Roger Tiefensee hade läst
              vår reservation skulle han ha sett att det över huvud taget inte
              handlar om vad som ska göras av det som samlas in, utan vi vill
              ha ett mål för att öka insamlingen av matavfall. Det finns det
              inget mål för.
            </seg>
          </u>
          <note n="5e955bae">
            Jag vill, fru talman, avsluta med att yrka bifall till reservation
            nr 1.
          </note>
          <note type="speaker" n="eb8abc41">
            Anf. 10 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-cae9c84da925e4d2-0" n="7fa871fd">
            <seg n="da9f4a15">
              Fru talman! Jag tackar Johan Löfstrand för att det trots allt
              blir lite debatt. Jo, jag läste Socialdemokraternas reservation.
              Det handlar om ett insamlingsmål för matavfall, både insamling
              och hur det ska hanteras, vilket regeringen beslutat om.
            </seg>
            <seg n="212b5d90">
              Ibland kan man reservera sig i frågor som man reserverat sig
              i tidigare. Jag tittade därför i förra årets betänkande för att
              se om Socialdemokraterna då reserverade sig på den här punkten
              då hade ju regeringen inte hunnit fatta beslutet men det hade
              de inte gjort. Det är alltså någonting som de nu kommit fram till.
              Regeringens mål, som beslutades den 26 april förra året, är ett
              insamlingsmål. Ja, 50 procent av matavfallet är ett insamlingsmål.
              Det står tydligt på s. 8 i betänkandet. Det står också hur det
              ska hanteras, att det ska hanteras biologiskt och att 40 procent
              ska hanteras så att man även energiåtervinner.
            </seg>
            <seg n="4dfad922">
              Sedan har avfallsutredaren resonerat kring att det kanske är
              fel att tala om biologisk behandling, vilket jag tycker är intressant.
              Om man ska återvinna frityrolja kanske det inte är biologisk behandling
              i form av rötning som är det smartaste, utan att man återanvänder
              oljan för att göra drivmedel. Där tycker jag att avfallsutredaren
              är på rätt väg. Man har ett insamlingsmål, men resonerar sedan
              om hur man ska hantera det på bästa sätt.
            </seg>
            <seg n="be6da67a">
              Regeringen har fattat ett beslut. Det finns ett insamlingsmål.
              Men det är precis det som Socialdemokraterna reserverar sig för.
              En sak vore om ni ville ha ett högre mål eller någonting sådant,
              men det skriver ni inte. Ni hänvisar till Miljömålsberedningens
              förslag och att det bereds i Regeringskansliet. Miljömålsberedningens
              förslag har beretts och beslutats. Jag vidhåller att ni slår in
              en öppen dörr.
            </seg>
          </u>
          <note type="speaker" n="0c339ba3">
            Anf. 11 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-49b50d3a0f9b234d-2" n="ce760aec">
            <seg n="d1594062">
              Fru talman! Det var väldigt mycket mer ödmjukhet i Roger Tiefensees
              anförande nu, när han hade läst vad det faktiskt står i vår reservation.
            </seg>
            <seg n="e5078f27">
              I utskottsmajoritetstexten står det ingenting om att det skulle
              finnas ett mål för insamling. Vad som står är att minst 50 procent
              av matavfallet från hushåll, storkök, butiker och restauranger
              sorteras ut och behandlas biologiskt, det vill säga att minst
              50 procent av det som samlas in ska behandlas. Så läser jag texten.
              Vi vill däremot ha ett mål för insamling.
            </seg>
            <seg n="d2f9849a">
              Men om man nu läser texten som Roger Tiefensee gör är 50 procent
              i vilket fall som helst alldeles för lågt. Man borde gå mycket
              längre. Utredningen har långtgående och oerhört spännande förslag
              på det här området. Men några sådana har vi ännu inte sett från
              er.
            </seg>
            <seg n="db53a391">
              Borde inte Roger Tiefensee läsa våra reservationer lite noggrannare
              innan han själv slår in öppna dörrar?
            </seg>
          </u>
          <note type="speaker" n="7cde1ca1">
            Anf. 12 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-cae9c84da925e4d2-1" n="7fa871fd">
            <seg n="1c59e1a4">
              Fru talman! Ja, jag har läst. I mitt anförande citerade jag till
              och med ur er reservation. Johan kan titta i riksdagens protokoll
              sedan. Ni hänvisar i reservationen till Miljömålsberedningens
              förslag, som regeringen har genomfört. Jag menar att Miljömålsberedningens
              förslag är ett insamlingsmål, och det är bredare än så. Det är
              ett insamlingsmål och ett mål för hur man ska hantera det. Det
              är inte så smart att bara ha ett mål för att samla in och sedan
              inte göra något vettigt med det. I Miljömålsberedningens förslag
              finns ett mål på 45 procent. Regeringen har satt ett insamlingsmål
              på 50 procent, vilket alltså är högre än Miljömålsberedningens
              förslag, som Johan Löfstrand hänvisar till i sin reservation.
            </seg>
            <seg n="4aebd9bb">
              För att vara lite snäll mot er gick jag tillbaka till tidigare
              betänkanden och läste era reservationer. Det kan vara så att man
              slentrianmässigt reserverar sig för samma sak eller skriver en
              motion om samma sak år efter år utan att se hur verkligheten har
              förändrats. Men faktum är att ni inte har någon sådan ursäkt.
              Ni har inte gjort detta tidigare.
            </seg>
            <seg n="e04091e3">
              Jag vill hävda att det finns ett insamlingsmål. Det mål som regeringen
              har antagit och som nu finns och styr grundar sig på det insamlingsmål
              som Socialdemokraterna och Johan Löfstrand hänvisar till i sin
              reservation. Om ni hade satt en högre procentsiffra fine ! Men
              ni gör inte det, utan det handlar om målet i sig som har beslutats
              och överträffats av regeringen.
            </seg>
          </u>
          <note type="speaker" n="ef9522e3">
            Anf. 13 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-49b50d3a0f9b234d-3" n="ce760aec">
            <seg n="043b6654">
              Fru talman! Det är spännande att lyssna på Centerpartiets företrädare.
              Det är det parti som innehar Miljödepartementet. Vad man ägnar
              sig åt är skärskådning av texter, hårklyverier och framför allt
              felaktiga analyser. Om Roger Tiefensee hade läst in vad som står
              i vår reservation hade han insett att det är väldigt tydligt att
              vi ser att det mål som ligger måste utökas. Jag hävdar att 50
              procent är ett för lågt mål. Jag tror att vi skulle behöva spänna
              bågen ännu mer. När man läser vår reservation tycker jag att man
              kan se att det handlar om att vi måste öka insamlingen av matavfall
              väsentligt samt öka sorteringen och utvecklingen för att få en
              högre biogasproduktion.
            </seg>
            <seg n="e9435b17">
              Nu står vi och kastar paj på varandra. Men det som står i vår
              reservation skiljer sig på ett väldigt tydligt sätt från det beslut
              som regeringen fattade. Detta tror jag att Roger Tiefensee är
              klart medveten om.
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="cf2c760c">
            7 § Livsmedelspolitik
          </note>
          <note n="a6973411">
            Föredrogs
          </note>
          <note type="speaker" n="f07b5d45">
            Anf. 14 PYRY NIEMI (S):
          </note>
          <u who="pyry_niemi_29a1ac" xml:id="i-8fd2e5eecce72b2d-0" n="07295a57">
            <seg n="fefcc2b2">
              Fru talman! Vi ska nu debattera livsmedelspolitik. Först vill
              jag informera om att vi står bakom samtliga reservationer. För
              att spara tid yrkar jag dock bifall endast till reservationerna
              1, 6 och 12.
            </seg>
            <seg n="c0790148">
              Fru talman! De senaste månaderna har vi översköljts av artiklar,
              nyhetsinslag, debatter och kritiska kommentarer kring den så kallade
              hästköttsskandalen. Aldrig har väl en låda lasagne fått så mycket
              publicitet. Aldrig trodde väl vi konsumenter att det fanns sådana
              avarter inom livsmedelsbranschen. Det är så häpnadsväckande fakta
              som kommit fram när nationella livsmedelsmyndigheter börjat granska
              slakterier och livsmedelstillverkare att vi sannolikt bara sett
              toppen på isberget i detta som synes organiserade fusk. Kreativiteten
              är stor bland fuskarna, samtidigt som kontrollerna från inte minst
              nationella myndigheter över lag varit konsumentosäkra.
            </seg>
            <seg n="45597dac">
              Det handlar inte bara om förtroende mellan konsument och producent.
              Det handlar också om vad vi stoppar i oss. Är det förenat med
              risker? Kan vi lita på att djuren slaktats med godkända metoder?
              Har villkoren för god djurvälfärd uppnåtts? Vilka tillsatser har
              förts in i produkterna? Och så vidare. För en tid sedan marknadsfördes
              fläskfilé som oxfilé genom att det hade tillförts extra färgämnen
              i köttet. Bara insikten om att den typen av hälsoriskframkallande
              aktiviteter förekommit ända ute i butikerna borde få varje medveten
              konsument att verkligen vara än mer kritiskt granskande mot de
              livsmedel som säljs.
            </seg>
            <seg n="fc66bd85">
              Utöver de rent hälsomässiga effekterna finns också ett hållbarhetsperspektiv.
              Vi vet att köttproduktionen driver på klimatutsläppen av både
              lustgas och metangas. Det är då naturligt att produktionen måste
              förfinas i enlighet med nya forskningsresultat och vetenskapliga
              rön. Så är det tyvärr inte inom hela EU. Även inom Sverige finns
              det förbättringspotential kring att finna mer miljövänliga metoder.
              På det viset borde det också finnas goda förutsättningar att skapa
              nya kontrollmetoder, så att köttet som lämnar slakterierna och
              tillförs till det processade köttet är noggrant kontrollerat och
              utprovat. Egenkontroller av kött är bra, men uppenbarligen inte
              tillräckligt för att konsumenterna ska känna sig säkra på att
              produkterna på hyllorna verkligen innehåller det som utlovas på
              förpackningarna.
            </seg>
            <seg n="87f63689">
              Jag har frågat både statsministern och landsbygdsministern ifall
              regeringen är redo att driva på frågan om ursprungsmärkning av
              processat kött. Statsministern undvek att svara på frågan. Till
              landsbygdsministern ställde jag följande fråga vid EU-nämndens
              sammanträde: Om kommissionen skulle upptäcka att det går att kontrollera
              ursprunget, är regeringen då positiv? Landsbygdsministern svarade:
              Då kommer regeringen med säkerhet att pröva frågan på ett mer
              positivt sätt än vi gör med den kunskap vi har i dag, alltså att
              det inte finns något sätt att med säkerhet styrka ett djurs geografiska
              identitet.
            </seg>
            <seg n="c390b55b">
              Jag tolkar det som landsbygdsministern sade som ett historiskt
              uttalande från den borgerliga regeringen, som suttit vid makten
              i snart sju år. Sakta men säkert följer regeringen det socialdemokratiska
              kravet att alltmer ska ursprungsmärkas, vilket är positivt. Det
              har tagit många år av trätor, diskussioner och debatter. Förhoppningsvis
              börjar regeringen i spåren av skandalen ta sig en funderare på
              om frivillighet verkligen är den lämpligaste vägen. Gång efter
              gång har vi hört att branschen ska lösa detta genom frivilliga
              åtaganden så långt det bara är möjligt. Regeringens uppfattning
              har varit att det annars skulle bli fördyrande och krångligt,
              troligen tvinga bort producenter från marknaden och så vidare.
            </seg>
            <seg n="252667aa">
              Regeringen var ju till och med tvungen att lämna ett särskilt
              yttrande när ministerrådet fattade beslutet om ursprungsmärkning
              av fryst och färsk fågel, lamm, gris och så vidare. I det yttrandet
              gav den svenska regeringen uttryck för samma negativa uppfattning
              som tidigare men ställde sig ändå bakom förslaget.
            </seg>
            <seg n="09cfd4de">
              Fru talman! Sammantaget visar hästköttsskandalen på att ursprungsmärkning
              är helt avgörande för hur livsmedelsbranschen i närtid och framtid
              ska återfå ett förtroende hos konsumenterna. Varje person som
              köper förpackad mat har enligt oss socialdemokrater rätt att kräva
              tydlig och vägledande förpackningsinformation. Det gäller alltifrån
              ursprung till innehåll, tillsatser och så vidare.
            </seg>
            <seg n="3d1d1799">
              I en modern livsmedelmiljö torde det vara en självklarhet. Men
              uppenbarligen finns bristerna så långt ut i produktionsleden att
              EU:s medlemsstater via sina livsmedelsmyndigheter och polisiära
              myndigheter måste gå mycket hårdare fram avseende kontroller,
              uppföljning, sanktioner och borttagning av felaktigt märkta livsmedel.
            </seg>
            <seg n="dfb7fc9a">
              Fru talman! Det är viktigt att underlätta för konsumenterna att
              göra sunda och vettiga val av livsmedel. Nyckelhålsmärket är en
              bra idé. Vi tror att det går att utveckla ännu mer. Vi socialdemokrater
              vill tillsätta en utredning som granskar vilken vetenskaplig grund
              samhället har i rådgivningen till konsumenter, tar fram best practice
              från andra länder och så småningom föreslår ett nytt system för
              Sverige om en tydligare märkning av matens hälsovärde. Ett system
              som bör utvärderas är det brittiska, som har trafikljussignalsymboler
              som anger om maten är hälsosam eller inte.
            </seg>
            <seg n="a2396f51">
              Vi anser också att det bör finnas tydliga regler om användning
              av falska beteckningar vid servering på restauranger. Det gäller
              pangasiusfilé som helt plötsligt blir sjötunga, eller för den
              delen kött som presenteras som oxfilé men är av helt annat djur.
              Regeringen bör därför granska omfattningen av fusket med beteckningar
              och föreslå åtgärder som skyddar konsumenterna.
            </seg>
            <seg n="b7467efa">
              Fru talman! Sverige har generellt sett mycket bra dricksvatten.
              Vi har lärt oss att vi är ett föregångsland när det gäller det
              vatten som lämnar våra kranar. Det finns dock utmaningar som gör
              sig påminda och tvingar oss till ny handling och aktiviteter.
              I färskt minne är Östersund och cryptosporidiumparasiten eller
              den ökande användningen av så kallad relining vid renovering av
              vattenledningar i våra fastigheter då epoxyplast innehållande
              bisfenol A används.
            </seg>
            <seg n="479f8e9f">
              Även om vi har det väl förspänt med våra dricksvattentäkter är
              ändå påfrestningarna stora på hela flödet från källa till kran.
              Det handlar om gamla vattenledningar som måste bytas ut, hormonstörande
              kemikalier som hamnar i vattentäkterna, ökade belastningar på
              vattenreningsverk i tätbefolkade områden och så vidare.
            </seg>
            <seg n="6ae407a9">
              Vi måste jobba mycket förebyggande och agera kraftfullt för att
              minska spridningen av kemikalier i vårt dricksvatten. Därför behöver
              en myndighet få ansvar för att kontrollera och godkänna material
              som kommer i kontakt med vatten.
            </seg>
          </u>
          <note type="speaker" n="0debd755">
            Anf. 15 KEW NORDQVIST (MP):
          </note>
          <u who="kew_nordqvist_51f97a" xml:id="i-85a4b7493c5d97b2-0" n="a727839d">
            <seg n="c7f11213">
              Fru talman! Vi debatterar i dag miljö- och jordbruksutskottets
              betänkande om livsmedelspolitik. Man kan tycka att det är ett
              brännhett ämne. För två år sedan tog jag upp frågan med landsbygdsminister
              Eskil Erlandsson i en frågestund här i riksdagen. Då var den tyska
              dioxinskandalen på tapeten.
            </seg>
            <seg n="5a90bc46">
              Det tyska grisköttet flydde den tyska hemmamarknaden och hamnade
              bland annat i Sverige. Förutom att det ledde till stark press
              på våra svenska lantbrukare blottades också en stor brist i vårt
              märkningssystem eftersom grisköttet i stor utsträckning hamnade
              i anonyma livsmedel som charkprodukter, andra sammansatta livsmedel
              och i storkök och restauranger.
            </seg>
            <seg n="7398b35a">
              Det är svårt för konsumenterna, det vill säga oss alla, att kunna
              göra medvetna val. Det krävs att vi får information. En ursprungsmärkning
              omfattande såväl chark och andra sammansatta produkter som restaurangled
              är en sådan information som konsumenten kräver.
            </seg>
            <seg n="ab9efbc7">
              Vi vet att den djurskyddsnivå som svensk produktion håller har
              ett starkt stöd hos konsumenterna. Det visar konsumtionssiffror
              när det gäller kött i butik. Det avser det hela köttet. Där har
              vi en frivillig ursprungsmärkning som fungerar. Men livsmedelsindustrin
              visar ett lågt intresse för en sådan märkning på sammansatta livsmedel
              och i restauranger. Konsumentmakten blir därigenom obefintlig.
            </seg>
            <seg n="8085e79b">
              Ursprungsmärkning är helt nödvändig för att förtroendet för livsmedlet
              ska upprätthållas. Men det är även nödvändigt för att vända utvecklingen
              inom det svenska lantbruket. Frivillighet räcker uppenbarligen
              inte till.
            </seg>
            <seg n="a00b2b00">
              För ett par veckor sedan frågade jag konsumentminister Birgitta
              Ohlsson vad som har hänt under de två år som gått sedan jag senast
              tog upp frågan i en frågestund med landsbygdsminister Eskil Erlandsson.
              Dess värre har ingenting hänt.
            </seg>
            <seg n="825b367c">
              Det måste tydligen till en rejäl skandal för att regeringen ska
              vakna. Det är sorgligt men sant. Jag tänker då på hästköttet som
              har sålts som nötkött.
            </seg>
            <seg n="3737279c">
              Fru talman! En annan fråga som berör mig starkt är vatten. Vi
              säger att vatten är vårt viktigaste livsmedel. Det kanske låter
              som en klyscha, men det är ingen klyscha utan en sanning. Vi klarar
              oss inte utan vatten.
            </seg>
            <seg n="a3de7b40">
              Bisfenol A, som förkortas BPA, är ett hormonstörande ämne som
              inte ska komma i kontakt med dricksvatten. Det tycker också branschföreningen
              Svenskt Vatten.
            </seg>
            <seg n="ab56051f">
              Under senare år har det blivit allt vanligare att använda metoden
              med relining vid renoveringar av vattenledningar av våra bostäder.
              Den är billigare och enklare än ett stambyte. I Småland säger
              vi att det är smejdit.
            </seg>
            <seg n="fa4eb7b0">
              Det innebär att vattenledningarna täcks invändigt med epoxyplast
              som innehåller bland annat bisfenol A. Som jag sade avråder branschföreningen
              Svenskt Vatten från den metoden i vattenledningar.
            </seg>
            <seg n="268fbe4c">
              Jag tror ganska bestämt att det råder bred enighet här i kammaren
              om dricksvattnets betydelse och att inga främmande ämnen ska få
              förekomma. Det som gör att jag känner mig otålig är att de förslag
              till åtgärder som finns inte visar på en kraftfull politik.
            </seg>
            <seg n="f489db8a">
              Jag tycker att försiktighetsprincipen bör råda och att man ska
              införa ett stopp för bisfenol A i vattenledningar medan myndigheterna
              utreder.
            </seg>
            <seg n="3cbc3b8b">
              Fru talman! Jag ställer mig givetvis bakom Miljöpartiets samtliga
              reservationer, men för tids vinnande yrkar jag bifall till reservation
              6 om dricksvatten.
            </seg>
          </u>
          <note type="speaker" n="7f77698f">
            Anf. 16 JOSEF FRANSSON (SD):
          </note>
          <u who="josef_fransson_b32cdd" xml:id="i-d2be60dace9e9c43-1" n="036562dc">
            <seg n="fe2a05f3">
              Fru talman! Jag inleder med att yrka bifall till våra reservationer
              nr 3 och 11. Givetvis ställer vi oss bakom också de övriga reservationerna,
              men för tids vinnande yrkar vi bifall endast till dessa två.
            </seg>
            <seg n="f4650037">
              Det handlar om livsmedelspolitik. Jag står här återigen och lyfter
              upp frågan om kött från djur som skäktats. Jag hade inte tänkt
              göra det i år, inte minst för att riksdagen förra året kovände
              och åtminstone delvis satte ned foten i denna fråga. Regeringen
              fick då ett direktiv från riksdagen att Sverige bör arbeta för
              att EU inför en tydlig märkning av kött som kommer från djur som
              slaktats utan bedövning.
            </seg>
            <seg n="7a95bcf4">
              Detta beslut tillkom under ganska hård medial press, vilket föranledde
              hela kovändningen. Jag trodde någonstans i min enfald att regeringen
              ändå hade för avsikt att hedra tillkännagivandet. Snart kommer
              Irland att ta över ordförandeklubban i EU. Irland är ett av de
              länder som pekats ut för att använda sig av just de metoderna
              och då exportera kött från djur som skäktats.
            </seg>
            <seg n="34a957ed">
              I detta läge tycker jag att det borde vara en självklarhet att
              lyfta fram frågan, men det har regeringen alltså valt att inte
              göra. Därför står jag här nu igen och frågar: När ska det hända
              någonting? När ska det hända något över huvud taget?
            </seg>
            <seg n="a5faef82">
              Detta har jag sagt förr, men jag upprepar mig: EU-kommissionen
              släppte under 2011 en rapport som gav belägg för att upp till
              75 procent av djuren inom EU dödas på ett brutalt sätt utan bedövning.
              En mycket stor andel av Europas nöt och lamm slaktas alltså med
              stöd av undantag som religiösa regler som halal och koscher påbjuder.
            </seg>
            <seg n="defc507f">
              För den som har glömt vad halal- och koscherslakt egentligen
              innebär betyder det alltså att man skär halsen av djuret medan
              det fortfarande är vid liv. Poängen är att djuret ska förblöda
              medan det fortfarande är vid liv och till och med vid medvetande.
              Det finns gott om filmer på Youtube som visar denna process. Om
              man ser dem skär det rejält i hjärtat.
            </seg>
            <seg n="421f4095">
              Djur som har slaktats på detta sätt exporteras sedan till Sverige
              där det hamnar i våra restauranger, butiker och så vidare. Det
              hamnar kanske i söndagsgrytan, kanske i barnens tacos och helt
              säkert i magen hos ovetande konsumenter.
            </seg>
            <seg n="5bd00e88">
              I svensk lag håller djurskyddet glädjande nog högre klass. Svensk
              djurhållning är i de flesta avseenden bättre än på många andra
              platser i världen, och svenska bönders djuretik är inte sällan
              ett föredöme som vi kan vara stolta över. I Sverige är det för
              de flesta helt otänkbart att skära halsen ett djur och låta det
              förblöda under ett ångestfyllt förlopp. Av denna och många andra
              orsaker sätter många i branschen en stolthet i att märka sina
              produkter med ursprungsbeteckningen Svenskt kött. Vid det här
              laget är det dock riksbekant att köttet vi importerar däremot
              långt ifrån alltid lever upp till den standard och kvalitet eller
              ens till den djurart som svenska konsumenter har rätt att förvänta
              sig.
            </seg>
            <seg n="c412e93a">
              En obligatorisk märkning av allt skäktat kött ser jag som ett
              minimum i denna fråga, även om Sverigedemokraternas mål är ett
              totalförbud för både import och inhemsk produktion av detta kött
              och detta systematiska djurplågeri. Importförbudet ska då givetvis
              omfatta även andra djupt omoraliska animaliska produkter.
            </seg>
            <seg n="f942f59b">
              Jag vill återigen säga detta för att förtydliga och för att slippa
              missförstånd: Den variant av halalslakt som bedrivs i Sverige,
              där djuret är bedövat enligt svenska djurskyddsregler, lägger
              jag mig inte i. Jag vill bara få detta sagt.
            </seg>
            <seg n="2de3f68d">
              En annan del av lösningen på köttfusket är att på olika sätt
              stärka den inhemska produktionen genom strukturbyggande åtgärder
              för lokala och regionala värdekedjor. Detta skulle vara värdefullt
              för konsumenterna, men inte minst för de svenska företag som verkar
              i glesbygden. En obligatorisk ursprungsmärkning av allt slags
              kött och alla köttprodukter vore på sin plats även vad gäller
              sammansatta produkter och restaurangmenyer.
            </seg>
            <seg n="3ceba88a">
              I betänkandet har Sverigedemokraterna en reservation där vi framhåller
              behovet av att en parlamentarisk utredning tillsätts för att ta
              fram underlag för en långsiktig livsmedelsstrategi. Vi tycker
              att det är dags att vi stakar ut en väg för vad det är vi vill
              med den svenska produktionen. Ska vi över huvud taget ha kvar
              någon produktion i det här landet, eller ska vi bara låta den
              försvinna ut i Europa? Om hur det ser ut just nu kan jag bara
              säga: Det duger inte!
            </seg>
          </u>
          <note type="speaker" n="3c7cc3da">
            Anf. 17 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-1" n="07295a57">
            <seg n="8a008055">
              Fru talman! På förekommen anledning ska jag be att få göra en
              rättelse. Jag yrkar bifall till reservation 10 och inte till reservation
              12, som inte existerar. Det var inte meningen, men så kan det
              bli ibland när man har lite bråttom.
            </seg>
            <seg n="85812e26">
              Jag har en fråga till Josef Fransson, eller det kanske är mer
              av ett förtydligande. Jag har inte riktigt lärt mig alla definitioner
              som kommer när det gäller produkter och så vidare. Vad innefattas
              i begreppet djupt omoraliska animaliska produkter?
            </seg>
          </u>
          <note type="speaker" n="32111ae1">
            Anf. 18 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-d2be60dace9e9c43-2" n="036562dc">
            <seg n="4da5f1e0">
              Fru talman! Det jag tycker är mest alarmerande är just det som
              jag upp i mitt anförande om djur som slaktas helt utan bedövning.
              Det ska inte förekomma punkt. Det är i alla fall min och Sverigedemokraternas
              uppfattning. Men det finns andra exempel på omoraliska animaliska
              produkter. Vi har i vårt program tagit upp till exempel gåslever
              eller kinesiska pälsverk. Det är sådant som produceras under rätt
              så bestialiska former.
            </seg>
          </u>
          <note type="speaker" n="f150d297">
            Anf. 19 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-2" n="07295a57">
            <seg n="81f165e1">
              Fru talman! Tack nu fick jag svaret!
            </seg>
          </u>
          <note type="speaker" n="92d19df1">
            Anf. 20 JENS HOLM (V):
          </note>
          <u who="jens_holm_9bd66a" xml:id="i-f2b07be97f33eeea-0" n="944a868a">
            <seg n="fcfd424b">
              Fru talman! Jag vill inleda med att säga att jag självfallet
              står bakom alla reservationer som Vänsterpartiet har bidragit
              till i betänkandet.
            </seg>
            <seg n="8b5f6d33">
              Jag skulle vilja tala om två saker: mat och vatten. Jag börjar
              med maten. Jag håller fullt ut med Pyry Niemi om hans kritik av
              de stora brister som finns i kontrollen av den mat som vi äter.
              Är det någonting som hästköttsskandalen har lärt oss är det att
              mat inte borde betraktas som vilken vara som helst. Mat väcker
              känslor. Det är fullt befogat eftersom mat ofta kommer från levande,
              kännande individer djur. Mat väcker känslor, för det handlar också
              om miljön. Vi odlar livsmedel på ett visst sätt, mat transporteras
              och så vidare. Allt detta påverkar självfallet miljön.
            </seg>
            <seg n="a621378e">
              Jag tycker att det är fantastiskt att det finns ett sådant stort
              engagemang bland svenska folket i matfrågor. Svenska folket, och
              för övrigt allt folk i världen, har all rätt i världen att få
              veta exakt varifrån deras mat kommer och på vilket sätt deras
              mat har tagits fram. Det får man inte i dag.
            </seg>
            <seg n="1cd13c43">
              I och med EU har detta blivit etter värre, för med EU har vi
              fått en inre marknad där djur och livsmedel betraktas just som
              vilken vara som helst. Ett enskilt land kan svårligen införa en
              hårdare lagstiftning och kan svårligen jag skulle vilja säga att
              det är omöjligt sätta upp stopp vid gränserna för till exempel
              långa transporter av djur eller transporter av djur där man vet
              att de kommer att behandlas på ett dåligt sätt.
            </seg>
            <seg n="1ec65869">
              Vi måste komma till rätta med det här. I dag talar vi om hästköttsskandalen.
              I går talade vi om galna ko-sjukan, eller var det svinpest eller
              fågelinfluensa? Epidemierna och problemen kommer på varandra.
              Det är hela tiden någonting nytt. Jag tror att detta är vad vi
              får av den industriella och extremt intensiva produktion av livsmedel
              som vi har i dag, där det är hart när omöjligt att ha någon insyn
              i hur produktionen går till.
            </seg>
            <seg n="b18a5e94">
              Det fina med detta är att det går att göra saker för att vi ska
              få lite mer kontroll över produktionen. Obligatorisk ursprungsmärkning
              är ett förslag. Jag delar som sagt fullt ut kritiken mot landsbygdsminister
              Eskil Erlandsson och hela den svenska borgerliga regeringens agerande
              i frågan, som jag tycker har varit under all kritik. Det är självklart
              att vi ska ha en obligatorisk ursprungsmärkning av all mat. Det
              gäller även sammansatta produkter. Vi behöver fler inspektioner
              av hur livsmedel produceras, inte minst fler inspektioner av hur
              djuren behandlas. Då behövs mer resurser till våra länsstyrelser.
              Kontrollanterna från våra länsstyrelser ska ha möjlighet att ta
              ut en avgift när de åker ut och kontrollerar. Livsmedelsverket
              behöver också ökade resurser.
            </seg>
            <seg n="8fa0b94b">
              Här kanske regeringen måste välja mellan bättre kontroll av mat
              och mer av pratlandet nej, ursäkta, jag menar Matlandet Sverige.
              Man kanske inte kan ha en massa mattävlingar och mässor och stöd
              till olika företag som vill exportera mat och samtidigt ha en
              bra livsmedelskontroll. Vi i Vänsterpartiet säger att vi måste
              satsa mer resurser på en bättre kontroll.
            </seg>
            <seg n="f910653f">
              Vi måste också över lag ha högre krav på djurskyddet. Låt mig
              nämna ett exempel på vad vi i Vänsterpartiet vill göra. Vi vill
              införa en djuretisk ombudsman som ska ha kontroll över hur djuren
              behandlas i Sverige.
            </seg>
            <seg n="3d630371">
              Medlemsländerna måste till exempel ha rätten att stoppa långa
              djurtransporter med hänvisning till hur djuren kommer att behandlas.
              Det här är en fråga som Sverige i så fall måste väcka i EU. Enskilda
              medlemsländer ska kunna sätta djurens väl och ve före den inre
              marknadens.
            </seg>
            <seg n="256b02be">
              Jag vill avsluta mitt prat om mat med att säga något om obligatorisk
              ursprungsmärkning av mat. Ett vanligt motargument mot att även
              ta med sammansatta produkter, till exempel pyttipanna, lasagne,
              moussaka eller vad det kan vara som vi köper i frys- eller kyldisken,
              är att det skulle bli mycket kostsamt och mycket svårt att ta
              reda på varifrån allt kött i lasagnen kommer. Enligt uppgift kan
              köttet i en svensk lasagne komma från 16 olika länder. Och det
              är precis min poäng. Man ska inte kunna ha kött från 16 olika
              länder i en lasagne. Jag vill göra det svårare att köpa en massa
              livsmedel från hela världsmarknaden, koka ihop det till någonting
              och sedan påstå att det är en viss sak ute i butiken.
            </seg>
            <seg n="8b831fd3">
              Däremot vill jag göra det lättare för de producenter som vill
              använda sig av mer närproducerade livsmedel. Det underlättar vi
              i allt väsentligt om vi ställer krav på obligatorisk ursprungsmärkning
              även på sammansatta varor.
            </seg>
            <seg n="7ae4c173">
              Jag vill också nämna reservation 6 om ett ökat skydd av vårt
              dricksvatten. Kew Nordqvist från Miljöpartiet har redan tagit
              upp problemet med så kallad relining. Det handlar om att man sätter
              ett tunt plastfilter i rören med dricksvatten i våra hus och lägenheter.
              Än så länge är detta inte så utbrett. Jag tror att det är ungefär
              3 000 lägenheter i Sverige i dag som får dricksvattnet genom relinade
              rör. Men om vi inte gör någonting nu kan det här bli ett mycket
              stort problem i framtiden, och det kommer att bli ett stort folkhälsoproblem
              eftersom bisfenol A är en farlig kemikalie som är hormonstörande.
            </seg>
            <seg n="71e05048">
              Vi i Vänsterpartiet vill ha ett totalförbud mot bisfenol A. Vi
              tycker att det är färdigutrett och färdigbehandlat. Vi önskar
              att vi kunde få en bred enighet om det här i riksdagen. Fram till
              dess stöder vi förslaget att vi åtminstone ska ha en myndighet
              som godkänner det material som kommer i kontakt med vårt dricksvatten.
            </seg>
            <seg n="c81824e9">
              Jag vill understryka vikten av detta genom att nämna en ny undersökning
              som gjordes av Kemikalieinspektionen, Boverket och Livsmedelsverket.
              De tog prover på dricksvattnet i 22 olika lägenheter i Helsingfors,
              Malmö och Göteborg. I 8 av dessa 22 lägenheter hittade man bisfenol
              A i dricksvattnet. Det är förstås oacceptabelt. Man kan hänvisa
              till olika beredningar, utredningar och så vidare, men det är
              faktiskt viktigare att vi får stopp på detta. Relining är ingenting
              som vi behöver, utan det går att byta stammarna när de blir gamla.
              Därför behöver vi ett totalförbud mot bisfenol A, och vi behöver
              en ökad kontroll av kvaliteten på det vatten som vi dricker.
            </seg>
          </u>
          <note type="speaker" n="0ac65f0a">
            Anf. 21 LINDA WEMMERT (M):
          </note>
          <u who="linda_wemmert_905830" xml:id="i-49689fe8c5fda583-0" n="45f13071" next="i-f7359141d341e758-0"/>
          <note n="a6927ed0">
            Fru talman! I miljö- och jordbruksutskottets betänkande MJU9,
            Livsmedelspolitik , behandlas sammantaget 39 motioner, och jag
            vill börja med att yrka bifall till utskottets förslag i dess
            helhet.
          </note>
          <u who="linda_wemmert_905830" xml:id="i-f7359141d341e758-0" n="45f13071" prev="i-49689fe8c5fda583-0">
            <seg n="dd00c315">
              Äta bör man, annars dör man. Det är ett välkänt talesätt som
              påtalar livsmedlens centrala del i vår överlevnad. Det gör också
              att tillgången på livsmedel genom historien spelat en viktig politisk
              roll. Det är en roll som inte lär minska i betydelse med befolkningsökning
              och förändrat klimat. Vi ser redan i dag hur vissa länder kämpar
              för livsmedelsförsörjningen, medan vi lever i ett land där problemet
              i stället är att vi slänger mat.
            </seg>
            <seg n="b33c9845">
              I Sverige lägger vi i dag en betydligt mindre andel av vår inkomst
              på livsmedelsinköp än vad vi gjorde under 1900-talet. Så sent
              som 1980 var andelen cirka dubbelt så stor som den är i dag.
            </seg>
            <seg n="da493389">
              Handeln pressar priserna hos leverantörerna varje år, och de
              pressar i sin tur priserna hos producenterna. Anledningen är att
              vi konsumenter faktiskt ofta söker lägsta pris trots att vi säger
              att vi vill köpa kvalitet, svenskt och miljömärkt. Det gäller
              oavsett om vi handlar som privatpersoner eller som LOU-konsumenter.
            </seg>
            <seg n="bcd82f20">
              När jag har träffat livsmedelsföretag har de beskrivit denna
              press från handeln för mig. De berättar hur de inför kommande
              avtal kan få krav på sig att sänka priset på kött med till exempel
              10 kronor per kilo. För att kunna nå detta krav får de sedan gå
              igenom allt från om det går att hitta billigare styckningsdelar
              till om det går att hitta billigare kött från andra länder eller
              om det till och med går att öka vattenhalten i köttet. Det är
              genom denna spiral som skandaler som den nyligen upptäckta hästköttsinblandningen
              i nötkött kan uppkomma. När priserna pressas och fler led och
              fler länder är inblandade är det lätt för kriminella att dra fördel
              av situationen.
            </seg>
            <seg n="07e96289">
              Eftersom det är många aktörer involverade vill jag också påstå
              att det är mångas ansvar. Inte minst har vi som konsumenter ett
              ansvar. Vi kan inte förvänta oss att betala för en begagnad Skoda
              och få en fullutrustad, ny Ferrari eller ens en Volvo. Däremot
              ska vi självfallet kunna förvänta oss att det som står på förpackningen
              är det vi faktiskt köper.
            </seg>
            <seg n="e0ede07f">
              I måndags köpte jag två förpackningar rökt skinka i min vanliga
              livsmedelsbutik hemma i Åkersberga. Den ena var det billigaste
              egenmärket, och den andra var ett alternativ med svenskt kött.
              Den billiga har ett pris på 64:50 per kilo, medan den dyra i stället
              kostar 219 kronor per kilo.
            </seg>
            <seg n="c2d480d8">
              Innehållsförteckningen på det andra alternativet lyder: Skinka
              av gris 78 procent varav 64 procent skinkbitar och 14 procent
              mald skinka, vatten, salt, druvsocker, stabiliseringsmedel, animaliskt
              protein, vegetabilisk fiber, antioxidationsmedel, konserveringsmedel,
              rökarom, uppfött och slaktat inom EU.
            </seg>
            <seg n="73273ff1">
              Ni kan kanske gissa vilken som var den billiga varianten.
            </seg>
            <seg n="d07b83ac">
              Fru talman! Förutom att vi riskerar att få sämre kontroll över
              innehållet i våra produkter när vi ständigt kräver sänkta priser
              riskerar vi att slå ut den svenska livsmedelsindustrin.
            </seg>
            <seg n="a5758f08">
              När jag träffade Procordia lyfte de upp ett problem, nämligen
              att det inte går att endast köpa svenskt kött och ha i produkterna
              även om de skulle vilja. Det finns helt enkelt inte ett tillräckligt
              utbud i Sverige, eftersom många köttproducenter har fått lägga
              ned sin verksamhet. Vi har i många fall högre krav på svenska
              köttproducenter än vad övriga EU-länder har, för att inte tala
              om länder utanför EU. Om vi ställer högre krav på djurskydd i
              Sverige, vilket i sig är bra, måste vi vara beredda att betala
              för det också, vilket vi uppenbarligen inte är i dag.
            </seg>
            <seg n="eb84dfd5">
              Allt detta är något vi politiker måste ha i åtanke innan vi går
              in och reglerar ännu mer inom livsmedelsområdet.
            </seg>
            <seg n="60eec486">
              Fru talman! Under perioden 19932009 ökade antalet livsmedelsföretag
              i Sverige samtidigt som antalet anställda minskade. Bland annat
              ser vi fler mindre företag som väljer att vidareförädla en produkt
              på gården och skapa mervärde. Ett exempel är Ängavallen i Vellinge,
              som har valt att låta djuren växa upp på vegetarisk kost och leva
              i en naturlig miljö. De har eget slakteri, egen gårdsbutik, eget
              mejeri, eget bageri, restaurang och hotell.
            </seg>
            <seg n="fafcaa4b">
              Ägaren, Rolf Axel Nordström, är även Matlandetambassadör för
              Skåne under Matlandet Sverige. Visionen för Matlandet Sverige
              är att skapa tillväxt och nya jobb inom mat- och upplevelsesektorn.
              Minst 10 000 nya jobb, en fördubbling av livsmedelsexporten och
              fler turistnätter på landsbygden är några av de mål som har satts
              upp.
            </seg>
            <seg n="e050a877">
              Matlandet Sverige har även fått en del kritik, inte minst tidigare
              i år när diskussionen kom upp om att ingen vet vilka effekter
              som stöden haft och att det är osäkert om satsningen någonsin
              går att utvärdera. När jag tidigare har träffat livsmedelsproducenter
              har jag fått höra kritiken att det bara handlar om korslagda morötter
              och inte om den storskaliga livsmedelsproduktionen, det vill säga
              den del av livsmedelsproduktionen som faktiskt gör oss mätta om
              dagarna.
            </seg>
            <seg n="78a12885">
              Jag tycker att alla medel och initiativ för att lyfta upp livsmedelsfrågan
              är bra, oavsett om det handlar om korslagda morötter eller om
              en avkastning på höstvete med 10 ton per hektar. För mig är det
              inte finare att odla och förädla ekologiska morötter än vad det
              är att kunna leverera hundratals ton vete och korn.
            </seg>
            <seg n="dc715ba3">
              Fru talman! Livsmedel är en viktig näringskedja, från jord till
              bord. Här har vi alla ett ansvar, inte minst de berörda industrierna
              och branschorganisationerna. Vill exempelvis LRF att vi ska köpa
              mer svenskt får de berätta för oss varför. Ett sådant väldigt
              lyckat LRF-arrangemang är Skånsk Mat som hålls i Smygehamn varje
              år. Där serveras bland annat skånsk äggakaka, en stor succé sedan
              flera år.
            </seg>
            <seg n="284b8357">
              Livsmedelsföretagen, Li, vill se centraliserade livsmedelskontroller
              av Livsmedelsverket för att öka kvaliteten på kontrollerna. De
              anser att den kommunala kontrollen i dag har många brister.
            </seg>
            <seg n="f38f526c">
              Jag har själv träffat företag som lyft fram denna fråga till
              mig. De känner att det blir en orättvis konkurrenssituation när
              vissa livsmedelsföretag som kontrolleras av en kommun inte följer
              samma krav som de livsmedelsföretag som kontrolleras av Livsmedelsverket.
            </seg>
            <seg n="905e2b7f">
              Andra företag har tjatat sig till att bli kontrollerade av Livsmedelsverket
              för att de själva ska känna sig tryggare med kontrollen.
            </seg>
            <seg n="4354a5ce">
              Lantmännen har startat ett intressant projekt om matsvinn, där
              de sammanställt olika recept på vad man kan göra med rester. En
              undersökning som Lantmännen gjorde 2012 visar att 43 procent av
              svenskarna försökt att minska mängden mat de slänger. Trots det
              slängs var femte kasse som bärs ut ur butikerna.
            </seg>
            <seg n="c3abe5d0">
              Fru talman! Äta bör man, annars dör man. Vi behöver livsmedel
              för att överleva, och vi behöver arbete för att kunna producera
              mat och välfärd.
            </seg>
            <seg n="2e8d82b3">
              Om kritiken varit tuff mot Matlandet Sverige och dess eventuella
              framgång har en annan satsning varit lättare att följa upp.
            </seg>
            <seg n="275f47cb">
              Sänkningen av restaurangmomsen har skapat jobb inom livsmedelskedjan.
              Enligt SCB hade det skapat 5 000 nya jobb fram till december 2012.
              Momssänkningen har dessutom gett ökad lönsamhet i en annars svag
              bransch. Det är positivt för alla, för oss konsumenter som betalar
              mindre än vad vi skulle ha gjort annars, för dem som har fått
              ett jobb och för dem som säljer råvaror till restaurangerna.
            </seg>
            <seg n="0b88bd47">
              Fru talman! Avslutningsvis vill jag kommentera några av de motioner
              som tas upp i betänkandet.
            </seg>
            <seg n="95e7d934">
              När det gäller ursprungsmärkning av livsmedel är det redan obligatoriskt
              inom flera områden, och från och med december 2014 kommer detta
              krav att utökas till kött från ännu fler djur. EU-förordningen
              ställer även högre krav på läsbarhet på märkningen.
            </seg>
            <seg n="9faec387">
              Motionen kring att lagstifta om ändring från bäst-före-märkning
              till minst-hållbar-till- märkning anser jag inte löser problemet
              med matsvinn. Matsvinn handlar i stället om kunskap, kunskap om
              hur livsmedlet ska förvaras och inte minst om vad datummärkningen
              betyder.
            </seg>
            <seg n="54354d53">
              Jag tror att oavsett om det står bäst före eller minst hållbar
              till kommer de utan kunskap att slänga varan när datumet har gått
              ut.
            </seg>
            <seg n="a514f9ea">
              Det finns en motion om dricksvatten och frågan om material som
              kommer i kontakt med dricksvatten. Det är en viktig fråga. Det
              gäller inte minst diskussionen kring bisfenol A. Den utredning
              som görs för tillfället av Boverket och Livsmedelsverket kring
              relining och spår av bisfenol A i dricksvatten är viktig, och
              även om det redan visat sig att det finns mätbara spår av bisfenol
              A i proverna är det för tidigt att uttala sig om resultatet, då
              den färdiga slutrapporten kommer först i vinter.
            </seg>
            <seg n="4ee69f20">
              Men den utredningen tillsammans med förslag om ändrad ansvarsfördelning
              mellan Socialstyrelsen och Livsmedelsverket visar att regeringen
              tycker att det är en angelägen fråga och att vi tar den på allvar.
            </seg>
            <seg n="6e3d1915">
              Med det vill jag återigen yrka bifall till utskottets förslag
              i dess helhet.
            </seg>
          </u>
          <note n="24da4102">
            Innehållsförteckningen på den ena lyder: Skinka av helmuskel
            95 procent, koksalt, antioxidationsmedel, druvsocker, stabiliseringsmedel,
            socker, kryddextrakt, konserveringsmedel, frivillig Svenskt-kött-märkning.
          </note>
          <note type="speaker" n="07f9021e">
            Anf. 22 JENS HOLM (V) replik:
          </note>
          <u who="jens_holm_9bd66a" xml:id="i-f2b07be97f33eeea-1" n="944a868a">
            <seg n="2ffd1d9e">
              Fru talman! Jag skulle vilja fråga Linda Wemmert några saker.
              Jag instämmer fullt i att det finns ett stort problem med att
              grovt kriminella i dag kan utnyttja olika kryphål som finns i
              vår lagstiftning och sälja mat och förpacka mat som inte är det
              som förespeglas och uppenbarligen tjäna väldigt mycket pengar
              på det.
            </seg>
            <seg n="73730e7d">
              Men det jag saknade lite, Linda, i ditt anförande var vad Moderaterna
              vill göra konkret för att råda bot på det här problemet.
            </seg>
            <seg n="9b714935">
              Som jag sade i mitt anförande: Om vi kan införa en obligatorisk
              ursprungsmärkning av allt kött, inklusive sammansatta produkter,
              blir det åtminstone svårare för de kriminella. Är det någonting
              Moderaterna är beredda att backa upp?
            </seg>
            <seg n="ac3b2d3d">
              Min andra fråga rör Matlandet Sverige. Linda säger att det ska
              leda till 10 000 nya jobb. Jag har faktiskt sett uppgifter om
              20 000 nya jobb. Det verkar vara ett projekt där man kan bjuda
              till lite hur som helst. Frågan är: Hur många jobb har Matlandet
              Sverige lett till? Det har pågått sedan 2008. Det är ett antal
              år. Nu skulle jag vilja veta hur det blev enligt Moderaternas
              bedömning. Blev det 10 000? Blev det 20 000? Blev det några nya
              jobb över huvud taget?
            </seg>
            <seg n="eec481c7">
              Sänkningen av restaurangmomsen kostade 5,4 miljarder första året.
              Sedan är det 4 miljarder de resterande åren. Linda säger här att
              det har lett till, högt räknat, 5 000 nya jobb. Det innebär att
              varje jobb kostar ungefär 1 miljon kronor. Det torde vara Sveriges
              dyraste jobb. Det är ingen bra satsning.
            </seg>
          </u>
          <note type="speaker" n="4afee787">
            Anf. 23 LINDA WEMMERT (M) replik:
          </note>
          <u who="linda_wemmert_905830" xml:id="i-558515008ce79af4-0" n="45f13071">
            <seg n="6f9645ea">
              Fru talman! Tack, Jens Holm, för frågorna! Du börjar med att
              säga att obligatorisk ursprungsmärkning skulle göra det svårare
              för kriminella. Jag tror inte att det skulle göra det, för kriminella
              hittar alltid kryphål. Och vi har ju fusk även när det gäller
              varor där det finns ursprungsmärkning.
            </seg>
            <seg n="a33cc074">
              Jag ser att en obligatorisk ursprungsmärkning snarare bara skulle
              höja kostnaderna ännu mer och ge en ännu mer lukrativ marknad
              för de kriminella, som då kan få in billigare kött. Jag tror faktiskt
              att frivillig märkning är det bästa. Där har vi Svenskt kött,
              som är en frivillig märkning och som är väldigt framgångsrik.
            </seg>
            <seg n="b28000e4">
              Sedan gällde det Matlandet Sverige och hur många jobb det blev
              av det. Ja, det framgick i mitt anförande att det inte har utvärderats
              på den nivån. Men målet att det ska skapa jobb ligger fortfarande
              kvar.
            </seg>
            <seg n="ae778940">
              När det gäller den sänkta restaurangmomsen och kostnaden per
              jobb tycker jag inte att man kan räkna på det sättet. Jag tycker
              att alla jobb är viktiga. Här har vi skapat 5 000 nya jobb, enligt
              SCB. Dessutom anses priserna på maten på restaurangerna vara lägre
              i dag i och med detta än vad de skulle vara annars, eftersom matpriserna
              har gått upp i den rådande situationen på finansmarknaden och
              med en stark svensk krona.
            </seg>
            <seg n="3f0db78b">
              Priserna hålls nere. Det är fler som har fått arbete. Och det
              har blivit ökad lönsamhet hos företag som annars kanske hade fått
              lägga ned. Jag tycker alltså inte att det går att räkna vad kostnaden
              är per jobb.
            </seg>
          </u>
          <note type="speaker" n="10c80198">
            Anf. 24 JENS HOLM (V) replik:
          </note>
          <u who="jens_holm_9bd66a" xml:id="i-f2b07be97f33eeea-2" n="944a868a">
            <seg n="d60743ed">
              Fru talman! Vad gäller den frivilliga märkningen är det jättebra
              att vissa vill gå före och märka frivilligt. Men det vi gör ifall
              vi kräver en obligatorisk ursprungsmärkning är att vi säger att
              den standard som både du och jag tycker är bra, nämligen att man
              ska märka så att man ser varifrån köttet kommer, är den standard
              som ska råda för alla. Därmed borde det bli bättre för dem som
              har gått före och som är seriösa. Och de som är dåliga måste helt
              enkelt skärpa sig.
            </seg>
            <seg n="9ba94905">
              Jag förstår verkligen inte resonemanget att det till och med
              skulle bli lättare för kriminella ifall vi inför en obligatorisk
              ursprungsmärkning.
            </seg>
            <seg n="480e3d5b">
              Sedan måste jag säga något om Matlandet Sverige. Man går ut med
              ambitionen att det ska leda till 10 000 nya jobb och jag har som
              sagt sett siffran 20 000 också. Man studsar liksom till när man
              läser det, för det är en otroligt hög siffra. Men då måste man
              faktiskt också kunna göra någon form av rimlighetsbedömning efter
              alla dessa år som Matlandet Sverige nu har pågått.
            </seg>
            <seg n="e11ac535">
              Jag tycker att det är en brist när ni som är anhängare av Matlandet
              Sverige står och pratar i riksdagens kammare om hur bra det här
              ska bli, och nu när vi har haft Matlandet Sverige i fem år eller
              är det till och med sex år? kan ni fortfarande inte säga om det
              har lett till ett enda nytt jobb.
            </seg>
            <seg n="531bd32c">
              Jag håller med Linda Wemmert om att alla jobb är viktiga. Det
              är därför vi i Vänsterpartiet tycker att det är så viktigt att
              vi får fler förskollärare, att vi får mer personal inom äldreomsorgen
              och att vi får fler sjuksyrror inom vården. Det är där som pengarna
              behövs, inte för att man ska se till att McDonalds och Burger
              King ska kunna göra större vinster.
            </seg>
          </u>
          <note type="speaker" n="69033125">
            Anf. 25 LINDA WEMMERT (M) replik:
          </note>
          <u who="linda_wemmert_905830" xml:id="i-558515008ce79af4-1" n="45f13071">
            <seg n="0090a575">
              Fru talman! Fler förskollärare och fler sjuksköterskor, säger
              du. Ja, det är jättebra. Men vi behöver andra jobb också. Och
              genom att sänka restaurangmomsen har vi skapat 5 000 nya jobb.
            </seg>
            <seg n="34db0666">
              De här företagen har ofta en låg lönsamhet. Vi pratar inte bara
              om McDonalds och Burger King. Det här gäller även andra restauranger.
            </seg>
            <seg n="471d34e3">
              Vi har säkerställt att folk har råd, även sjuksköterskor och
              förskollärare, att gå på restaurang, eftersom vi har hållit nere
              priserna, som annars skulle ha höjts, eftersom vi har en stark
              svensk krona.
            </seg>
            <seg n="c6369469">
              Jag tycker faktiskt att det är en bra satsning. Vi har skapat
              5 000 jobb, och vi har hållit nere priserna så att också de som
              inte tjänar så bra ska ha råd att gå på restaurang.
            </seg>
            <seg n="a4b91473">
              När det gäller frivillig märkning sade jag inte att det skulle
              bli lättare för de kriminella. Jag sade bara att det inte går
              att utesluta att vi kommer att ha kriminell verksamhet även om
              vi inför en obligatorisk ursprungsmärkning. Jag tror inte på att
              höja priserna ännu mer för våra redan ansatta livsmedelsproducenter
              genom att ha en obligatorisk ursprungsmärkning som ändå inte säkerställer
              att det inte finns möjlighet och kryphål för de kriminella att
              ha en lukrativ verksamhet.
            </seg>
            <seg n="a4b2e506">
              Jag ser alltså inte att det är lösningen på problemet. Lösningen
              är snarare ökade kontroller och ökade straff för dem som fuskar
              så att vi ger ett incitament att hålla koll på detta. Jag tycker
              fortfarande att vi i stället ska premiera en frivillig märkning,
              där vi lyfter fram dem som vill visa att de gör rätt.
            </seg>
            <seg n="5171da76">
              Angående Matlandet Sverige har vi ännu inte kommit underfund
              med hur många jobb det har skapat. Utvärderingen pågår. Men jag
              tycker ändå att det är en bra satsning. Som jag sade: All satsning
              på att lyfta upp livsmedelspolitik och livsmedelsfrågor är positiv.
              Oavsett om det handlar om korslagda morötter eller högproducerande
              spannmålsjordbruk tycker jag att livsmedelsfrågan är så pass viktig
              att det är bra om vi diskuterar den i Sveriges riksdags kammare.
            </seg>
          </u>
          <note type="speaker" n="b361448e">
            Anf. 26 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-3" n="07295a57">
            <seg n="33ea8141">
              Fru talman! Jag har några frågor till Linda Wemmert. Är det enbart
              konsumenternas ansvar att ställa krav på producenterna? Jag tyckte
              att det i hennes anförande andades sådan retorik.
            </seg>
            <seg n="1b0da28e">
              Om nu EU-kommissionen skulle föreslå obligatorisk ursprungsmärkning
              till exempel av processat kött, kommer även ni moderater då att
              ställa er bakom ett sådant förslag, precis som landsbygdsministern?
            </seg>
            <seg n="2ae2bb0e">
              När det gäller Matlandet Sverige tycker jag att det är lite märkligt.
              Det har pågått i drygt fem år. Jag har fått höra här från talarstolen
              att det kommer en utvärdering om vad det de facto har genererat.
              Den borgerliga regeringen har suttit vid makten i snart sju år,
              men vi har fortfarande inte sett någon utvärdering av det. Det
              vore på sin plats att riksdagen nu fick något slags utvärdering
              av hur många jobb satsningen de facto har gett.
            </seg>
            <seg n="c9a18b64">
              Sedan tror jag inte riktigt på att det tack vare restaurangmomssänkningen
              har skapats 5 000 jobb. Enligt de siffror vi har var det fortfarande
              inte en större ökning än året innan krogmomssänkningen. Om den
              statistiken stämmer eller inte har jag inte hunnit dubbelkontrollera,
              men det kan Linda Wemmert göra som kanske har bättre koll på det.
            </seg>
            <seg n="d1a6f422">
              Slutligen: Jag märkte ju på Linda Wemmerts anförande att hon
              inte är för obligatorisk ursprungsmärkning. Om det nu kommer ett
              läge där det införs, på vilket sätt tror hon att det skulle ge
              negativa konsekvenser för konsumenterna att få mer information
              på förpackningarna och värdefull insikt om på vilket sätt och
              var någonstans produkterna har producerats? Det måste väl ändå
              vara något slags skyldighet från producenterna att informera dem
              som ändå köper saker så att de vet vad de de facto innehåller?
            </seg>
          </u>
          <note type="speaker" n="cb3521c9">
            Anf. 27 LINDA WEMMERT (M) replik:
          </note>
          <u who="linda_wemmert_905830" xml:id="i-49689fe8c5fda583-1" n="45f13071" next="i-f7359141d341e758-1"/>
          <note n="1d5a95de">
            Herr talman! Tack, Pyry Niemi, för dina frågor!
          </note>
          <u who="linda_wemmert_905830" xml:id="i-f7359141d341e758-1" n="45f13071" prev="i-49689fe8c5fda583-1">
            <seg n="d3486d0f">
              Jag tycker absolut inte att det endast är konsumenternas ansvar.
              Jag kan bara inte se att vi kan frånta konsumenterna ansvar. Det
              är trots allt ändå vi som står för den allra största efterfrågan
              på livsmedel. Vi gör ett val. Det finns mängder med studier som
              tittar på det inkonsekventa i att vi, när vi får frågan, säger
              att vi vill köpa svenskt, vi vill köpa kvalitet, vi vill köpa
              miljömärkt och ditten och datten. Och så går vi ut från vår Ica-
              eller Konsumbutik med ett helt annat innehåll i våra matkassar.
            </seg>
            <seg n="d39442bd">
              Detta visar att vi inte står för det vi säger, och det gör att
              vi är med och pressar priserna, vilket gör att producenterna försöker
              hitta sätt att producera billigare mat.
            </seg>
            <seg n="bcabe840">
              Däremot är det som sagt inte enbart konsumenternas ansvar att
              ställa krav. Jag tycker att frivillig märkning är jättebra. Jag
              tycker att konsumenterna har rätt att veta vad det är de handlar.
              Det ska gå att hitta mat som man vet var den kommer ifrån.
            </seg>
            <seg n="a83686fa">
              Att ha en obligatorisk märkning som möjligtvis är ensidig från
              Sveriges sida och som höjer priserna och kostnaderna ännu mer
              ser jag dock inte som rätt lösning, men om EU-kommissionen kommer
              med ett förslag som ska gälla för hela EU ser jag det som självklart
              att Sverige följer det.
            </seg>
            <seg n="5f386d68">
              Jag menar att vi inte kan fortsätta att ställa högre krav i Sverige,
              vilket vi gör med djurskyddet, när vi sedan inte köper den vara
              som vi själva har varit med och beslutat om att höja priset på.
            </seg>
            <seg n="efdb4211">
              Pyry Niemi var osäker på de 5 000 jobb som sänkningen av restaurangmomsen
              har skapat. Jag läser vad SCB har sagt i en rapport som TT hade
              bett dem ta fram, och jag litar på dem.
            </seg>
          </u>
          <note type="speaker" n="dc130417">
            Anf. 28 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-4" n="07295a57">
            <seg n="2d92e746">
              Herr talman! Jag ställer inte jobb mot jobb, men jag noterade
              nu i veckan en diskussion som framfördes av Moderaterna när det
              gäller utbildningspolitiken att det skulle finnas fler lärare
              och att mer tid skulle användas för pedagogiskt arbete. 5,4 miljarder
              kronor hade till exempel kunnat användas till 10 000 nya lärarjobb,
              bara som en marginell kommentar i sammanhanget.
            </seg>
            <seg n="0b73b51c">
              Enligt den statistik som jag nu har läst på påstås det att det
              har skapats 5 000 nya jobb tack vare restaurangmomsen. Ja, det
              kanske det har gjort. Men det finns också siffror på att det inte
              är fler nya jobb som har skapats året efter restaurangmomssänkningen
              än året innan. Det där får vi ta och kolla upp. Jag är inte helt
              säker på det, men jag har läst på och jag kände att det var något
              som inte riktigt stämde där.
            </seg>
            <seg n="14e9533b">
              Tillbaka till Matlandet Sverige: Vi är väldigt angelägna om att
              se vad de här pengarna används till. Precis som Jens Holm säger
              är det helt anmärkningsvärda siffror som framförs. Om det ska
              skapas 10 000 nya jobb tack vare Matlandet Sverige borde väl regeringen
              åtminstone efter fem, kanske sex års funderande ha någon form
              av analys av vad det har lett till. Vad finns det för någonting
              konkret att förhålla sig till?
            </seg>
            <seg n="ada11646">
              Jag har inte sett någon siffra. Jag har ställt frågan här förut,
              men jag har fortfarande inte fått någon form av signal. Åtminstone
              någon form av substantiell information kunde väl komma riksdagen
              till känna. Vart har det lett någonstans? Vart går det? Hur många
              nya jobb har det blivit? Ökar exporten?
            </seg>
            <seg n="52ef1783">
              Allt det här borde kunna föreläggas och förevisas, men det är
              väldigt lite, väldigt sparsmakat, och det får åtminstone mig att
              tro att det här inte fungerar fullt ut. Det är verkligen i många
              stycken Pratlandet Sverige.
            </seg>
            <seg n="e813a877">
              Jag välkomnar att Moderaterna nu också kan tänka sig att ställa
              sig bakom obligatorisk ursprungsmärkning av mat.
            </seg>
          </u>
          <note type="speaker" n="898ec2c9">
            Anf. 29 LINDA WEMMERT (M) replik:
          </note>
          <u who="linda_wemmert_905830" xml:id="i-49689fe8c5fda583-2" n="45f13071" next="i-f7359141d341e758-2">
            <seg n="2de3f1c7">
              Herr talman! Jag vill poängtera att obligatorisk ursprungsmärkning
              är om det är på EU-nivå. Det vill jag poängtera nu när Pyry Niemi
              sammanfattade åt mig.
            </seg>
            <seg n="a535ad0f">
              Pyry Niemi sade att han inte ville ställa jobb mot jobb men att
              de 5,4 miljarderna kunde ha använts till 10 000 nya lärarjobb
              i stället. Här har vi enligt SCB 5 000 nya jobb inom restaurang.
              Vi har ökad lönsamhet. Fler människor har råd att gå ut och äta.
              I och med att momsen har sänkts har vi kunnat hålla nere priserna
              som annars skulle ha höjts, eftersom kronan har ett högre värde.
            </seg>
            <seg n="4809955e">
              Pratlandet Sverige, säger Pyry Niemi. Vi kallar det Matlandet
              Sverige. Självklart förväntar vi oss alla en utvärdering så småningom,
              men som jag sade redan i mitt anförande och i replikskiftet med
              Jens Holm tycker jag att det är viktigt att vi lyfter upp diskussionen
              om livsmedel och hur viktigt det är med bra mat av bra kvalitet
              och hur viktig den är för oss och för kvaliteten att leva på landsbygden.
            </seg>
            <seg n="32cee1d8">
              Därför har jag än så länge förtroende för detta, och jag tycker
              att det är väldigt intressant att se att diskussionen om Matlandet
              Sverige även ligger till grund för vad vi kallar en obligatorisk
              ursprungsmärkning: att vi ska veta vad vi äter och av vilken kvalitet.
              Det är mycket det som Matlandet Sverige handlar om, till exempel
              att komma ut på Ängavallen, som jag nämnde, där man verkligen
              vet var man fått maten ifrån eftersom allting är odlat och framtaget
              på gården.
            </seg>
            <seg n="189d3b18">
              Det tycker jag är ett väldigt bra exempel på Matlandet Sverige.
            </seg>
          </u>
          <note n="86ed1bf7">
            Anf. 30 ANITA BRODÉN (FP):
          </note>
          <u who="linda_wemmert_905830" xml:id="i-f7359141d341e758-2" n="45f13071" prev="i-49689fe8c5fda583-2">
            <seg n="4c35087a">
              Herr talman! Ingen kan undgå att uppfatta och uppleva hur ämnet
              livsmedel engagerar oss alla. Ingen lär heller ha undgått att
              uppmärksamma den senaste tidens så kallade hästskandal, som också
              har lyfts fram här i dag. Att konsumera kött från hästar som är
              fria från olika typer av antibiotika är för mig oproblematiskt.
              Däremot att blanda in hästkött och kalla det nötkött är kriminellt
              och visar på vikten av kontroll och uppföljning samt kännbara
              strafförlägganden, eftersom såväl människors hälsa som tilltro
              till märkningssystem och spårbarhet riskeras. Konsumenter måste
              känna trygghet i att all märkning är korrekt av hälsoskäl och
              av etiska eller religiösa skäl.
            </seg>
            <seg n="cceea381">
              I dagens betänkande tas livsmedelsmärkning upp, där kommissionen
              har fått i uppdrag att i slutet av 2014 utreda konsekvenserna
              med ursprungsmärkning i produkter där kött ingår som ingrediens.
              Obligatorisk ursprungsmärkning har utvecklats i EU. I debatten
              låter det som att vi inte har tagit några steg i EU, men det har
              tagits flera steg framåt. Fler och fler köttslag ingår, och även
              andra slags produkter, i dessa märkningar.
            </seg>
            <seg n="f183b610">
              Jag välkomnar den konsekvensutredning som EU beslutat sig för
              att göra. Detta får givetvis en ökad aktualitet med tanke på det
              vi har upplevt nu senast när konsumenter har vilseletts.
            </seg>
            <seg n="e9d20de5">
              Det finns dock, herr talman, också en rad frivilliga märkningar
              som har lyfts fram här i dag som kan både informera och vägleda
              konsumenter. Märkningen Svenskt kött ingår i en branschöverenskommelse
              och innebär att all köttråvara i produkten kommer från grisar,
              nötdjur, får eller lamm som är födda, uppfödda, slaktade och styckade
              i Sverige. Följaktligen omfattas de av svenska miljö- och djurskyddsregler.
              Här finns också krav på bedövning. Vi godkänner inga sådana undantag.
              Det är också en fråga som har varit uppe till debatt.
            </seg>
            <seg n="1548e6ca">
              Konsumenterna har ett eget val. Jag vill också nämna att frågan
              om krav på märkning när det gäller bedövning halalslakt och koscherslakt
              har regeringen lyft upp i EU.
            </seg>
            <seg n="8b12bda4">
              Folkpartiet drev på för att lyfta över djurskyddstillsynen till
              länsstyrelserna, vilket oppositionen var emot. Man spjärnade emot
              när Alliansen drev frågan. Jag kan konstatera att det visade sig
              vara ett riktigt beslut. Folkpartiet är också positivt till att
              se över möjligheten att lyfta upp livsmedelstillsynen ytterligare
              ett steg.
            </seg>
            <seg n="1ebd5bd7">
              Herr talman! Även om vi kan känna stolthet över nationella miljö-
              och djurskyddsregler är det viktigt att också arbetet inom EU
              blir framgångsrikt på dessa områden. Det stärker inte bara konkurrenskraften
              utan ger också ökat skydd för djur och mark i hela EU. Här sker
              ett enormt arbete. Här sker ett arbete för att minska långa djurtransporter
              och skapa en gemensam djurskyddslagstiftning. Vi ska inte glömma
              allt som sker, herr talman.
            </seg>
            <seg n="00a20da8">
              Jag vill också påpeka att Folkpartiet och Alliansen vill underlätta
              handel av livsmedel mellan folk och länder. Vi vill inte försvåra
              handeln.
            </seg>
            <seg n="f45278b6">
              Herr talman! Jag har bara hunnit skumma igenom Anders Wijkmans
              gedigna utredning Goda affärer en strategi för hållbar offentlig
              upphandling . Jag räknar med att regeringen kommer att ta till
              sig flera av de konstruktiva förslag som finns i utredningen för
              att göra det tydligt att brukarna kan lämna en kravspecifikation
              vid upphandlingar. Detta gäller inom alla områden, från upphandling
              av skolmat till hur och i vilken regi äldreomsorgen ska utföras.
            </seg>
            <seg n="89ecb0f6">
              Herr talman! Alla tidigare talare i dag har lyft fram frågan
              om vatten. Jag vill verkligen instämma. Det finns inget livsmedel
              som är så viktigt som vårt vatten. Vi inser inte alla gånger vilken
              tillgång vi har i vårt land. Det är en tillgång som vi både slösar
              med och många gånger missbrukar. Jag antar att jag inte är ensam
              om att efter en utlandsvistelse, där man inte ens vågat borsta
              tänderna i kranvattnet, njuter obeskrivligt av ett glas vatten
              vid hemkomsten.
            </seg>
            <seg n="a6949579">
              Många av oss har enskilda brunnar. Vi har ett stort ansvar att
              kontrollera att det vattenfyllda glaset innehåller just det rena
              och friska vattnet. I samband med ett tillsynsprojekt framkom
              det att endast 20 procent av de enskilda brunnarna hade tjänligt
              vatten. Övriga brunnar hade anmärkningar eller hade till och med
              otjänligt vatten. Dricksvattenförsörjningen måste säkras genom
              starkare skydd för yt- och grundvattentäkter. Berörda sjöar som
              används som vattentäkter borde inrymmas i begreppet riksintresse.
              Det måste även i fortsättningen ställas höga krav på och ökad
              kontroll av enskilda avlopp.
            </seg>
            <seg n="72ab3b69">
              I Miljömålsberedningen har vi uppmärksammat riskhanteringen av
              material som kommer i kontakt med dricksvatten. Relining har nämnts.
              Miljömålsberedningen kräver en särskild kartläggning. Vatten kommer
              att bli en stor kommande fråga i Miljömålsberedningens arbete.
            </seg>
            <seg n="57b89777">
              Herr talman! Jag vill avsluta med några ord om behovet av en
              livsmedelsstrategi. Det är en strategi som har till syfte att
              hejda den allvarligt nedåtgående trenden för svensk livsmedelsproduktion.
              Sverige har den lägsta självförsörjningsgraden i hela EU. En livsmedelsstrategi
              ska också inrymma gott djurskydd, miljö och livsmedelssäkerhet.
              En god djurvälfärd och ett miljömässigt hållbart brukande borde
              självklart vara kriterier som varje upphandlare kan åberopa vid
              upphandlingstillfället. Det kan inte enbart vara priset som ska
              vara avgörande. Prisvärdheten är något annat.
            </seg>
            <seg n="ed3319eb">
              Vi har tidigare talat om vår tillgång till vatten. Sverige har
              också goda jordar och frostvintrar, vilket innebär ett begränsat
              behov av bekämpningsmedel. Vi har en skyldighet att tillvarata
              de gynnsamma tillfälligheterna och möjligheterna som finns i vårt
              land. Sammantaget ger detta oss all anledning att slå vakt om
              möjligheterna att odla för nationellt och internationellt bruk.
              Vi toppar vår livsmedelsexport med ompaketerade och processade
              varor, till exempel kaffe, norsk lax och spritprodukter, och dessa
              varor borde få konkurrens av såväl animaliska som vegetabiliska
              produkter.
            </seg>
            <seg n="afcccbe8">
              Avslutningsvis i denna debatt vill jag lyfta fram det arbete
              som pågår inom ramen för Nordiska rådet och Nordiska ministerrådet
              att ta fram näringsrekommendationer där 100 vetenskapliga experter
              har varit inblandade. Dessa råd kommer att utgöra underlag för
              Livsmedelsverkets rekommendationer.
            </seg>
          </u>
          <note n="f74625f9">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="aa2f789c">
            Anf. 31 JENS HOLM (V) replik:
          </note>
          <u who="jens_holm_9bd66a" xml:id="i-e16ee164ab88e010-0" n="944a868a" next="i-7df8025766b9cf5a-0">
            <seg n="d1348d0e">
              Herr talman! Jag vill säga två saker till Anita Brodén.
            </seg>
            <seg n="4ce33450">
              Du har fel då du säger att oppositionen var motståndare till
              omorganiseringen av djurskyddskontrollen. Vi i Vänsterpartiet
              var inte motståndare till det. Vi tycker att det är bra att den
              har flyttats över till länsstyrelserna. Men vi har väldigt mycket
              kritik mot sättet som det här gjordes på.
            </seg>
            <seg n="b8798ff8">
              Man kan titta på statistiken över antalet utförda kontroller.
              Före omorganiseringen gjordes det drygt 20 000 kontroller varje
              år. Efter omorganiseringen halverades det nästan och gick ned
              till ungefär 12 000. Antalet utförda kontroller ligger fortfarande
              på en mycket lägre nivå jämfört med tidigare.
            </seg>
            <seg n="8407bc8c">
              Vid omorganiseringen tillförde man inga extra resurser till djurskyddskontrollerna.
              Nu har man tillfört lite grann, och det välkomnar vi i Vänsterpartiet.
              Men den stora förbättringen för djurskyddskontrollen i Sverige
              skulle vara ifall djurskyddskontrollanterna kunde få ta ut en
              kontrollavgift varje gång de är ute på fältet och gör en kontroll.
              Då skulle de få ett visst mått av självfinansiering. Så var det
              tidigare, och det är praxis i hela Europa och praxis inom alla
              andra kontrollverksamheter. De som åker ut och gör en kontroll
              utför egentligen en service, så det borde vara ganska självklart
              att de kan få ta ut en sådan kontrollavgift.
            </seg>
            <seg n="ab7a9847">
              När vi pratar om djur jag vet att Anita Brodén är väldigt engagerad
              i den frågan skulle jag vilja säga att något av det första ni
              gjorde när ni kom till makten var att avskaffa Djurskyddsmyndigheten,
              en helt unik myndighet i världen för att värna djuren. Jag vill
              fråga Anita Brodén: Blev det bättre eller sämre för djuren då
              man avskaffade Djurskyddsmyndigheten?
            </seg>
          </u>
          <note n="bed8260f">
            Anf. 32 ANITA BRODÉN (FP) replik:
          </note>
          <u who="jens_holm_9bd66a" xml:id="i-7df8025766b9cf5a-0" n="944a868a" prev="i-e16ee164ab88e010-0">
            <seg n="20104bf7">
              Herr talman! Tack för rättelsen! Jag kommer ihåg det nu. Jag
              uppskattar att ni förstod vikten av att flytta djurskyddskontrollen.
              Innan vi tog det beslutet visste vi att det i ett antal kommuner
              inte förekom någon kontroll över huvud taget, och EU kritiserade
              det. Jag tror att vi alla har hela den bakgrunden klar för oss.
            </seg>
            <seg n="1a0ae90b">
              Jag delar också analysen att det var en trög start. Vi lärde
              oss under resans gång och rättade till sådant som gällde både
              finanserna och sättet att räkna. Från början handlade det om människor
              och inte om djur, och vi hade olika beräkningsmodeller. Det är
              tillrättalagt.
            </seg>
            <seg n="ca33af96">
              Det som vi nu arbetar mycket med handlar om riskbaserade kontroller.
              Det är inte alltid så att vi ska räkna antalet, utan det handlar
              om att kontrollera där det verkligen behöver kontrolleras. Man
              kan också göra stickprov och branschvisa kontroller. Det är viktigt.
              Det är ett system, det är en ökad kunskap och det är nu en likvärdighet
              över landet.
            </seg>
            <seg n="87630447">
              Vad gäller avskaffandet av Djurskyddsmyndigheten var Folkpartiet
              från början tillskyndare av den myndigheten. Vi trodde på den.
              Men vi såg, insåg och tog till oss kritiken av hur det fungerade.
              Jag hade ganska god insyn eftersom jag satt i styrelsen. Vi accepterade
              det, och efter att den flyttades till Jordbruksverket och med
              den ledning som är där har vi nu fullt förtroende för regimen
              och det sätt som man arbetar på med de här frågorna.
            </seg>
          </u>
          <note type="speaker" n="72e35a0e">
            Anf. 33 JENS HOLM (V) replik:
          </note>
          <u who="jens_holm_9bd66a" xml:id="i-e16ee164ab88e010-1" n="944a868a" next="i-7df8025766b9cf5a-1">
            <seg n="e14b4420">
              Herr talman! Djurskyddsmyndigheten har inte flyttats till Jordbruksverket,
              utan den har skrotats helt och hållet. Det är en viktig precisering
              i sammanhanget. Om man har synpunkter på en myndighet som är ny
              och har fungerat bara ett antal år, och ifall man värnar djuren,
              borde man väl snarare bidra till förbättringar av myndigheten
              i stället för att bara lägga ned den knall och fall.
            </seg>
            <seg n="537bdd41">
              Vad gäller kontrollerna tycker jag att en måttstock på hur bra
              systemet fungerar är antalet kontroller som utförs varje år. Det
              är också därför som Jordbruksverket redovisar den statistiken
              varje år.
            </seg>
            <seg n="b7cc71d6">
              Jag skulle vilja fråga Anita Brodén: Ifall antalet kontroller
              av hur djuren har det i Sverige halveras från ett år till ett
              annat och fortfarande ligger kvar på en väldigt mycket lägre nivå
              i dag än 2008, alltså åren före den stora omorganiseringen, är
              Folkpartiet nöjt med det? Tycker Folkpartiet att det är okej?
            </seg>
            <seg n="ed9e126f">
              Låt mig ta ett konkret exempel. För några veckor sedan gick djurskyddskontrollanterna
              i Skåne ut och sade: Vi behöver mer resurser vi klarar inte av
              att kontrollera exempelvis alla djurtransporter som sker. Det
              här var lite i ljuset av hästköttsskandalen och det faktum att
              ungefär 10 000 hästar försvinner ur statistiken varje år. Kan
              det vara så att de smugglas till andra länder där man slaktar
              dem, om slaktvärdet till exempel är fyra gånger så högt i Italien
              som i Sverige? Djurskyddskontrollanterna i Skåne ville ha mer
              resurser för att kunna göra fler kontroller, så att vi kan få
              bättre kontroll och djuren kan få det bättre. Vad gjorde regeringen?
              Fick de mer pengar?
            </seg>
          </u>
          <note n="edbe9089">
            Anf. 34 ANITA BRODÉN (FP) replik:
          </note>
          <u who="jens_holm_9bd66a" xml:id="i-7df8025766b9cf5a-1" n="944a868a" prev="i-e16ee164ab88e010-1">
            <seg n="fbdc2f9e">
              Herr talman! Den första frågan var om djuren värnas. Det viktigaste
              är att djuren värnas. Jag är helt övertygad om att så sker nu.
              Vi följer nära Jordbruksverkets arbete vad gäller alltifrån smittskydd
              till hur produktionen bedrivs. Systematiskt går man igenom bransch
              efter bransch och område efter område. Jag tycker att man har
              en otroligt bra koll på läget. Där är jag väldigt trygg.
            </seg>
            <seg n="8293262c">
              Vad gäller kontroller av det som sker i länsstyrelsen är det
              så att kompetensen har höjts, mycket tack vare Jordbruksverket.
              Man har gett en kompetenshöjning. Man har en utbildning. Man har
              en strategi för hur kontrollen ska gå till. Man har manualer.
              Det är oerhört mycket mer systematiskt. EU-kontroller finns. Där
              har det nu också skett en utvärdering.
            </seg>
            <seg n="2b5acad6">
              Vi kan konstatera att det har blivit en klar förbättring. Sedan
              är det viktigt att vi följer upp. När det gäller medel, ekonomi
              och budget har länsstyrelsen alla möjligheter i världen att göra
              de omprioriteringar som är nödvändiga. Men vi har från regeringen
              också ett ansvar att hela tiden följa upp: Räcker resurserna?
              Används de väl? Finns det ett akut behov där vi behöver tillskjuta
              medel? Detta med transporter kan vara ett sådant behov, men låt
              oss återkomma till det.
            </seg>
          </u>
          <note type="speaker" n="95985af3">
            Anf. 35 PYRY NIEMI (S) replik:
          </note>
          <u who="pyry_niemi_29a1ac" xml:id="i-32a0810098a158ac-0" n="07295a57" next="i-3b088bf0b111c7c5-0">
            <seg n="ca35f6c9">
              Herr talman! Jag har några frågor till Anita Brodén.
            </seg>
            <seg n="82954d7f">
              Är det enbart konsumenternas ansvar att tillgodose att de får
              bra produkter? Anita nämnde någonting om valfriheten att välja.
              Linda Wemmert sade någonting om att det fanns så mycket tillsatser
              i den skinka som hon hade gjort jämförelser kring, och det lät
              inte så otroligt smakfullt med allt det som körs in i skinkan,
              i laken och alltihop.
            </seg>
            <seg n="8a93f2f3">
              Ska det inte vara så att produkterna håller en så hög kvalitet
              att den valfrihet som individerna kommer åt är just den att jag
              väljer den här produkten för att jag gillar en viss producent
              eller tycker att priset är okej? Men när man hamnar i ett läge
              där man har svårt att identifiera alla tillsatser är det lätt
              att tro att produkterna kanske inte håller så hög kvalitet.
            </seg>
            <seg n="b4ff4d9b">
              Då ställer jag frågan: Ska vi verkligen ha den här typen av produktsortiment?
              Är det valfrihetens pris? Det kan vara en intressant ideologisk
              diskussion.
            </seg>
            <seg n="01fa0f4c">
              Nästa fråga handlar om ursprungsmärkning av processat kött. Står
              Folkpartiet bakom den eventuellt historiska, om jag får använda
              uttrycket, kovändning som jag upplevde att landsbygdsministern
              gjorde i EU-nämnden? Om kommissionen nu skulle föreslå obligatorisk
              ursprungsmärkning av processat kött, kommer Folkpartiet då också
              att tycka att det är en bra idé?
            </seg>
          </u>
          <note n="a62ab31b">
            Anf. 36 ANITA BRODÉN (FP) replik:
          </note>
          <u who="pyry_niemi_29a1ac" xml:id="i-3b088bf0b111c7c5-0" n="07295a57" prev="i-32a0810098a158ac-0">
            <seg n="6559dd1c">
              Herr talman! Först och främst: Alla produkter som kommer ut på
              marknaden ska vara säkra livsmedel. Vi har EU:s livsmedelskontroll.
              Vi har också kontrollmyndigheter i vårt land. Det ska inte råda
              någon tvekan om det, utan det ska vara säkra livsmedel.
            </seg>
            <seg n="2150f40d">
              Utöver det har konsumenterna möjlighet. Vi har olika syn på vad
              vi tycker är kvalitet. Det kan inte finnas en enda ram eller form
              för kvalitet, utan här kan jag som enskild konsument välja. För
              mig kan kvalitet vara att det är ett djur som har gått ute eller
              att maten är närproducerad. Det kan också vara något annat som
              är viktigt för mig i mitt val. Då är det viktigt att veta att
              de märkningar som står är korrekta och att jag inte blir vilseledd
              utan kan lita på att det som står stämmer och kan välja därefter.
            </seg>
            <seg n="6f095d76">
              Vi har alla ett ansvar. Samhället har sitt ansvar att säkerställa
              att livsmedel är säkra. Producenterna har sitt ansvar, och jag
              som konsument har mitt.
            </seg>
            <seg n="60cf1202">
              Vad gäller processat kött är ja ett enkelt svar på den frågan.
            </seg>
            <seg n="18096495">
              Ibland i debatten låter det som att inget är ursprungsmärkt.
              Det började med honung, frukt, grönt, fisk och nötkött. Sedan
              har det fortsatt med svin, får, get och fjäderfä. Det är beslutat
              och kommer att införas 2014.
            </seg>
            <seg n="fc0aa8c0">
              Nästa steg är att man kommer att göra en konsekvensanalys av
              vad detta har betytt. Sedan kommer man att titta vidare på konsekvenser
              av processat. Det är alltså mycket som sker.
            </seg>
          </u>
          <note type="speaker" n="f13ef2c8">
            Anf. 37 PYRY NIEMI (S) replik:
          </note>
          <u who="pyry_niemi_29a1ac" xml:id="i-32a0810098a158ac-1" n="07295a57" next="i-3b088bf0b111c7c5-1">
            <seg n="da9ec760">
              Herr talman! Ja, det stämmer, och det är bra. Jag delar dock
              inte uppfattningen att regeringen har varit positiv till all form
              av ursprungsmärkning. När det gäller get och svin fanns det till
              och med en notifiering från regeringen om att man till nöds ställde
              sig bakom förslaget trots att man inte tyckte att det var ett
              bra förslag. Det är dock en annan historia.
            </seg>
            <seg n="04ca540c">
              Det talas om individens frihet och så vidare, men som konsument
              är man i ett ständigt underläge när det gäller att ta till sig
              produktinformationen. För att veta vilka tillsatser som finns
              krävs att konsumenten är väldigt upplyst. Man ska ha förmågan
              och kunskapen. Jag undervärderar inte konsumenterna, men jag tror
              att alla kan känna att man måste vara väl insatt i många substanser
              och annat när man börjar titta på vad som står på förpackningarna.
              Då blir ursprungsmärkningen och tydligheten i att märka varor
              ännu viktigare.
            </seg>
            <seg n="2a2a6aa4">
              I spåren av den så kallade hästköttsskandalen har vi hamnat i
              ett läge där konsumenternas förtroende för producenter och produktion
              sviktar. När konsumenterna är villrådiga måste vi politiker ta
              ett större ansvar. Vi måste visa vägen genom att öka antalet livsmedelskontroller.
              Vi måste också tydliggöra riktlinjerna, och ursprungsmärkningen
              är en del. Vi måste förstås stärka livsmedelskontrollerna, från
              Efsa på europeisk nivå till nationella livsmedelsmyndigheter.
            </seg>
            <seg n="bc83bcea">
              Om valfriheten är så värdefull, varför måste konsumenter välja
              produkter där man inte riktigt vet vad man får, även om de är
              säkra?
            </seg>
          </u>
          <note n="ce28e90f">
            Anf. 38 ANITA BRODÉN (FP) replik:
          </note>
          <u who="pyry_niemi_29a1ac" xml:id="i-3b088bf0b111c7c5-1" n="07295a57" prev="i-32a0810098a158ac-1">
            <seg n="29fecbb7">
              Herr talman! Konsumenten har lyfts fram på ett alldeles speciellt
              sätt. Innan den frivilliga märkningen fanns kunde man inte välja
              mellan varor i butiken. Nu har konsumenten fått en ökad möjlighet
              att själv välja vad man vill köpa. Vill man göra det enkelt för
              sig kan man se på den frivilliga märkningen, till exempel branschmärket
              Svenskt kött eller ekologisk märkning. Den är tydlig och garanterar
              var det är uppfött och odlat och även hur det har tillvaratagits.
            </seg>
            <seg n="4d897284">
              Efter hästköttsskandalen har allt fler uppsökt gårdsbutiker.
              De känner ett behov av att se med egna ögon var produkten kommer
              från.
            </seg>
            <seg n="be205ca4">
              Allt som sätts ut på marknaden ska vara säkra produkter, och
              här har vi EU:s organ Efsa. Det måste också tas ett större krafttag
              mot den brottsliga verksamheten. Det är kriminellt att vilseleda
              oss konsumenter, och det måste synas i tydliga sanktioner.
            </seg>
            <seg n="3a53128d">
              Vi har all anledning att fortsätta att samtala om dessa viktiga
              frågor och hjälpas åt. Jag upplever att vi nu tar flera steg framåt.
            </seg>
          </u>
          <note type="speaker" n="25a10bff">
            Anf. 39 ROGER TIEFENSEE (C):
          </note>
          <u who="roger_tiefensee_08d100" xml:id="i-cae9c84da925e4d2-2" n="7fa871fd">
            <seg n="f147a750">
              Herr talman, ledamöter och åhörare! Vi debatterar livsmedelspolitik
              i en tid när livsmedels ursprung och äkthet debatteras flitigt
              i samhället och i ljuset av hästköttsskandalen.
            </seg>
            <seg n="8015425e">
              Det finns två parallella trender när det gäller livsmedel. En
              trend är att konsumenter vill ha närproducerade livsmedel av hög
              kvalitet och med tydligt ursprung. Kanske gäller det framför allt
              fredagsmyset och under helgen. Då är man beredd att betala extra
              för kvalitet.
            </seg>
            <seg n="9b7447fe">
              Den andra trenden är att konsumenter väljer livsmedel efter lågt
              pris och kanske blundar för ursprung, kvalitet och innehåll.
            </seg>
            <seg n="15a4e337">
              Jag är med i en Facebookgrupp som kräver att vi ska betala mer
              för maten. Vi lägger allt mindre av vår totala konsumtion på livsmedel,
              och jag tror att vi måste vara beredda att lägga mer. Betalar
              man lite får man inte kvalitet och har inte koll på ursprunget.
              Betalar man lite mer får man bättre kvalitet.
            </seg>
            <seg n="0e57fa8f">
              Både livsmedelshandeln och lantbrukskooperationen har byggts
              upp till en gråzon som gör att konsumenterna och producenterna
              aldrig träffas. Men i den första trenden där man söker närproducerat
              och med tydligt ursprung börjar dessa knyta nya band. Det har
              också varit tydligt under och efter hästköttsskandalen att gårdsbutiker
              och andra har fått ett uppsving.
            </seg>
            <seg n="df6e8f80">
              Jag kommer då in på märkningen. Vi måste vara beredda att betala
              mer och kunna veta vad det är vi betalar för. En frivillig märkning,
              till exempel märket Svenskt kött eller en svenskmärkning av charkuteriprodukter
              som innehåller svenskt kött, är jättebra. Då vet vi vad vi betalar
              för. Det blir en positiv märkning.
            </seg>
            <seg n="f3d3555c">
              Konsumenter måste kunna göra medvetna val. Jag är därför positiv
              till frivillig märkning. Jag är också positiv till gemensamma
              åtgärder för ursprungsmärkning inom EU, både vad gäller helt kött
              och processat kött. Men min och landsbygdsministerns tveksamhet
              har gällt kravet att Sverige ensidigt ska gå före med ursprungsmärkning
              när vi befinner oss på en gemensam marknad. Vi lägger kanske ingen
              ökad kostnad på primärproducenterna som finns i Sverige, men vi
              lägger en ökad kostnad på livsmedelsindustrin som inte andra delar
              av livsmedelsindustrin i Europa har.
            </seg>
            <seg n="79694746">
              Jag är positiv till de signaler som landsbygdsministern har skickat
              och till de steg som vi ser att EU-kommissionen och EU gemensamt
              tar.
            </seg>
            <seg n="f64087a0">
              När det gäller upphandling är det inte kunderna på Ica Maxi som
              är konsumenterna utan politikerna. Där är det viktigt att vi är
              medvetna konsumenter, medvetna köpare. Det är viktigt att vi ställer
              krav på djurskydd och miljöhänsyn.
            </seg>
            <seg n="06cd77f4">
              Det har pratats mycket om Matlandet Sverige, i lite raljanta
              tongångar. Men ett av de fem viktiga fokusområdena i Matlandet
              Sverige är den offentliga maten. Det tillagas tre miljoner mål
              mat per dag i det offentliga köket, i skolor, förskolor och äldreboenden.
              Det var kanske inte en del av Matlandet Sverige. Vi har sagt att
              skolmaten inte bara ska vara gratis utan också ska vara näringsriktig.
              Det är ett resultat av alliansregeringens nya skollag.
            </seg>
            <seg n="5f482c60">
              Men det är också viktigt att man, när man upphandlar den offentliga
              maten, ställer tydliga krav. Det sägs att det är så svårt att
              ställa krav i en upphandling, och man vågar kanske inte som upphandlare
              i en kommun. Då har regeringen gett Miljöstyrningsrådet som inte
              är en statlig myndighet utan ett bolag som samägs av staten, SKL
              och några andra ökade resurser för att ge råd om hur man ska ställa
              miljö- och djurskyddskrav på ett sätt som klarar EU:s konkurrensregler
              och annat. Det har de gjort, och allt fler kommuner vågar nu ställa
              djurskyddskrav, tack vare att de har fått bra råd från Miljöstyrningsrådet.
            </seg>
            <seg n="8f0a9374">
              Man får inte ställa krav på att det ska vara svensk lag. Men
              man kan ställa krav på att djur inte slentrianmässigt ska behandlas
              med antibiotika, att djur ska vara bedövade före slakt och att
              de inte får transporteras mer än åtta timmar till slakteriet.
              Det råkar överensstämma med svensk lag, men kraven är ändå neutrala.
              Alla som vill inom EU eller någon annanstans kan uppfylla de kraven.
              Då kan man ställa de kraven, de är inte diskriminerande, och det
              gynnar svensk produktion.
            </seg>
            <seg n="3d502ac1">
              Tittar man i Matlandet Sverige finns det under detta om den offentliga
              maten ett mått om att fler små och medelstora företag ska delta
              i och vinna kontrakt i offentlig upphandling. En undersökning
              som kom för knappt en månad sedan visar nu att det måttet är på
              väg mot måluppfyllelse. Det finns indikatorer i de olika fokusområden
              inom Matlandet som tyder på att Matlandet ger effekt.
            </seg>
            <seg n="67ea3a86">
              En annan del är att vi kan se att vi har fått fler småskaliga
              slakterier. De är ofta kopplade till att det finns en lokal uppfödare
              och att man säljer köttlådor eller vad det kan vara. Det är inte
              de stora slakterierna som hanterar detta, utan det är många gånger
              småskaliga slakterier. Vi har sänkt och ibland tagit bort kontrollavgifterna.
              En del har sagt att det är subvention till köttindustrin. Men
              jag betraktar inte småskaliga slakterier som köttindustri, utan
              det är en del av att skapa identitet, en del av möjligheten att
              sälja högkvalitativa, tydligt ursprungsmärkta produkter.
            </seg>
            <seg n="e0bffcbe">
              En tredje del har också varit uppe. Det har varit frågan om märkning
              av kött där djuret inte skulle ha bedövats före slakt. Josef Fransson
              tog upp det som om det inte skulle ha hänt något. Men det är viktigt
              att notera att regeringen har lyft fram frågan i EU, och under
              det här året ska EU-kommissionen göra en undersökning om märkning
              av kött från djur som har slaktats utan bedövning.
            </seg>
            <seg n="92d5e871">
              Det är lite intressant när Sverigedemokraterna lyfter fram den
              frågan. Josef Fransson säger att han inte bryr sig om det halalgodkända
              kött som har slaktats i enlighet med svensk djurskyddslag. Men
              går man in på Sverigedemokraternas hemsida och tittar under Vår
              politik A till Ö ser man att det inte finns någon rubrik Jordbruk,
              ingen rubrik Livsmedel och ingen rubrik Landsbygd. Däremot finns
              rubriken Halalslakt.
            </seg>
            <seg n="5c2596a7">
              Där kan man läsa: Även halalslakt med bedövning innebär ett onödigt
              utdraget lidande för djuret. Principen vad gäller slakt måste
              vara att metoden ska vara så väl snabb som smärtfri. Halalslakt
              med och utan bedövning ska därmed vara förbjudet.
            </seg>
            <seg n="6d12a77b">
              Det är Sverigedemokraternas ingång. Det handlar alltså inte primärt
              om djurskyddet, utan det handlar om imamer. Josef och jag har
              haft en diskussion om detta förut. Det är inte djurskyddet som
              är Sverigedemokraternas ingång i detta, utan man har problem med
              en religion, problem med imamer, problem med att detta kött är
              godkänt om det uppfyller svensk djurskyddslag.
            </seg>
            <seg n="b0b7bffa">
              Jag tycker att det är beklagligt. Sverigedemokraterna försöker
              ge sken av att det är en djurskyddsfråga. Men problemet för Josef
              Fransson är att det är halal, även om det uppfyller svensk djurskyddslag.
            </seg>
          </u>
          <note n="1717a1a3">
            Jag vill med detta, herr talman, yrka bifall till utskottets
            förslag och avslag på samtliga reservationer.
          </note>
          <note type="speaker" n="d3fd79c4">
            Anf. 40 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-d2be60dace9e9c43-3" n="036562dc">
            <seg n="c4366dcc">
              Herr talman! Jag får väl helt enkelt tacka Roger Tiefensee för
              att han har uppmärksammat den skrivningen, som jag inte ställer
              mig bakom. Vi har som sagt haft den här diskussionen ett par gånger
              vid det här laget. Då får vi se till att ändra den formuleringen.
              Den har säkert släpat med sedan tidigare, och jag kände faktiskt
              inte till den.
            </seg>
            <seg n="b8d4b32f">
              I övrigt har jag inga problem med om en jägare sjunger en sång
              för det fällda djuret eller andra former av ritualer kring detta.
              Det har jag faktiskt inga problem med. Det är djurplågeriet som
              jag vill åt.
            </seg>
          </u>
          <note type="speaker" n="adc9868b">
            Anf. 41 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-cae9c84da925e4d2-3" n="7fa871fd">
            <seg n="c367676c">
              Herr talman! Det är bra. Det hedrar Josef Fransson att ni backar
              från positioner som egentligen är helt omöjliga att inta, om man
              som Josef Fransson säger att det är fokus på djurskyddet men ni
              sedan på er hemsida säger att ni är emot halalslakt oavsett om
              det är bedövat eller obedövat. Då kan väl Josef Fransson gå hem
              och ändra den formuleringen.
            </seg>
            <seg n="f0dc544c">
              Förra gången vi diskuterade, för ett år sedan, tog jag upp en
              motion. Jag sitter också i fullmäktige i Flens kommun, och där
              hade Sverigedemokraterna väckt en motion om att kommunen inte
              skulle köpa in halalslaktat kött. Det stod ingenting i motionen
              om att det fanns halalslaktat kött som kunde uppfylla svensk djurskyddslag.
              Det hedrade den aktuella motionären, Sven Bager i Flens kommunfullmäktige,
              att när han fick reda på det drog han tillbaka motionen eller
              följde inte upp den.
            </seg>
            <seg n="4b7360e4">
              Det är väl lite symtomatiskt att Sverigedemokraterna springer
              på olika bollar utan att riktigt ha koll. Ni har inte koll på
              att det faktiskt finns halalgodkänt kött som uppfyller svensk
              djurskyddslag. Det hedrar väl Josef Fransson att han backar. Men
              se då till att rensa lite grann! Uppenbarligen hade ni inte heller
              koll på att Sverige har lyft fram och drivit frågan om märkning.
            </seg>
          </u>
          <note type="speaker" n="e321c6d4">
            Anf. 42 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-d2be60dace9e9c43-4" n="036562dc">
            <seg n="680f9559">
              Herr talman! Nej, jag har inte koll på att regeringen har lyft
              fram den frågan i EU. Jag tycker också att det är konstigt att
              det har fallit under radarn. Regeringen borde väl slå på stora
              trumman för detta. Jag tänker kanske på när landsbygdsministern
              var tvungen att åka ned till EU ganska nyligen och förhålla sig
              på ett visst sätt där på grund av en samlad opposition. Då blev
              han hyllad i medierna. Regeringen kanske även den här gången kunde
              passa på att få lite gratis kredd för den här frågan.
            </seg>
            <seg n="aefcaadd">
              För att backa till halalslakten: Det är faktiskt ett relativt
              nytt fenomen med den slaktform som förekommer i Sverige. Ofta
              tar det sin lilla tid innan man får ut en politik i organisationen.
              Jag kan bara beklaga att det felaktigt finns en äldre skrivning
              på vår hemsida som i alla fall jag inte ställer mig bakom. Jag
              ska genast springa hem och uppdatera den.
            </seg>
            <seg n="e57a05e3">
              Samtidigt ligger det i pipeline ett avsnitt för Vår politik A
              till Ö gällande jordbrukspolitiken som jag inte förstår varför
              den ännu inte har kommit upp. Det är väl lite administrativa luckor,
              tyvärr.
            </seg>
          </u>
          <note type="speaker" n="7b7703f3">
            Anf. 43 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-cae9c84da925e4d2-4" n="7fa871fd">
            <seg n="e891f95c">
              Herr talman! Det är möjligt att Josef Fransson inte ställer sig
              bakom skrivningen på hemsidan. Men jag kan inte tolka den skrivningen
              på annat sätt än att den har tillkommit efter den debatt som vi
              hade för ett år sedan, då Josef Fransson blev upplyst om att det
              finns halalgodkänt kött som uppfyller svensk djurskyddslag.
            </seg>
            <seg n="b5c05137">
              Det anmärkningsvärda är påståendet Även halalslakt med bedövning
              innebär ett onödigt utdraget lidande för djuret.
            </seg>
            <seg n="b0b66292">
              Josef Fransson är ansvarig för dessa frågor i Sverigedemokraternas
              riksdagsgrupp. Men vem är det som skriver texten från A till Ö?
              Har du inte någon koll på det och kvalitetsgodkänner det? Eller
              är det Björn Söder eller någon annan som sitter och skriver detta?
            </seg>
            <seg n="41ae1f3d">
              Det är uppenbart att Sverigedemokraternas ingång i många av dessa
              frågor är religiositeten och inte djurskyddet. Ni har problem
              med att det kommer människor till Sverige som har ett annat ursprung
              eller en annan religion. Det är er ingång.
            </seg>
            <seg n="9f1ee121">
              Jag välkomnar om ni tar fram en samlad jordbrukspolitik eller
              livsmedelspolitik. Men rensa också bort de saker som är rent felaktiga
              eller stötande på er hemsida.
            </seg>
          </u>
          <note type="speaker" n="171c7a85">
            Anf. 44 IRENE OSKARSSON (KD):
          </note>
          <u who="christina_oskarsson_9f59a4" xml:id="i-036bf1d810029bb3-1" n="1b7b8bf1">
            <seg n="e7d2e19c">
              Herr talman! Det betänkande vi nu debatterar har bytt namn under
              resans gång från livsmedelskontroll till livsmedelspolitik. Det
              är positivt. Vi behöver en politik för att se till att vi har
              säkra och trygga livsmedel. Den politiken behöver föras både här
              hemma och internationellt.
            </seg>
            <seg n="48c19759">
              Herr talman! Mycket av det som vi debatterar i dag är dock reglerat
              på gemenskapsnivå. Det hindrar inte att vi ska göra saker här
              hemma. Men det är viktigt, som har påpekats av tidigare talare,
              att när vi talar om märkning och kontroller rör vi oss på en gemenskapsmarknad
              där vi måste se till att vi har ett regelverk som också möjliggör
              denna handel. Därför ska frågor i första hand drivas på gemenskapsnivå.
              Märkningen av livsmedel är viktig. Det har de senaste veckornas
              debatter, diskussioner och skandaler uppmärksammat oss på.
            </seg>
            <seg n="45872037">
              Men det är också oerhört centralt att vi ökar kunskapsnivån hos
              oss själva och hos våra medborgare när det gäller vad det är som
              vi ska fråga efter. Där gör vårt livsmedelsverk en insats, och
              mer ska göras.
            </seg>
            <seg n="416abdc8">
              Det jobbas också inom Sverige det nya matlandet. Det sätter någon
              andra etiketter på, vilket jag inte tänker använda. Det är Sverige
              det nya matlandet som är det centrala.
            </seg>
            <seg n="ae394a55">
              Herr talman! Det är också lite intressant att se att den mellantidsutvärdering
              som kom för några veckor sedan daterad den 19 februari inte tycks
              vara läst av särskilt många i denna kammare även om man gärna
              läser alla dokument som dyker upp från Bryssel. Denna utvärdering
              är gjord utifrån att vi ska förbättra det som inte är bra och
              ta till vara det som är bra och gå vidare. Det är så vi processar
              saker och kommer vidare i ett utvecklingsarbete för att få bättre
              kunskap och kompetens och bättre förståelse för vad som behöver
              göras för att utveckla detta.
            </seg>
            <seg n="d6696401">
              Herr talman! Det är också, som jag ser det, ett led i det som
              en del av oss benämner som livsmedelsstrategi. Det är ett ord
              som jag tror att vi använder mycket olika i denna kammare. Vi
              lägger olika innebörd i det. Men vi måste få fram en stolthet
              över den produktion och det arbete som görs i Sverige för livsmedel.
              Vi producerar världens säkraste livsmedel. Då måste vi också få
              fram stoltheten över och kunskapen om detta, inte bara hos riksdagens
              kammare eller hos producenterna själva utan hos oss alla som konsumenter.
            </seg>
            <seg n="1c787439">
              Vi har i dag fått ett antal exempel på vad som händer när vi
              inte har kunskap och kompetens. Det är oerhört intressant att
              lyssna på uppläsningen av innehållsdeklarationer som visar att
              mycket redan står på våra paket. När man sitter i denna kammare
              med dessa frågor tittar man på innehållsdeklarationer när man
              kommer ut i handeln.
            </seg>
            <seg n="4f4a4f94">
              Jag kan konstatera att det gäller att läsa undertexter. Det finns
              svenska familjenamn som i min bygd är förknippade med småskalig
              livsmedelsproduktion, men livsmedel härifrån har visat sig innehålla
              produkter från Tyskland. Det kanske inte är det som jag vill konsumera,
              men det står faktiskt på förpackningen.
            </seg>
            <seg n="4d735eed">
              Herr talman! Det handlar också om att vi måste bli bättre i det
              offentliga med hur vi arbetar. Anders Wijkmans utredning om hur
              vi ska kunna förändra lagen om offentlig upphandling är en mycket
              spännande läsning. Jag hoppas att mycket av det som presenteras
              där kommer att kunna presenteras i en proposition för kammaren.
            </seg>
            <seg n="eea6cebc">
              Anders Wijkman lyfter också fram att vi kan göra mycket redan
              i dag. Det handlar återigen om kunskap och kompetens. Det handlar
              om att våra inköpare ute i kommuner och landsting ska våga. Och
              ska man våga måste man ha kunskap. Därför tror jag att de satsningar
              som nu görs av regeringen, från Miljöstyrningsrådet och från våra
              kommuner i form av Sveriges Kommuner och Landsting är oerhört
              centrala och minst lika viktiga som att vi här i riksdagen fattar
              beslut om ny lagtext.
            </seg>
            <seg n="8d902a5e">
              Sverige det nya matlandet sätter också fokus på primärproduktion.
              Jag har de senaste dagarna blivit uppmärksammad på att det är
              mycket olika förutsättningar i vårt land för avsättning. Det är
              klart att om en producent i norr ska behöva transportera sina
              djur med mellanlagring någonstans i Mellansverige för att få en
              prisbild som är likvärdig med den för kollegerna i södra Sverige
              har vi problem. Där måste marknaden och vi som konsumenter agera.
              Det kan vi aldrig lagstifta fram här. Vi kan möjligen påverka
              regelverk och tolkningen av det på ett sätt som gör att det kan
              bli enklare.
            </seg>
            <seg n="02e06dc8">
              Herr talman! Vi har hört flera tala om det viktigaste livsmedel
              som vi har, nämligen vattnet. Vi måste naturligtvis titta på hur
              vi lagstiftar när det gäller vattenfrågan. Det finns just nu flera
              pågående processer. Vi har berört den process som kanske är lättast
              att tala om, nämligen hur vi får rören att se bättre ut, som Kew
              Nordqvist uttryckte på småländska. Men tyvärr använder man material
              som inte alltid är till fyllest.
            </seg>
            <seg n="006847b9">
              Men det finns andra delar som vi som beslutsfattare också måste
              titta närmare på, och det är vattenskyddsområdena. Hur utformar
              vi dem på ett sätt så att vi inte samtidigt som vi vill värna
              och skydda vårt vatten slår undan förutsättningarna för livsmedelsproducenterna?
              Här behövs mer utvecklingspotential, mer forskning och mer av
              likvärdiga tolkningar över vårt land i denna fråga. Det är en
              fråga som jag kommer att följa och som jag hoppas att vi i kammaren
              kommer att ha flera debatter om.
            </seg>
            <seg n="c1460c1a">
              Småskalig slakt berörs i betänkandet. Där har Sverige det nya
              matlandet verkligen lyckats. Jag hoppas att vi kan se fram emot
              fler sådana satsningar, inte minst i norra Sverige, för att få
              till en konkurrens på marknaden som gynnar alla.
            </seg>
            <seg n="91095380">
              Herr talman! Jag tror också att vi måste vara beredda att betala
              ett pris för vår mat, ett pris som vi tydligen inte betalar i
              dag. Tyvärr kan jag konstatera, utifrån ett frukostmöte som jag
              hade förmånen att delta i innan vi började här kl. 9, att trenden
              i dag tycks vara att vi inte är beredda att betala. Då får vi
              också vad vi betalar för, nämligen produkter som inte håller den
              kvalitet som vi tror att de håller. Vi måste se att det finns
              ett samband mellan pris och kvalitet också när det gäller vår
              mat.
            </seg>
            <seg n="603dc08c">
              Flera har berört kunskapen. Jag skulle vilja rekommendera ledamöterna
              att ta till sig ett projekt som heter Stad och Land Hand i Hand.
              Jag har en viss ingång i en förening som heter Den Goda Jorden
              och som värnar åkermarkens betydelse men som också har förstått
              att vi måste ha en större kunskap mellan producent och konsument
              för att se att vi är beroende av varandra. Vi är beroende av att
              vi ska ha ett helt land som kan leva.
            </seg>
          </u>
          <note n="faaa9501">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="f8381382">
            Anf. 45 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-5" n="07295a57">
            <seg n="15554c79">
              Herr talman! Jag har läst och noggrant följt den så kallade utvärdering
              som framför allt har preciserats i Dagens Nyheter, som vi har
              haft tillgång till.
            </seg>
            <seg n="e7eb9924">
              Ett av de absolut största huvudmålen för Matlandet Sverige och
              det framkommer ingenstans i utvärderingen är att det ska komma
              fram 10 000 nya jobb. Det tycks vara ett fjärran mål i så fall.
              Jag noterade också att landsbygdsministern har sagt att Matlandet
              Sverige ska öka livsmedelsexporten från 50 miljarder till 100
              miljarder fram till 2020. Jag vet inte riktigt var i detta vi
              står just nu. I dag är det ändå 2013, så vi har i varje fall sju
              år på oss att nå dessa nivåer. Just nu verkar de dock rätt fjärran.
              Nåväl, det var en randanmärkning.
            </seg>
            <seg n="98c77be2">
              Jag ska ställa samma fråga som jag ställde till Moderaterna och
              Folkpartiet Centerpartiet har tidigare via landsbygdsministern
              informerat mig om var man ställer sig när det gäller ursprungsmärkningen
              av processat kött. Min fråga går alltså även till Irene Oskarsson
              kring detta: Om EU-kommissionen kommer fram med ett förslag där
              det finns ett önskemål om att ursprungsmärka processat kött, kommer
              Kristdemokraterna att ställa sig bakom detta?
            </seg>
            <seg n="94833ef5">
              Irene Oskarsson nämner att man får det man betalar för. Det är
              dock också en fråga om de som har mer och de som har mindre pengar.
              I ett läge där man som konsument kanske inte har råd att köpa
              kött för 250 kronor kilot är det klart att man tar det som finns
              till buds. Är det då skäligt att det som finns till buds ska vara
              av väldigt mycket sämre kvalitet? Det är nämligen lätt att tro
              att det kan bli så att det innehåller en massa extrasubstanser
              och att extra salt eller någonting annat läggs på för att konservera
              det.
            </seg>
            <seg n="a7100cde">
              Borde det inte vara bättre att jämna ut dessa skillnader i första
              läget när det gäller konsumentprodukterna än att hela tiden hävda
              att man får det man betalar för? Det är ändå så att konsumenterna
              i slutändan inte har så många val i livsmedelsbutiken, och det
              är inte så många som kan springa till gårdsbutiker heller.
            </seg>
          </u>
          <note type="speaker" n="c5f59f54">
            Anf. 46 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-2" n="1b7b8bf1">
            <seg n="e019dbb5">
              Herr talman! Det var många frågor på en gång. Om vi börjar med
              halvtidsutvärderingen har den såvitt jag vet legat på regeringens
              hemsida sedan den presenterades den 19 februari. Där har i alla
              fall jag läst den ett antal gånger på skärmen och plockat ut sammanfattningen
              i textform.
            </seg>
            <seg n="a7bfcc96">
              Där kan man också konstatera att vi är på väg i den riktning
              som det är sagt vad gäller arbetstillfällen och möjligheter att
              utveckla detta. Vi har inte nått målen än, men det är ett led
              i detta. Jag tror personligen det är inte utvärderingens eller
              ministerns syn utan min att det finns mer att göra i dessa frågor
              som också jag lägger in i begreppet livsmedel eller landsbygdsstrategi.
              Välj det ord som passar, Pyry Niemi! Jag tror att vi ska kunna
              hitta strukturer som gör att vi kommer vidare i detta. Vi måste
              nämligen kunna utveckla arbetstillfällen på landsbygd och arbetstillfällen
              runt dessa satsningar.
            </seg>
            <seg n="08e97191">
              När det sedan gäller din fundering kring priser och prisbilder
              blir jag lite fundersam. Är det så att du förordar att vi ska
              öka ersättningarna från statskassan för att utjämna prisbilden,
              eller hur ska dessa producenter få lönsamhet i sin produktion
              och kunna ta ut en egen lön? Den kommer i dag inte i närheten
              av den ersättning du och jag lyfter för vårt jobb här i kammaren.
              Även om vi ibland har lite bonnatider i hur vi jobbar tror jag
              inte att så många av oss i dag är beredda att byta till den arbetssituation
              de har.
            </seg>
          </u>
          <note type="speaker" n="150dc14b">
            Anf. 47 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-6" n="07295a57">
            <seg n="01cf2f8c">
              Herr talman! Jag ställde faktiskt frågan ur ett konsumentperspektiv,
              inte ur ett producentperspektiv. Jag ställde frågan: Är det skäligt
              att en konsument ska hamna i ett läge där det råder så stora prisskillnader
              på produkter som kanske är av bättre eller sämre kvalitet? Det
              tycker jag är ganska relevant i sammanhanget.
            </seg>
            <seg n="a3768844">
              Irene Oskarsson och jag springer säkert också i butiker och kollar
              av hur mycket prisskillnader det finns, eftersom vi nu också kanske
              har ett lite mer specialiserat intresse kring ärendet. Vi noterar
              nog båda två att det råder ganska stora prisskillnader. Det finns
              vissa produkter som har lägre standard och kostar mycket mindre,
              och det finns vissa produkter som har högre standard och kostar
              mycket mer. Det är väl snarare där jag vill lägga fokus i dagsläget.
            </seg>
            <seg n="60cf38ff">
              Jag är väl medveten om att många av primärproducenterna i till
              exempel Sverige i dag har det tufft med lönsamheten. Många har
              det också hyggligt bra, men många har det tufft med lönsamheten.
              Det är svårt att få betalt. Så är det. Samtidigt ska vi vara ärliga
              och säga att runt 50 procent av det vi äter i Sverige importeras.
              Det är alltså inte bara lokalproducerade varor som ligger på diskarna,
              utan det är ganska mycket som kommer från den inre marknaden genom
              EU, och även från den globala marknaden.
            </seg>
            <seg n="32abed4c">
              Min fråga handlade alltså mer om detta än om att titta på själva
              lönsamheten. Det handlar om rätten för konsumenterna att välja
              bra och rimliga livsmedel till bra priser. Det var egentligen
              där jag lade ansatsen.
            </seg>
            <seg n="f43cfae7">
              Sedan kanske jag inte var så observant, men Irene Oskarsson svarade
              på frågan om detta med urpsrungsmärkning. Jag vet inte om det
              var så att ni tycker att det skulle kunna vara okej att ha ursprungsmärkning
              på processat kött om EU-kommissionen väljer att driva frågan vidare
              i ljuset av allt det som har skett.
            </seg>
          </u>
          <note type="speaker" n="586b91f1">
            Anf. 48 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-3" n="1b7b8bf1">
            <seg n="8715d62c">
              Herr talman! När det gäller den senare delen kan jag säga att
              jag delar landsbygdsministerns syn på frågan fullt ut.
            </seg>
            <seg n="fde3f208">
              När det gäller det andra kan jag konstatera att det väl är därför
              vi ska jobba på EU-gemensam nivå, för att ha en bottenplatta som
              visar var ribban ligger för den acceptabla kvalitet som alla ska
              ha rätt att förvänta sig när de går till butiken och handlar.
              Sedan är det och detta kanske är mot regelverket, herr talman
              en viss skillnad i prisbild och vad Pyry Niemi får betala för
              sin kavaj mellan att gå in på Dressman och att gå in på den skräddarbutik
              som måttsyr kostymer här uppe på Östermalm någonstans. Det gäller
              väl också när vi kommer över till livsmedelssidan.
            </seg>
            <seg n="9471e33e">
              Vi ska dock ha en bottenplatta, och den ska vara på EU-gemensam
              nivå. Det är den vi ska kontrollera så att vi vet var ribban för
              vilken kvalitet produkterna ska hålla ligger. Det är det arbete
              vi oerhört intensivt jobbar med just nu.
            </seg>
            <seg n="9e86ab8b">
              Sedan tror jag att det måste finnas en rimlig inkomstkälla för
              alla som producerar. Annars har vi ingenting att konsumera, och
              då tappar vi också väldigt mycket annat som dessa primärproducenter
              i dag producerar och som de kanske över huvud taget inte får ersättning
              för. Det handlar om det vi kallar ekosystemtjänster, biologisk
              mångfald och annat. Det är nästa del som kommer att komma in i
              en diskussion om hur vi ska få ett hållbart samhälle och en strategi
              för detta.
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="b8b04b4b">
            8 § Landsbygdspolitik m.m.
          </note>
          <note n="a6973411">
            Föredrogs
          </note>
          <note type="speaker" n="414c8d0c">
            Anf. 49 PYRY NIEMI (S):
          </note>
          <u who="pyry_niemi_29a1ac" xml:id="i-8fd2e5eecce72b2d-7" n="07295a57">
            <seg n="42f70252">
              Herr talman! Vi ska debattera landsbygdspolitik. Vi socialdemokrater
              står bakom samtliga våra reservationer, men för att vinna lite
              tid yrkar vi bifall enbart till reservationerna 1 och 6.
            </seg>
            <seg n="2398bdd1">
              Den svenska landsbygden bubblar av kreativitet och entreprenörsanda.
              Det finns minst en ny idé hos varje landsbygdsentreprenör, och
              den måste vi ta vara på. Landsbygdsprogrammet ger oss den möjligheten.
              Ifall hela Sverige ska leva måste vi också vilja ta det positiva
              med landsbygdsprogrammet och utveckla det ännu mer. I den gemensamma
              jordbrukspolitiken är just insatserna kring och i landsbygdsprogrammet
              de som vi socialdemokrater ser som framtidens smörjmedel för att
              utveckla landsbygden ytterligare. Det handlar om att nå miljömålen,
              bevara och förvalta den biologiska mångfalden, skapa nya innovationer,
              utveckla turistnäringen, skapa fler riktiga och hållbara jobb
              samt utveckla primärproduktionen av mat.
            </seg>
            <seg n="6f84090c">
              Herr talman! Det är därför extra bekymmersamt att regeringen
              inte följde upp och arbetade tillräckligt hårt i den pågående
              förhandlingen om EU:s långtidsbudget och den kommande jordbruksbudgeten
              kring att dra en extra lans för att föra över eller åtminstone
              så långt som möjligt ha likvärdiga möjligheter till finansiering
              av den andra pelaren. I denna ingår landsbygdsprogrammet. Det
              har så gjort under denna period och kommer så att göra under den
              kommande perioden. Det kommer tyvärr att hämma möjligheterna till
              en fortsatt positiv landsbygdsutveckling. Många positiva satsningar
              kommer att avslutas eller inte kunna förlängas, och för oss socialdemokrater
              är just jobben avgörande för välfärden. Landsbygden kan bidra
              med nya jobb och innovationer om vi väljer att skapa möjligheter
              politiskt, vetenskapligt och ekonomiskt.
            </seg>
            <seg n="194e74db">
              Landsbygds- och regionalpolitiken har såväl historiskt värde
              som framtidssubstans. När förtätningen ökar i storstäderna måste
              vi vara redo att satsa på en väl fungerande regionalpolitik. Det
              går aldrig att jämna ut skillnaderna helt, men det går att skapa
              positiv tillväxt med regional särart som hela landet i ett samlat
              grepp kan ha nytta och framgång av.
            </seg>
            <seg n="720af91e">
              Hela Sverige ska leva. Det ska inte bara vara ett slagord, utan
              reell handling.
            </seg>
            <seg n="65b61630">
              Herr talman! För att vi ska kunna minska beroendet av import
              av soja till foder behöver regeringen ge Jordbruksverket i uppdrag
              att stimulera ökad odling av proteingrödor i Sverige. Det handlar
              om att värna den biologiska mångfalden där sojabönorna odlas,
              då bland annat regnskogar skövlas för att bereda plats för åkermark.
              Det handlar också om att minska användningen av bekämpningsmedel
              vid odlingarna. Vi vet redan nu att generationer av lantarbetare
              drabbats av obotliga sjukdomar på grund av bland annat ökad herbicidtolerans
              hos växterna.
            </seg>
            <seg n="e7fed799">
              Odling av proteingrödor, till exempel åkerbönor i Sverige, gör
              produktionen av kött mer hållbar. Det minskar transporterna och
              ökar lönsamheten för bönderna. Det behövs mer statliga investeringar
              och forskningsinsatser i nära samverkan med primärproduktionen.
              Det behövs nya grödor. Landsbygdsprogrammet kan återigen vara
              nyckeln till en positiv, hållbar och ekonomiskt gynnsam produktion
              av proteingrödor.
            </seg>
            <seg n="9ff2ffeb">
              Herr talman! Mycket talar för att vi nått maxgränsen för den
              globala oljeproduktionen. Det finns överhängande risker för att
              oljepriserna kommer att stiga successivt om fler länder får ökade
              behov av olja. På sikt kan det bli så att oljepriset fördubblas,
              vilket skulle påverka Sverige och naturligtvis också andra länder
              väldigt hårt. Vid en kraftig ökning av oljepriserna skulle bland
              annat vår matförsörjning drabbas väldigt hårt. Transporterna till
              matförädlingen och jordbruksmaskinerna är i princip helt beroende
              av oljebaserad diesel. Det är inte långsiktigt hållbart.
            </seg>
            <seg n="af61f601">
              Men det finns många metoder och åtgärder som på både kort och
              lång sikt kan minska oljeberoendet inom livsmedelssektorn. Lantbruksmaskiner
              och traktorer kan ställas om till etanol- och biogasdrift, vilket
              dessutom är bränslen som kan produceras på den egna gården. Mattransporter
              kan i större utsträckning föras över till järnvägen eller vägtransporter
              med förnybara bränslen. Mycket mer av matproduktionen och matförsörjningen
              kan ske regionalt och lokalt med målet att minska transporterna.
            </seg>
            <seg n="7e9b69c1">
              Regeringen bör därför i allt väsentligt ta nya initiativ till
              branschövergripande samtal och dialog med alla berörda parter
              med syftet att ta fram en tydlig åtgärdsplan för att på sikt minska
              oljeberoendet och sårbarheten i den svenska matförsörjningen.
            </seg>
          </u>
          <note type="speaker" n="a3509bfc">
            Anf. 50 KEW NORDQVIST (MP):
          </note>
          <u who="kew_nordqvist_51f97a" xml:id="i-85a4b7493c5d97b2-1" n="a727839d">
            <seg n="25a79eb9">
              Herr talman! Vi debatterar betänkandet Landsbygdspolitik m.m.
              Jag tror att jag börjar där Pyry Niemi slutade. Jag vet inte om
              alla vi är riktigt medvetna om hur totalt oljeberoende vi är.
              Bakom allt finns den fossila energin. Vi har träd som fälls, kapas,
              transporteras och bearbetas. Det är ett exempel på en förnybar
              råvara som i dag inte i går, men i dag är helt beroende av olja,
              denna ändliga fossila olja, som dessutom vid förbränning frigör
              växthusgasen koldioxid.
            </seg>
            <seg n="d77ec8a1">
              Samma oljeberoende gäller också för vår livsmedelsförsörjning,
              från järnmalmen som bryts långt nere i underjorden till däcken
              på traktorn. Någon har sagt att traktorn är en ekologisk omöjlighet.
              Så kanske det är, men de ändliga resurser som oljan utgör måste
              användas klokt och sparsamt. Att ge det svenska lantbruket förutsättningar
              för att på ett någorlunda rationellt sätt producera vår dagliga
              mat är förståndig användning av oljan.
            </seg>
            <seg n="524c11b6">
              På Sveriges åkrar läggs det årligen ut ca 200 000 ton konstgödselkväve.
              För att framställa detta kväve går det åt ungefär en liter olja
              per kilo kväve. Vi lägger ut 80 kilo kväve per hektar. Då är även
              ekoåkrarna inräknade. Vi multiplicerar det med 2,6 miljoner hektar,
              och vips har vi energi motsvarande en supertanker olja som vi
              lägger ut varje år på våra svenska åkrar.
            </seg>
            <seg n="12b97950">
              Detta är inte ett uthålligt lantbruk. Förutom enorma utsläpp
              av koldioxid vid produktionen sker också stora utsläpp av lustgas,
              både vid tillverkningen och vid användandet. Lustgas är som vi
              alla vet en mycket potent växthusgas och är dessutom det enskilt
              viktigaste oreglerade ämnet bakom nedbrytningen av stratosfärens
              ozonskikt. Dessutom orsakar kvävgasavgångar försurning av mark
              och vatten.
            </seg>
            <seg n="26d3e637">
              Vad ser vi då för möjligheter att komma ur oljeberoendet för
              lantbrukets del?
            </seg>
            <seg n="bbb26092">
              Detta var några tankar om hur livsmedelsförsörjningens oljeberoende
              kan minska. Jag tycker att regeringen bör ta initiativ till branschövergripande
              samtal och i dialog med de berörda parterna ta fram en åtgärdsplan
              för att så snabbt som möjligt minska oljeberoendet och därmed
              sårbarheten i svensk matförsörjning.
            </seg>
            <seg n="1e46ba62">
              För att försörja landet med mat och foder litar Sverige till
              stor del på import. Det betyder i praktiken att Sverige använder
              åkrar utomlands till sin försörjning. Siffran 800 000 hektar brukar
              nämnas. Detta är något som jag tycker är fel. Jag vill att vi
              ska använda den åkermark och de bönder vi har i Sverige för att
              öka den svenska produktionen.
            </seg>
            <seg n="28f77f24">
              Speciellt har importen av proteinfodermedel uppmärksammats. Det
              handlar om att regnskog får ge plats åt sojaodling för export.
              Mycket av sojan är genmodifierad GMO och kemisk bekämpning används
              i stor utsträckning. Belastningen på ekosystemen är alltså hög.
              Dessutom förekommer uppgifter om att sojan kan innehålla höga
              halter av den giftiga metallen kadmium, som på så vis hittar in
              i det svenska kretsloppet.
            </seg>
            <seg n="8082221d">
              De svenska djurbönderna har trängts hårt mellan låga avräkningspriser
              och höga foderpriser. Det finns alltså goda skäl att öka den inhemska
              produktionen av proteinfodermedel. Mycket görs redan, men staten
              kan till exempel öka rådgivningen. En annan sak är att satsa på
              växtförädling, så att lämpliga anpassade sorter tas fram, exempelvis
              av soja.
            </seg>
            <seg n="c9c7aea4">
              Herr talman! Jag ställer mig givetvis bakom samtliga Miljöpartiets
              reservationer, men för tids vinnande yrkar jag bifall endast till
              reservation 6 om minskat oljeberoende.
            </seg>
          </u>
          <note type="speaker" n="52ecb238">
            Anf. 51 JOSEF FRANSSON (SD):
          </note>
          <u who="josef_fransson_b32cdd" xml:id="i-824988f125352f50-0" n="036562dc" next="i-67512e2fa9a349ec-0"/>
          <note n="d80fdc9c">
            Herr talman! Jag vill börja med att yrka bifall till reservationerna
            4 och 9.
          </note>
          <u who="josef_fransson_b32cdd" xml:id="i-67512e2fa9a349ec-0" n="036562dc" prev="i-824988f125352f50-0">
            <seg n="a99efb04">
              Något som varit på de flestas läppar, inte minst i debatterna
              här i dag, är den senaste tidens fusk med kött. Det har uppdagats
              att hästkött blandats i flera produkter som saluförts i Sverige
              och på andra platser i Europa. Som pricken över i visade det sig
              i slutet av februari att salmonellasmittat kött levererats till
              143 svenska skolor. Frågan man måste ställa sig är om detta är
              otur eller kanske snarare är resultatet av en målinriktad politik
              från Alliansens sida, där man sätter renläriga marknadsekonomiska
              principer framför medborgarnas intresse. Nu när det svenska djurskyddet
              och den svenska hälsopolitiken har satts ur spel på detta sätt,
              är detta då inte resultatet av en högst medveten och målinriktad
              politik?
            </seg>
            <seg n="3cba61ff">
              Våra inhemska råvaruproducenter lider svårt av dålig lönsamhet.
              Branschorganisationen Sveriges Mjölkbönder och dess medlemmar
              beskriver situationen som värre än någonsin förr. Mjölkproducenter
              tvingas lägga ned på löpande band.
            </seg>
            <seg n="7d9ec84c">
              Alltså: De producenter som efterlever svenska lagar och föreskrifter
              tvingas ned på knä och konkurreras ut. I stället importerar vi
              färgad fläskfilé som säljs som oxfilé, köttbullar med inblandning
              av häst, kyckling fullpumpad med antibiotika och nötkött från
              djur som slaktats under vedervärdiga former utan bedövning, och
              så vidare. Listan kan göras lång. I vissa fall handlar det om
              rent fusk, i andra om en lagstiftning som ligger årtionden efter
              den svenska.
            </seg>
            <seg n="12ab5a51">
              Attityderna på kontinenten är ofta väsensskilda från dem i Sverige
              när det gäller till exempel antibiotikaanvändning, tillväxthormoner,
              långa djurtransporter och brutala djurhållningsformer. Det rör
              sig dessutom om mycket komplicerade led av uppfödare, förädlare
              och grossister som gör det väldigt svårt att spåra upp de skyldiga
              när oegentligheter sker. Inte sällan kan en köttprodukt innehålla
              djurkött från flera olika länder och uppenbarligen till och med
              fel art.
            </seg>
            <seg n="0cb7e7e4">
              När problem uppdagas är det de långa komplicerade producentkedjorna
              som vi har att förhålla oss till. Det är dem man skyller på inför
              ansvar. Det har vi tydligt kunnat se prov på de senaste månaderna.
              De här så omhuldade globala värdekedjorna tycker åtminstone jag
              är en del av problemet. Det Sveriges producenter och medborgare
              behöver i dagsläget är stärkta lokala och regionala värdekedjor
              där man kan återskapa ett förtroende mellan producenter och konsumenter.
              Vi måste få fram nya varumärken som bygger på värden djupare än
              lågpris. Hur vi når dit kommer jag kanske inte att kunna ge svar
              på här i dag i alla delar i alla fall, men vi har en arbetsgrupp
              tillsatt som just nu arbetar brett med frågan. Nya mötesplatser
              för aktörer från hela värdekedjan tror jag är centralt.
            </seg>
            <seg n="f2e64791">
              I tidningen Främja Hälsa läste jag en ganska intressant artikel
              i går om hur Norrbottens läns landsting börjat arbeta på ett nytänkande
              sätt med maten inom sin verksamhet. De säger: Vi beslöt att ändra
              synen på maten i landstinget. I stället för att se maten som en
              budgetregulator där man städigt försökte spara pengar, började
              vi eftersträva kvalitet för samma peng. Resultatet blev ett nytt
              sätt att upphandla mat, med fokus på kvalitet och med större möjligheter
              för små och lokala leverantörer att vara med.
            </seg>
            <seg n="a3d23a39">
              Resultatet har, om man ska ta dem på orden, inte låtit vänta
              på sig. På fyra år har man ökat kundnöjdheten från 38 till 55
              procent, och bland annat djurskyddskraven har kunnat uppfyllas.
              Svenska djurskyddskrav vad gäller mat har kunnat uppfyllas inom
              landstinget. Ändå har kostnaderna, som de hävdar, snarare minskat
              än ökat.
            </seg>
            <seg n="63b14dcc">
              Här finns det kanske någonting man kan lära sig av. Upphandlingar
              måste vi bli bättre på, och jag tror att vi från riksplanet kan
              förtydliga direktiven och jobba med detta på olika sätt.
            </seg>
            <seg n="4a8a39f6">
              Herr talman! I detta betänkande har Sverigedemokraterna en reservation
              där vi menar att politiska mål för den svenska självförsörjningsgraden
              inom livsmedelsproduktionen måste till, vilket skulle kunna fungera
              som en motvikt mot andra politiska mål som i praktiken driver
              produktionen utomlands. Bara att ha en målsättning tror jag kan
              bidra till att frågan hamnar på dagordningen och diskuteras, med
              anledning av en lång trend av sjunkande självförsörjningsgrad.
              Jag hoppas att sådana mål snart kommer att kunna formuleras, även
              om jag vet att det inte finns majoritet i riksdagen för den saken
              än så länge.
            </seg>
          </u>
          <note type="speaker" n="deae43de">
            Anf. 52 JENS HOLM (V):
          </note>
          <u who="jens_holm_9bd66a" xml:id="i-f2b07be97f33eeea-3" n="944a868a">
            <seg n="d5bd35cc">
              Herr talman! Jag ska främst prata om två saker: vikten av att
              vi bevarar bördig jordbruksmark och att vi minskar oljeberoendet
              inom svensk livsmedelsproduktion.
            </seg>
            <seg n="e4c8833f">
              Jag börjar med den bördiga jordbruksmarken. Det här börjar alltmer
              bli något av en knapp resurs både i Sverige och runt om i världen.
              Det kanske inte är så konstigt. Det är många intressen som står
              på spel. Med en växande befolkning får vi större städer som måste
              breda ut sig någonstans. Vi får mer infrastruktur, industrier
              och mer av kommersiella lokaler. Det finns också en konflikt mellan
              produktion av kanske biobränsle och produktion av livsmedel. Alla
              de här sakerna kräver sin beskärda del, och alla verksamheter
              kräver en yta. Väldigt ofta används jordbruksmark för att de här
              verksamheterna ska kunna expandera.
            </seg>
            <seg n="b3a3c082">
              Naturvårdsverket har konstaterat att ett av våra miljömål, det
              som heter Ett rikt odlingslandskap, kommer inte att uppnås med
              gällande och framtida styrmedel. Ska miljömålet Ett rikt odlingslandskap
              uppnås måste vi ha nya styrmedel.
            </seg>
            <seg n="56e20a57">
              Vi i Vänsterpartiet har motionerat om det, och det finns med
              i betänkandet men i en förenklad behandling denna gång. Likväl
              är det en del av betänkandet. Vi kräver nya styrmedel för att
              bevara bördig åkermark.
            </seg>
            <seg n="a61cb6ea">
              Vilka former av styrmedel kan man då tänka sig? För att bara
              ta ett område för att göra det konkret skulle jag titta på externa
              köpcentra, dessa shoppingcenter som växer som svampar ur marken
              runt våra städer. De svenska kommunerna konkurrerar ofta med varandra
              för att man ska kunna etablera stora externa köpcentra. Förutom
              att det leder till ökad bilism och ökade utsläpp leder det ofta
              till att våra stadskärnor dör ut. Det leder också till att en
              väldigt stor del av mark, ofta bördig jordbruksmark, tas i anspråk
              för att anlägga dessa externa köpcentra.
            </seg>
            <seg n="11683c50">
              I våra grannländer Danmark och Norge har man exempelvis kommit
              på att det här är ett problem. Man har mycket hårdare lagstiftning
              än vad vi har i Sverige för att motverka utvecklingen av för mycket
              etablering av externa köpcentra. Det tycker jag är ett konkret
              förslag som man kan spela in i diskussionen om hur vi ska kunna
              värna bördig åkermark, hur vi ska verka för att våra stadskärnor
              får leva vidare i stället för att vi anlägger mer av stora externa
              köpcentra på bördig åkermark.
            </seg>
            <seg n="78cf6f97">
              Kew Nordqvist från Miljöpartiet nämnde tidigare reservation 6
              som handlar om att vi behöver en åtgärdsplan för ett minskat oljeberoende
              inom svensk livsmedelsproduktion. Precis som Kew Nordqvist konstaterar
              är vår livsmedelsproduktion väldigt fossilberoende. Det handlar
              om jordbruksmaskiner som behöver oljebaserad diesel. Det handlar
              om fossila insatsvaror, alltså konstgödsel och en del kemikalier.
              Det handlar om långa transporter av djur men också förädling av
              livsmedel. Det handlar om en väldigt stor import av inte minst
              foder för att föda upp djur.
            </seg>
            <seg n="6a6ecc64">
              Vi måste ta tag i det här problemet. Alla verksamheter i Sverige
              måste bära sitt klimatansvar, och det finns många konkreta saker
              som vi vill att branschen tillsammans med oss som lagstiftare
              ska komma överens om. Från Vänsterpartiets sida säger vi särskilt
              att vi vill ha mer av lokalproducerade livsmedel. Då får vi mindre
              import och färre transporter. Ett bra sätt att främja lokalproducerade
              livsmedel är att införa en kilometerskatt på långa långtradartransporter.
              Då ser man till att det blir lönsamt att producera mer lokalt.
              Det blir också mer lönsamt att transportera mer på räls.
            </seg>
            <seg n="361b7e63">
              Vi behöver självklart en skatt på handelsgödsel. Viktigt att
              komma ihåg då är att intäkterna från skatten ska gå till lantbrukarnas
              miljöarbete. Då blir det dubbel effekt, både minskade utsläpp
              av kväve och fosfor och pengar för ett miljöarbete inom jordbruket.
            </seg>
            <seg n="024b8e2d">
              Vi behöver en höjd koldioxidskatt. Då kostar det mer att transportera
              och, återigen, då lönar det sig mer att producera lokalt. Framför
              allt behöver vi ett direktstöd för biogasproduktion, så att lantbrukarna
              kan ta hand om sitt överskott av biogas på sina gårdar och går
              från att vara utsläppare av biogas till att producera biogas,
              sälja den eller använda den själv.
            </seg>
            <seg n="c02d30b2">
              Som jag sade tidigare måste alla sektorer ta sitt klimatansvar.
              I det här sammanhanget handlar det inte bara om att livsmedelsproduktionen
              tar ansvar för klimatet, utan det handlar också om att om vi bryter
              beroendet av oljan är det bra för livsmedelsbranschen i framtiden,
              för vi kan inte vara beroende av olja för all tid och evighet.
              Oljan kommer inte att finnas kvar. Oljan kommer att bli väldigt
              mycket dyrare. Därför är reservation 6 så viktig.
            </seg>
          </u>
          <note n="e20fd7d9">
            Jag yrkar bifall till reservation 6.
          </note>
          <note type="speaker" n="8c226630">
            Anf. 53 ÅSA COENRAADS (M):
          </note>
          <u who="asa_coenraads_1b651c" xml:id="i-b8ba93b190bd12c2-0" n="5e904714">
            <seg n="5c2ebd2e">
              Herr talman, åhörare! I dag debatterar vi betänkande 10 som behandlar
              46 motionsyrkanden från den allmänna motionsperioden 2012. Motionerna
              som vi behandlar här i dag rör bland annat frågor om Sveriges
              landsbygdsprogram och EU:s jordbrukspolitik.
            </seg>
            <seg n="a22e739b">
              Sedan jag kom in i riksdagen och fick förmånen att sitta i miljö-
              och jordbruksutskottet har jag varit engagerad i frågor som vi
              behandlar här i dag. Jordbruksfrågor och djurskydd har legat mig
              extra varmt om hjärtat. Jag har besökt lantbrukare och entreprenörer
              från norr till söder i Sverige, i vårt avlånga land. Jag har hört
              deras berättelser om hur politiken som vi skapar här i kammaren
              påverkar deras möjlighet till försörjning och hur EU:s regelverk
              tillsammans med vårt påverkar konkurrenskraften för svenskt jordbruk.
              Jag har hört historier om kärlek och passion till det yrke som
              man faktiskt har valt.
            </seg>
            <seg n="f444f6f6">
              Herr talman! Flera av betänkandets motioner uttrycker en oro
              över landsbygdsprogrammets ändrade fokus, att landsbygdsprogrammet
              de kommande åren kommer att offra miljövärden till förmån för
              regelförenklingar. Jag förstår vad motionärerna är oroliga för,
              men det är en balansgång som vi måste gå för att stärka konkurrenskraften
              för den svenska landsbygden.
            </seg>
            <seg n="9796450b">
              Lantbrukare är egenföretagare. När jag talar med dem om vilka
              utmaningar de möter som just företagare får jag ofta höra om regelkrångel
              och svårigheter med att få vardagen att gå ihop. Att minska regelbördan
              har därför varit en av de prioriteringar som alliansregeringen
              har gjort.
            </seg>
            <seg n="efe96b20">
              Miljö- och naturvärden bör självklart bevaras och brukas på ett
              sunt sätt åt framtida generationer. Genom regelförenklingarna
              ger vi därför mer tid för lantbrukare att lägga på sin verksamhet.
              Tid ska inte läggas på onödig byråkrati som i stället skulle kunna
              läggas på att göra smarta saker. Det vinner inte minst miljön
              på.
            </seg>
            <seg n="042b0510">
              Landsbygdsprogrammet är ett ambitiöst program. Uppföljningen
              av landsbygdsprogrammet visar att programmet är ett av statens
              viktigaste medel för att få en positiv landsbygdsutveckling. Landsbygdsfrågorna
              har kunnat uppmärksammas mer, och vi har fått en samlad satsning
              på jordbruksnäringarna i det här landet. I kommande landsbygdsprogram
              kommer vi att fortsätta satsa på att stärka landsbygdens utveckling,
              särskilt när det gäller primärproduktion och klimat- och miljöprofilen.
            </seg>
            <seg n="b7796f6e">
              Regeringen är lyhörd. I enlighet med Jordbruksverkets och Skogsstyrelsens
              rapporter och förslag kommer nästa landsbygdsprogram, för åren
              20142020, att innehålla mindre regelkrångel, förbättrad djurvälfärd
              och ambitiösa miljökvalitetsmål.
            </seg>
            <seg n="7fbc3620">
              Herr talman! Jag skulle vilja nämna bönderna och framför allt
              mjölkbönderna en smula. Mjölkbönderna i Sverige står under hård
              konkurrens. Vi har sett antalet mjölkbönder minska drastiskt.
              Under perioden 19952010 minskade antalet mjölkföretag med 68 procent.
              Lönsamheten har varit ett problem i många år. Mjölkbönderna har
              kämpat för högre mjölkpriser, men världsmarknadspriset har hållit
              priserna på en relativt låg nivå.
            </seg>
            <seg n="38615525">
              Regeringen har genomfört stimulansåtgärder för att värna de svenska
              mjölkböndernas framtid, generella åtgärder som sänkning av till
              exempel egenavgifterna. Vi har tagit bort handelsgödselskatten
              och sänkt slaktavgifterna. Detta har absolut gynnat mjölkbönderna.
              Frågan är om den samlade oppositionen har för avsikt att återigen
              införa extra kostnader för svensk mjölkproduktion.
            </seg>
            <seg n="83a40d1b">
              Målsättningen är att minska de administrativa kostnaderna för
              lantbrukare med 50 procent vid utgången av 2014 jämfört med när
              Alliansen tog över regeringsmakten 2006. Minskningen ska samtidigt
              uppgå till minst 25 procent för varje lagstiftningsområde. Det
              här är en ambitiös politik som visar skiljelinjer i svensk politik.
              Det är tydliga besked från en gemensam allians och väldigt oklara
              besked från en splittrad opposition.
            </seg>
            <seg n="6f8f5e25">
              Vi vill att såväl svenska mjölkbönder som andra lantbrukare ska
              vara konkurrenskraftiga på den europeiska marknaden. Utöver regelförenklingarna
              som regeringen arbetar med har vi även tittat på stödverksamheten.
              Vi har förbättrat styrningen och hanteringen av stödverksamheten,
              vilket gett en snabbare utbetalningstid och säkrare material för
              jordbrukarna. Livsmedelsverket hjälper till med rådgivning för
              att underlätta tillämpningen av livsmedelslagstiftningen. Livsmedelsverket
              tar också fram branschriktlinjer och information till den som
              vill starta och driva livsmedelsföretag.
            </seg>
            <seg n="b8d1fc2e">
              Regeringen fortsätter ständigt att utvärdera hindren för en livskraftig
              mjölkproduktion i Sverige. I EU-förhandlingarna driver vi frågan
              om lika villkor för medlemsländerna. För oss är det en viktig
              utmaning att arbeta för bättre djurskydd i hela Europa. Vi hoppas
              också på att de kommande jordbrukspolitiska ställningstagandena
              i EU kommer att ge mer pengar till den aktiva produktionen av
              livsmedel i stället för till stöd utan grund.
            </seg>
            <seg n="46c5925f">
              Den svenska matindustrin ska inte bara konkurrera med pris. Vi
              har en stor produktion av egna unika matvaror med hög kvalitet
              i hela produktionsledet. Vi tror att svenska matproducenter kan
              konkurrera. Det handlar väldigt mycket om hur man marknadsför
              sig. Vi tror och har målsättningen att allt fler jobb ska växa
              fram i landsbygdssektorn till 2020. Visionen är bekant och kallas
              för Matlandet Sverige. Vi ska inte bara konkurrera med kvalitet,
              vi ska även konkurrera med ett bättre djurskydd och en hållbarhet
              i våra miljövänliga produkter.
            </seg>
            <seg n="cd398d88">
              Herr talman! I de länder där soja odlas händer det ofta en hel
              del saker som inte är bra för miljön. Regnskog skövlas för att
              ge plats åt sojaodlingar som alltför ofta har övergödning och
              förstörda miljöer i sitt kölvatten. Vi är inte emot soja som produkt.
              Vi är emot den negativa miljökonsekvens som följer. Detta har
              flera motionärer tagit upp i betänkandet. Vi skulle mycket väl
              kunna odla alternativ till soja som djurfoder här i Sverige. Våra
              djur behöver på inget sätt soja som en del i sitt foder, men det
              är ett billigt och smidigt alternativ.
            </seg>
            <seg n="569c4cc1">
              Vi ser gärna att man använder sig av alternativa grödor som inte
              odlats på andra sidan jordklotet för proteinets skull. Frågan
              har varit uppe förut, och vi svarar på samma sätt nu som vi gjorde
              då. Sedan 2010 har miljöersättningen höjts för ekologiska spannmål
              och proteingrödor. Vi ser gärna att de odlas mer och används mer.
              Men vi vill inte skjuta till mer pengar för att ytterligare subventionera
              någon specifik gröda.
            </seg>
            <seg n="fd8c8ac9">
              Marknadsekonomiska principer borde vara en självklarhet vid det
              här laget, men så är inte fallet. Vi har fortfarande riksdagsledamöter
              som tror att i längden går allt att lösa med subventioner och
              bidrag. En självförsörjningsgrad som princip för ett land som
              ingår i en större union och lever i fred känns lite omodern och
              inte helt realistisk i dag. Vi är partier här i dag som gärna
              skulle vilja reglera ännu mer än vad som redan sker i dag.
            </seg>
            <seg n="2a90bec3">
              När vi gick med i EU sade vi ja till en gemensam marknad, och
              den marknaden inkluderar en gemensam jordbrukspolitik. Jag ser
              gärna att den gemensamma jordbrukspolitiken får en minskad budget
              och att länderna kan jobba mer utifrån marknadens önskan. En del
              i det är att minska EU:s totala budget.
            </seg>
            <seg n="f45a1770">
              Att införa mål om svensk självförsörjningsgrad kan slå hårt på
              vårt handlingsutrymme inom den gemensamma marknaden. Vi vill ju
              gärna se fler svenska produkter på den europeiska marknaden, inte
              färre. Vi moderater är medvetna om att en del nostalgiskt ser
              tillbaka på den tid då vi hade prisregleringar och handelshinder,
              men vi står fast vid att medlemskapet i EU betyder, och kommer
              att betyda, mycket för Sverige.
            </seg>
            <seg n="95df2d9e">
              Herr talman! Hur det svenska landskapet ser ut påverkar oss alla.
              Vi vill inte se skogen växa igen över åkerlandskapet. Vi vill
              ha en mångfald och vi vill ha öppna landskap. Vi behöver biologisk
              mångfald inte bara för att den är viktig utan också för att den
              gör Sverige till vad Sverige är i dag. Vi vill att hela Sverige
              ska leva och vara konkurrenskraftigt, och då måste vi föra en
              politik för det.
            </seg>
            <seg n="1fbda8e1">
              Svenska lantbrukare behöver verktyg för att kunna arbeta effektivt
              och smidigt, inte ytterligare regler och lagar som tvingar dem
              till ännu mer administration. Vi vill att folk brukar våra marker.
              Vi vill ha en levande landsbygd med friska skogar och välmående
              våtmarker. Vi vill ha öppna landskap med betesmarker och frodig
              grönska.
            </seg>
            <seg n="bb571deb">
              I och med Jordbruksverkets regleringsbrev för 2013 handlar det
              mer om kvaliteten på marken än om antalet hektar som brukas. Pengarna
              kan bland annat användas till miljöförbättrande åtgärder. Med
              planer för strategi och långsiktighet kommer vi att kunna upprätta
              hållbar markanvändning och ett konkurrenskraftigt jordbruk och
              därmed en levande landsbygd.
            </seg>
          </u>
          <note n="d2fe0cbc">
            Med det yrkar jag bifall till utskottets förslag i betänkandet
            i dess helhet.
          </note>
          <note type="speaker" n="201dbed0">
            Anf. 54 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-85a4b7493c5d97b2-2" n="a727839d">
            <seg n="9dd60dc6">
              Herr talman! Tack, Åsa Coenraads! Jag lyssnade på dig när du
              talade om betänkandet, men jag hörde inte något om hur du tycker
              att vi ska uppfylla de miljökvalitetsmål som vi har ett rikt odlingslandskap,
              giftfri miljö, rikt växt- och djurliv, grundvatten av god kvalitet,
              ingen övergödning och begränsad klimatpåverkan. Dessa mål klarar
              dagens jordbruk inte av att leva upp till.
            </seg>
            <seg n="4595b61d">
              Vi hörde tidigare i något anförande talas om principen förorenaren
              betalar. Det är den lösningen jag tycker att vi ska använda. Vad
              tycker du?
            </seg>
          </u>
          <note type="speaker" n="3473d875">
            Anf. 55 ÅSA COENRAADS (M) replik:
          </note>
          <u who="asa_coenraads_1b651c" xml:id="i-b8ba93b190bd12c2-1" n="5e904714">
            <seg n="0752e2b3">
              Herr talman! Kew tar upp någonting mycket viktigt. Jag kunde
              i mitt anförande naturligtvis inte ta upp allt som finns i betänkandet.
              Då hade vi fått hålla på fram till kvällen.
            </seg>
            <seg n="bdd1b50a">
              Miljömålen som du nämner, Kew, är viktiga. De finns med i betänkandet,
              men det är inte det som betänkandet i dess helhet handlar om utan
              om en bredare bild av landsbygdspolitiken. Vi får kanske gå in
              djupare i en annan debatt om miljömålen, och så att säga ta dem
              del för del, än vad vi kan göra i dag.
            </seg>
            <seg n="a49901ee">
              Du har helt rätt när du talar om polluter-pays-principen. Det
              är något som också vi tror på. Den frågan behöver vi återkomma
              till i en helt annan debatt och betona vikten av att de lagar
              och regler som vi ställer upp följs. Om man bryter mot de lagar
              som vi i demokratisk anda stiftat i riksdagen ska man också få
              betala för det, och det ska betalas dyrt.
            </seg>
          </u>
          <note type="speaker" n="5f82c648">
            Anf. 56 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-85a4b7493c5d97b2-3" n="a727839d">
            <seg n="90dc0fca">
              Herr talman! Jag ser fram emot att få återkomma i den debatten,
              men jag hörde att du, Åsa Coenraads, i svepande ordalag nämnde
              biologisk mångfald och så vidare. Jag lämnar det.
            </seg>
            <seg n="01423c35">
              En annan fråga du tog upp, som också är viktig, gäller sojaodlingen.
              Där tycker vi i mångt och mycket likadant. Du sade att vi ska
              byta proteinfodermedel, men du nämnde inte på vilket sätt. Har
              du några lösningar? Jag pekade i mitt anförande på några förslag.
              Har regeringen några förslag på hur vi ska få bättre proteinförsörjning
              i den svenska animalieproduktionen?
            </seg>
          </u>
          <note type="speaker" n="37a58866">
            Anf. 57 ÅSA COENRAADS (M) replik:
          </note>
          <u who="asa_coenraads_1b651c" xml:id="i-b8ba93b190bd12c2-2" n="5e904714">
            <seg n="0da069f1">
              Herr talman! Kew Nordqvist nämner sojan som proteinfoder. Den
              är intressant att diskutera. Sojan är ett billigt alternativ till
              de grödor som vi på mer naturlig basis kan odla i Sverige. Vi
              har redan vidtagit en del stödåtgärder för att kunna odla vanliga
              produkter i Sverige, men vi vill inte rikta bidrag till specifika
              grödor. Sedan tror jag att sojan kommer att kunna bli en konkurrensfördel
              för Sverige. Om vi odlar produkter i Sverige på ett miljövänligt
              sätt, sådant som våra djur kan äta, är det en konkurrensfördel
              på marknaden.
            </seg>
          </u>
          <note type="speaker" n="e3e3f209">
            Anf. 58 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-d2be60dace9e9c43-5" n="036562dc">
            <seg n="4c7b57ab">
              Herr talman! Jag har en liten fråga till Moderaterna. I Nya moderaternas
              Sverige vet vi sedan tidigare att vi i princip inte behöver några
              gränser, vi behöver tydligen inte något försvar och numera behöver
              vi uppenbarligen inte heller någon livsmedelsproduktion.
            </seg>
            <seg n="dbc13745">
              Därför vill jag fråga: Hur ser Nya moderaterna på Sverige? Är
              vi fortfarande ett land eller är vi bara en region i superstaten
              EU?
            </seg>
          </u>
          <note type="speaker" n="62739682">
            Anf. 59 ÅSA COENRAADS (M) replik:
          </note>
          <u who="asa_coenraads_1b651c" xml:id="i-b8ba93b190bd12c2-3" n="5e904714">
            <seg n="701963d9">
              Herr talman! Det är en mycket intressant fråga som vi skulle
              kunna debattera länge i kammaren, den om synen på Sverige. Vi
              har definitivt olika syn på Sverige. Framför allt har vi olika
              syn på vilka medborgare vi har i Sverige och vilka som kan färdas
              fram och tillbaka över våra gränser. Moderaterna ser Sverige som
              en del i EU och som en del i världen. Vi bygger vår politik på
              öppna gränser. Vi försöker föra en politik för att riva handelshindren
              så att varor och människor ska kunna flöda fritt över gränserna.
            </seg>
            <seg n="aecc827b">
              Sverige är en liten marknad. Sverige är ett exportberoende land.
              Vi behöver övriga EU att handla med. Här tror jag att det skiljer
              en hel del mellan oss, för vi har väldigt olika syn på människan.
              Jag vet att Sverigedemokraterna anser att vi ska bygga tullmurar
              och stänga in oss i det här landet. Det är ingenting som någon
              av oss skulle gynnas av, och framför allt skulle det föra Sverige
              tillbaka till en medeltid som jag inte vill se.
            </seg>
          </u>
          <note type="speaker" n="6229ae9a">
            Anf. 60 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-824988f125352f50-1" n="036562dc" next="i-67512e2fa9a349ec-1">
            <seg n="4c945703">
              Herr talman! Det var mycket klargörande. Jag tackar för svaret.
            </seg>
          </u>
          <note n="426663bc">
            Anf. 61 ANITA BRODÉN (FP):
          </note>
          <u who="josef_fransson_b32cdd" xml:id="i-67512e2fa9a349ec-1" n="036562dc" prev="i-824988f125352f50-1">
            <seg n="ac212d2a">
              Herr talman! Människor som valt att bo på landsbygden ska ha
              rätt att ha både samhällsservice, närhet till utbildning och tillgång
              till goda kommunikationer. Många av oss har arbetat för att visa
              hur stad och land är beroende av varandra. Vi vill öka möjligheterna
              för företagande, pendling, utbildning och service på landsbygden.
              Inte minst genom arbetet i riksdagens landsbygdsnätverk har dessa
              frågor uppmärksammats.
            </seg>
            <seg n="b7ef86d0">
              Mycket har gjorts och görs, herr talman. Det går i rätt riktning
              även om vi inte är i mål ännu. Med stor entusiasm medverkar jag
              just nu i Folkpartiets interna arbete för att ytterligare vässa
              vår liberala politik för landsbygden. Att finna generella lösningar
              som är bra för såväl landsbygden som övriga delar av Sverige är
              en viktig utgångspunkt. Att säkerställa samhällsservice, infrastruktur,
              basnäringar, kultur-, utbildnings- och arbetstillfällen är A och
              O.
            </seg>
            <seg n="a7f966b0">
              För oss liberaler är det viktigt att människor har makt, och
              får ha makt, över sin situation samt har möjligheter att forma
              sin framtid oavsett i vilken kommun man är född och vilka föräldrar
              man har. Skillnaderna är stora runt om i landet. Att det ser olika
              ut är på många sätt bra, men förutsättningarna för att forma sin
              framtid måste gälla alla även om lösningarna skiljer sig åt. Politiken
              måste dock erkänna landets olikheter och förstå sig på skillnaderna.
            </seg>
            <seg n="dcd3076d">
              Herr talman! När vi talar om möjligheter för landsbygden känns
              det viktigt att i det sammanhanget lyfta fram turismens betydelse
              för att utveckla många delar av vårt land. Få är medvetna om att
              turistbranschen är en av de snabbast växande näringarna i Sverige.
              År 2011 omsatte turistnäringen i Sverige enligt Tillväxtverket
              264 miljarder kronor och bidrog till 162 300 arbetstillfällen.
              2,9 procent av bnp utgörs av turistnäringen. Det är viktigt att
              ha den kunskapen och stödja och underlätta en innovativ turism
              med högt kunskapsinnehåll och förädlingsvärde. För att det ska
              vara möjligt krävs bra kommunikationer, kunniga människor och
              en företagarpolitik som gör det värt att våga satsa på sina idéer.
              Det anser jag, herr talman, att alliansregeringen arbetar framgångsrikt
              med.
            </seg>
            <seg n="0207299d">
              Något som också är en viktig utgångspunkt i arbetet med landsbygd
              och landsbygdsutveckling är den fantastiskt bra och gedigna utvärdering
              som har gjorts helt nyligen och presenterats. Som en av punkterna
              lyfts det särskilt fram hur viktigt det är att stödja näringslivets
              utveckling.
            </seg>
            <seg n="8a64d1eb">
              Jag vill ytterligare ta fram vikten av att se entreprenörer och
              näringsidkare som motorn för levande landsbygder. Där är mikroföretagsstöd
              ett gott exempel. Det handlar också om fortsatta biosgasatsningar.
            </seg>
            <seg n="97d1f396">
              Där kan jag konstatera och är oerhört tacksam över att regeringen
              förlängde biogasstödet med 280 miljoner under 20132016. Detta
              har hittills hjälpt 49 olika biogasanläggningar. Där har man också
              inom LBU, landsbygdsprogrammet, fått 109 miljoner att dela på.
            </seg>
            <seg n="77015ac5">
              Herr talman! EU:s gemensamma jordbrukspolitik håller nu på att
              slutförhandlas. Pelare 2, som vi brukar säga, handlar om landsbygdsutveckling
              och landsbygdsutvecklingsprogrammet. Där håller vi också nationellt
              på att mejsla fram de områden där vi vill fokusera för att kunna
              stärka landsbygden.
            </seg>
            <seg n="fa8d87c1">
              Det handlar om att ge utvecklingskraft. Där stärks speciellt
              primärproduktion och klimat- och miljöarbetet.
            </seg>
            <seg n="e55ce148">
              Under förra programperioden gjordes det vi kallar för hälsokontrollen
              under 2010. De extra medel som då tillsköts användes till klimat,
              förnybar energi, vattenhushållning, biologisk mångfald, omstrukturering
              av mjölksektorn och bredband. Det är områden som tack vare extra
              medel fick en skjuts och kunde utvecklas.
            </seg>
            <seg n="9ec2d750">
              Herr talman! På grund av borttagande av handelsgödselskatten
              missade vi återtaget till forskningen om de areella näringarna.
              Inom parentes måste jag tillfoga att jag inte var helt nöjd med
              det beslutet. Men trots detta beslut har forskningsmedel tillskjutits
              i en stor omfattning. I den senaste forskningspropositionen handlade
              det om 100 nya miljoner 20132016 för forskning om areella näringar.
              Det är viktigt att nämna i sammanhanget.
            </seg>
            <seg n="10ea1173">
              Herr talman! Man kan inte debattera landsbygd utan att tala om
              de frågor som jag redan lyft fram lite grann. Det handlar om service,
              företagande, utbildning och infrastruktur. Det måste lyftas fram
              samtidigt som energi-, klimat- och miljöfrågorna också har en
              viktig plats.
            </seg>
            <seg n="f9d06018">
              Det visar att vi behöver ett helhetsgrepp. Alla dessa frågor
              har beröringspunkter med varandra. Vi vet att en av världens största
              utmaningar handlar om klimatförändringarna. Där är användningen
              av fossilt bränsle den största orsaken.
            </seg>
            <seg n="7aa54658">
              Att då i vår värld använda 400 miljarder dollar årligen till
              subventioner av fossilt bränsle är fullständigt oacceptabelt.
              Detta måste brytas snarast.
            </seg>
            <seg n="70e9eeac">
              Vi vet att exempelvis transportsektorn är en stor utsläppskälla
              beroende på användning av en stor mängd fossilt bränsle. Jag välkomnar
              därför alldeles speciellt den särskilde utredare som nu kommer
              att kartlägga olika handlingsalternativ för att kunna reducera
              transportsektorns utsläpp.
            </seg>
            <seg n="b1e78f97">
              Med tanke på att transportsektorn har ökat med 70 procent och
              att 80 procent av alla transporter sker med fossilt bränsle inser
              var och en att det är en gigantisk utmaning.
            </seg>
            <seg n="0ff61914">
              Det är därför extra angeläget att de gröna näringarnas möjligheter
              granskas. Det gäller givetvis också den negativa påverkan som
              man kan se sker. Vi ska aldrig glömma att markens förmåga att
              binda kol gör landsbygden extra viktig i detta sammanhang.
            </seg>
            <seg n="ab4a8fcc">
              Det finns ytterligare en utredning som jag vill lyfta fram. Det
              är en utredning som ska belysa värdet av ekosystemtjänster. Vi
              har i denna kammare talat om ekosystemtjänster år efter år. Jag
              känner att jag är glad att tillhöra en regering som nu går från
              ord till handling.
            </seg>
            <seg n="24e49e96">
              Det handlar också om, som direktivet anger, att se till att den
              biologiska mångfalden och ekosystemtjänsternas värden blir allmänt
              kända. Det är en förutsättning för att få förståelse för vikten
              av att integrera dessa tjänster i ekonomiska ställningstaganden.
            </seg>
            <seg n="99e8634f">
              Herr talman! Här finns många utmaningar. Vi står också inför
              någonting annat som är problematiskt. Det handlar om ändliga resurser.
              Det jag vill lyfta fram just nu är peak fosfor. Vi har tidigare
              i dag nämnt slammet och fosfor.
            </seg>
            <seg n="e6d00f16">
              Att återföra slammet till våra åkrar och på så sätt sluta kretsloppet
              måste vara det optimala. Vi måste kämpa för att få så rent slam
              som möjligt så att vi når dit och kan ta till vara den ändliga
              resursen fosfor.
            </seg>
            <seg n="396891e2">
              Vi har en tuff kemikalielagstiftning. Men det är alldeles nödvändigt
              att uppgradera den och med Reach ta ett tuffare steg i EU. Vi
              måste också fortsätta att arbeta nationellt med dessa frågor.
              Det har vi redan arbetat med i Miljömålsberedningen.
            </seg>
            <seg n="6276f669">
              Detta är frågor som vi måste fortsätta att arbeta med. Det är
              inte hållbart att till exempel göra som vi nu gör och lägga slam
              som slutdeponier på våra soptippar. Det är en resurs som vi måste
              se till att rena. Vi måste se till att vår miljö är ren inte minst
              med tanke på våra barn.
            </seg>
            <seg n="cf91874e">
              Utmaningarna i glesa områden med sviktande befolkningsunderlag
              måste tas på allvar. Det blir ingen levande landsbygd om inte
              människor som vill bo på landsbygden själva hittar lösningar som
              fungerar.
            </seg>
            <seg n="7658ce7a">
              Vi måste därför uppmuntra både ideella krafter och kommersiella
              tjänster på landsbygden genom att se över stelbenta regelverk
              och öppna för annorlunda lösningar.
            </seg>
          </u>
          <note n="b73ef7b2">
            Herr talman! Med detta yrkar jag bifall till utskottets förslag
            i betänkandet och avslag på samtliga yrkanden.
          </note>
          <note type="speaker" n="b541230b">
            Anf. 62 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-5f08ca750d5e0a72-0" n="a727839d" next="i-f55418141c3e3362-0">
            <seg n="7caa8e3a">
              Herr talman! Det som fick i gång mig var talet om slam. Jag delar
              uppfattningen att det som lämnar åkern ska tillbaka till åkern.
              Problemet är bara att vi i vårt industriella kemikaliesamhälle
              lyckas förorena slammet.
            </seg>
            <seg n="df1959a1">
              Jag skulle vilja fråga dig, Anita: Hur ser Folkpartiet på själva
              återförandet av växtnäringsmänena? Tänker ni er ett uppströmsarbete?
              Tänker ni er urin- och fekalieseparering? Hur tänker ni er det?
            </seg>
          </u>
          <note n="5fe489a6">
            Anf. 63 ANITA BRODÉN (FP) replik:
          </note>
          <u who="kew_nordqvist_51f97a" xml:id="i-f55418141c3e3362-0" n="a727839d" prev="i-5f08ca750d5e0a72-0">
            <seg n="08ea955c">
              Herr talman! Det är inte så att vi har de konkreta lösningarna
              på allting. Här är det en mängd entreprenörer, forskare och andra
              som får medverka med de goda lösningarna.
            </seg>
            <seg n="5eedf930">
              Det jag kan konstatera är att vi har ett politiskt ansvar att
              se till att nå dithän att vårt slam och våra ändliga resurser
              tillvaratas och att vi kommer in i ett kretsloppssamhälle.
            </seg>
            <seg n="6e470627">
              Det vi från mitt parti har pekat ut alldeles speciellt är kadmium.
              Här pågår forskning för att plocka ut kadmium ur fosforn. Vi vill
              markera det ytterligare.
            </seg>
            <seg n="51db12cb">
              Där kommer vi in på principen att förorenaren ska betala. Vi
              anser att det är viktigt att vi pushar på den utvecklingen. Det
              är inte okej att vi tillför våra jordar till exempel kadmium som
              förorsakar så mycket skador och är en oerhört giftigt kemikalie.
            </seg>
            <seg n="9ba4a9c9">
              Det är ett exempel.
            </seg>
            <seg n="612aade9">
              Det finns oerhört många lösningar, men hela tiden måste vi ha
              en tydlig linje när det gäller vart vi vill. Under den tidigare
              debatten togs miljömålen upp. Jag upplever att vi i det arbete
              som vi nu har i Miljömålsberedningen kommer fram till mycket konkreta
              förslag och etappmål. Vi kommer att gå igenom miljömål efter miljömål
              och har redan levererat en hel del inom olika områden till regeringen.
            </seg>
          </u>
          <note type="speaker" n="bd8031f9">
            Anf. 64 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-5f08ca750d5e0a72-1" n="a727839d" next="i-f55418141c3e3362-1">
            <seg n="564859b4">
              Fru talman! Jag delar uppfattningen om den giftiga tungmetallen
              kadmiums oerhörda betydelse, inte minst ur jämställdhetssynpunkt
              eftersom det i större utsträckning är kvinnor som drabbas av benskörhet,
              som kadmium ger upphov till. Där kanske vi kan ha en allians i
              alla fall.
            </seg>
            <seg n="91b274d5">
              Anita Brodén nämnde fosfor speciellt. Det gör mig lite orolig
              för att Folkpartiet ska hamna i en position där man förordar att
              vi ska bränna slammet och sedan plocka ut fosforn ur askan. I
              och med att man bränner slammet skickar man kolet upp i atmosfären,
              och då får vi en lösning där vi förvärrar klimatsituationen. Det
              var en av anledningarna till min fråga.
            </seg>
          </u>
          <note n="6cc56f0a">
            Anf. 65 ANITA BRODÉN (FP) replik:
          </note>
          <u who="kew_nordqvist_51f97a" xml:id="i-f55418141c3e3362-1" n="a727839d" prev="i-5f08ca750d5e0a72-1">
            <seg n="8a08fd78">
              Fru talman! Jag vet helt enkelt inte hur det konkret går till
              när man plockar bort kadmium ur fosfor. Här har jag vilat i forskningen
              och haft en tilltro till att den jobbar vidare med detta.
            </seg>
            <seg n="0677ff12">
              Jag ser redan nu att det finns olika typer av fosfor nu talar
              vi ju specifikt om det på marknaden som innehåller en lägre andel
              kadmium. Det är klart att detta utvecklas hela tiden, men målet
              måste definitivt vara att vi inte för ut denna typ av tungmetaller.
            </seg>
            <seg n="c79db6af">
              Sedan har vi en hel rad andra problem där vi måste begränsa det
              hela. Det är vårt arbete, som jag nämnde från talarstolen. Som
              vi från Miljömålsberedningen också har skickat med handlar det
              om Reach, kemikalielagstiftningen inom EU, som behöver utvecklas
              och skärpas. Fler ämnen behöver komma in i den så kallade kandidatlistan.
            </seg>
            <seg n="27a8a9d6">
              Vi måste gemensamt driva på det som många av oss också för fram,
              nämligen en FN-klimatpanel. Det ska vara en FN-kemikaliepanel,
              precis som den klimatpanel som vi har, där man gemensamt är överens
              om vilka som är de absolut farligaste ämnena och de som snabbast
              behöver fasas ut. Det finns en hel del sådana konkreta förslag
              som jag vill nämna här.
            </seg>
          </u>
          <note type="speaker" n="8c465104">
            Anf. 66 ROGER TIEFENSEE (C):
          </note>
          <u who="roger_tiefensee_08d100" xml:id="i-cae9c84da925e4d2-5" n="7fa871fd">
            <seg n="073ab4a9">
              Fru talman, åhörare och riksdagsledamöter! Vi debatterar miljö-
              och jordbruksutskottets betänkande nr 10 om landsbygdspolitik
              med mera. Det är ett rätt så brett område, men inom utskottets
              ansvarsområde handlar det framför allt om frågor som rör Sveriges
              landsbygdsprogram och svensk livsmedelsproduktion.
            </seg>
            <seg n="61eeaff7">
              För mig som centerpartist är frågor om landsbygd något som ligger
              extra varmt om hjärtat. Landsbygden och landsbygdens befolkning
              är en fantastisk tillgång om rätt förutsättningar ges. Delar av
              detta är i och för sig utanför vårt verksamhetsområde, men det
              handlar om kommunikationer, vägar, järnvägar och digitala kommunikationer.
              En del av detta, nämligen bredbandspengar, finns i landsbygdsprogrammet,
              och det är nog så viktigt.
            </seg>
            <seg n="9b87e6b6">
              Det handlar om tillgång till utbildning. Jag är själv ordförande
              för en föräldradriven friskola på landsbygden. Friskolor diskuteras
              nu i en utredning. Om man inför ett kommunalt veto, som det bland
              annat finns påtryckningar för från framför allt Socialdemokraterna,
              är risken om en kommun har lagt ned en landsbygdsskola att kommunen
              inte är så värst benägen att tillåta att föräldrar startar en
              landsbygdsskola.
            </seg>
            <seg n="ddbdf1e9">
              Utan landsbygdsskolan i Dunker, där jag bor, skulle inte Dunker
              vara en lika levande landsbygd. Skolan är navet, hjärtat och drivkraften
              i bygden. På den sörmländska landsbygden, där jag bor, har vi
              nu en handfull fristående föräldradrivna skolor på landsbygden
              där kommunen först har lagt ned och föräldrarna sedan startat
              om. Detta bara sagt som en parentes, men det är ändå en viktig
              förutsättning för att en landsbygd ska vara levande.
            </seg>
            <seg n="aa90c720">
              Fru talman! Om man tittar på regeringens fokus för det kommande
              landsbygdsprogrammet handlar det om att fortsätta arbetet med
              att säkra landsbygdens utvecklingskraft, särskilt avseende primärproduktionen
              och klimat- och miljöprofilen. Landsbygdsprogrammet står framför
              allt för de miljöersättningar, ofta kopplade till djurhållning,
              som är otroligt viktiga för både lönsamheten och utvecklingskraften
              i svensk livsmedelsproduktion.
            </seg>
            <seg n="92b5459a">
              Nu har vi sett utkomsten av förhandlingarna om EU:s långtidsbudget.
              Vi vet att Sverige kommer att få en halv miljard mindre per år
              till det svenska landsbygdsprogrammet från EU. Samtidigt behöver
              inte detta innebära att landsbygdsprogrammets omfattning, som
              är 5 miljarder per år, behöver minska utifrån att det finns en
              förutsättning för Sverige där vi ligger på en medfinansiering
              på drygt 50 procent i dag, och det finns ett tak för medfinansiering
              på 80 procent. Teoretiskt sett skulle vi med EU-pengarna kunna
              komma upp i ett landsbygdsprogram som rymmer 10 miljarder. Det
              handlar helt och hållet om vilken ambition regeringen och den
              här kammaren har för landsbygdsprogrammet. Vi kan konstatera att
              Sverige fick 1 miljard lägre medlemsavgift. Jag tycker att en
              prioritering då borde vara att behålla landsbygdsprogrammet på
              dess nuvarande nivå.
            </seg>
            <seg n="8a683291">
              Fru talman! Om man lyssnade på Pyry Niemi här tidigare kunde
              man höra en återhållen men ändock kritik mot överenskommelsen
              om EU:s långtidsbudget. Det handlar om att den inte innebär möjligheter
              att föra över från pelare 1 till pelare 2, alltså från direktstöd
              till miljöersättningar. Det gäller både en överföring per se och
              en flexibilitet i det hela.
            </seg>
            <seg n="fab8d532">
              Pyry Niemi och Socialdemokraterna vet mycket väl att det är såväl
              Centerpartiets som regeringens och Socialdemokraternas åsikt att
              vi hade velat ha en större sådan flexibilitet. Men vi fick inte
              det. EU-budgeten handlar om att 27 medlemsstater ska komma överens.
              Vi nådde inte ända fram. Det är lätt att vara lite lagom kritisk
              i EU-nämnden eller från kammarens talarstol, men samtidigt kan
              man ställa sig frågan om Socialdemokraterna skulle ha varit så
              mycket mer framgångsrika. Magdalena Andersson, socialdemokratisk
              ekonomisk talesman, har sagt att hon gärna skulle vilja halvera
              EU:s jordbruksbudget. Då hade vi nog sett en större minskning
              av landsbygdsprogrammet. Det gäller att vara konsekvent. Vi har
              fortsatt en möjlighet att behålla landsbygdsprogrammet på dagens
              nivå.
            </seg>
            <seg n="1a3d5b87">
              En annan del, fru talman, som handlar om livsmedelsproduktionen
              och förutsättningar för denna i Sverige är den konkurrenskraftsutredning
              som den svenska regeringen har tillsatt. Den ska titta på hinder
              och möjligheter för livsmedelsproduktion. Det finns i betänkandet
              ett resonemang om en lite bredare livsmedelsstrategi. Jag ser
              att konkurrenskraftsutredningen är starten på att kunna bygga
              ut detta och forma en livsmedelsstrategi för Sverige. Jag tror
              att det skulle vara bra.
            </seg>
            <seg n="5cf15090">
              Jag tycker mig märka lite grann att vi tar primärproduktionen
              för given lite så där allmänt. Vi har haft en diskussion om livsmedel
              här tidigare. Man säger att man är beredd att betala för kvalitet,
              och sedan köper man ändå det billiga. Både från politikens håll
              och från konsumenternas håll behöver vi resonera om hur vi ska
              försörja oss med livsmedel, helt enkelt.
            </seg>
            <seg n="43b3f88e">
              Jag tror att det inte bara ska vara en livsmedelsstrategi där
              man talar om produktionen, utan vi ska ha en strategi som svarar
              mot alla de utmaningar som livsmedelsproduktionen står inför.
              Det handlar dels om att öka produktionen, dels om att minska behovet
              av importerade livsmedel i Sverige. En del av detta handlar om
              att forma EU:s jordbruksstöd och landsbygdsprogrammet på ett sådant
              sätt att det gynnar innovation och aktivt brukande. Som flera
              andra har varit inne på handlar det också om att sluta näringsämnenas
              kretslopp. Det handlar om att minska beroendet av fossila bränslen
              och om att få åkermarken att binda kol i stället för att vara
              nettoutsläppare av kol.
            </seg>
            <seg n="344acfae">
              Jens Holm var inne på att värna tillgången till bördig jordbruksmark.
              Det är också jätteviktigt. I andra miljösammanhang har det formats
              planetary boundaries, det vill säga planetens gränser. Där tas
              jordbruksmarken för given. Det är därför man kan komma fram till
              ganska hårresande effekter. Om man skulle lägga ned all animalieproduktion
              och i stället odla energigrödor skulle man kunna få fantastiska
              klimateffekter. Orsaken till att man får de analysresultaten är
              att man inte ser något värde i återförandet av gödsel till jordbruksmarken.
              Finns det någonting som jordbruksmark behöver är det mullhalt
              för att inte bli långsamt magrare. Jag bejakar att värna tillgången
              till bördig jordbruksmark, men det handlar inte bara om hur kommuner
              planerar det är en viktig del utan det handlar också om att se
              till att jordbruksmarken är bördig.
            </seg>
            <seg n="0da8836d">
              Jordbruksverket har fått i uppdrag att titta på detta men då
              mest ur ett planeringsperspektiv. Det har förts diskussioner om
              att man skulle göra jordbruksmarken till ett nytt riksintresse.
              Jag tror inte på det, men däremot tror jag att man ska lägga fokus
              på att verkligen tänka en gång till i den kommunala planeringen
              när man planerar att bygga. Man kan förtäta en stad snarare än
              att sprida ut den. Man brukar prata om the urban sprawl, det vill
              säga den urbana mattfransen, när man pratar om hur städer sprider
              ut sig. Vi behöver ha mer koncentrerade städer i stället. Det
              underlättar inte minst kollektivtrafiken.
            </seg>
            <seg n="972ce281">
              Jordbruksverket har också fått i uppdrag att leverera en rapport
              om biotopskyddade odlingshinder i odlingslandskapet. Det är också
              en jätteviktig grej. Det handlar om en regelförenkling, precis
              som Åsa Coenraads pratade om. Biotopskyddet finns för att man
              ska skydda den biologiska mångfalden vid till exempel en stenmur,
              ett öppet dike eller någonting sådant. Den biologiska mångfalden
              är beroende av stenmuren och av att det är öppet, ljust och brukas
              runt omkring. Skyddet för stenmuren är detsamma om det finns en
              eller hundra stenmurar i landskapet.
            </seg>
            <seg n="be3dfd1c">
              Nu har Jordbruksverket levererat ett förslag som innebär att
              det kan finns lite mer flexibla dispensmöjligheter utifrån förekomsten
              i odlingslandskapet och utifrån att verkligen kunna behålla och
              utveckla brukandet. Det är superviktigt. Jag har själv varit på
              Öland och tittat. Där byggs det apropå diskussionen om mjölkproduktion
              nya mjölkladugårdar för 300 kor. Om grannen bygger måste jag också
              bygga. Samtidigt har de mycket små åkerlappar att kryssa mellan
              tack vare stenmurarna. Vi ska skydda 1600-talsmurarna som är kulturmärkta.
              De måste värnas, men en stenmur och ett stenröse som är upplagda
              på 60-talet har kanske inte ett lika stort skyddsvärde. Därför
              måste det finnas en dispensmöjlighet.
            </seg>
            <seg n="1817c5ba">
              Fru talman! Det var avslutningsvis ett exempel på regelförenklingar
              som pågår och som kan tas in i en långsiktig strategi för en ökad
              livsmedelsproduktion i det här landet.
            </seg>
            <seg n="ded7db84">
              Med detta vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker" n="d1d4a937">
            Anf. 67 IRENE OSKARSSON (KD):
          </note>
          <u who="christina_oskarsson_9f59a4" xml:id="i-036bf1d810029bb3-4" n="1b7b8bf1">
            <seg n="6c62b441">
              Fru talman! Den här debatten är den av de tre debatter som vi
              nu har som jag har sett mest fram emot. Jag blev glatt överraskad
              av en del av det Vänsterns företrädare sade här. Men jag vill
              rekommendera att man tar in det material som presenterades i går
              på KSLA i samband med åkermarkens betydelse och vikten av att
              vi har ett företagande som kan fungera på landsbygden.
            </seg>
            <seg n="91ab5113">
              Det sades oerhört mycket klokt där i går, inte minst av Elisabet
              Weber från Länsstyrelsen i Skåne län. Hon gav oss en mycket god
              inblick i hur de har jobbat i en bygd med en oerhört expansiv
              utveckling för att hitta ett skydd som gör att vi inte bebygger
              det bästa vi har, det vill säga det som kommer att vara en förutsättning
              för att vi ska kunna försörja oss med både livsmedel och energi
              framgent. Det är en mycket viktig fråga.
            </seg>
            <seg n="fd85ae6c">
              Fru talman! Jag vill också passa på att säga att den som fick
              mig att vakna för dessa frågor tyvärr inte är i livet längre.
              Det visar vad en enskild person kan göra. Anders Stenström var
              i miljö- och jordbruksutskottet under den förra mandatperioden
              och pratade om detta. Då var vi inte särskilt många som var djupt
              engagerade, men i dag är frågan på allas läppar. Det visar vilken
              betydelse enskilda personer har i det här sammanhanget.
            </seg>
            <seg n="c9d073a2">
              Vi debatterar landsbygdspolitik och landsbygdsutveckling. Vi
              i miljö- och jordbruksutskottet har också gjort en uppföljning
              av de här frågorna. Det var mycket spännande att se den uppföljningen
              eftersom vi tidigare har sett den stora halvtidsutvärderingen.
              Men det finns saker i landsbygdsprogrammet som kanske inte mäts
              lika lätt i nollor och ettor i vilken ordning vi än sätter dem.
              Det är ett sätt för människor att bli rakare i ryggen, få mer
              tilltro till sin förmåga och få mer utvecklingspotential.
            </seg>
            <seg n="5279913a">
              De delar vi tittade på handlar om mikroföretagande, grundläggande
              tjänster och biogasproduktion. Tillsammans med näringsutskottet
              hade vi också ett oerhört intressant seminarium i det här ämnet.
              Detta visar vad som är viktigt att ta med sig in i det nya landsbygdsprogrammet.
            </seg>
            <seg n="a149053a">
              Det är viktigt att krånglet minskar. Det är viktigt att vi satsar
              på att det finns service i hela vårt land. Det är viktigt att
              vi ger stimulans, ersättningar och möjligheter för företag att
              utvecklas i hela landet. Precis som Roger Tiefensee var inne på
              är det också viktigt att vi tänker annorlunda i det nya landsbygdsprogrammet
              när det gäller medfinansiering.
            </seg>
            <seg n="ed52093e">
              Fru talman! Jag tror att vi behöver se en större andel svenska
              resurser i det nya landsbygdsprogrammet. Det är mycket centralt
              att vi ger resurser på ett sådant sätt att hela Sverige kan leva.
              Inför det kommande programmet behöver vi dra lärdom av det som
              de miljöersättningar som vi har haft under innevarande programperiod
              har åstadkommit. Vi måste också se vilka nya satsningar som vi
              behöver göra för att utveckla ett grönt företagande i vidare bemärkelse
              än det mer traditionella lantbruksföretaget. Där ska det också
              finnas möjligheter till ersättningar och kompensationer för de
              åtgärder man vidtar på ett bra sätt.
            </seg>
            <seg n="5c43412b">
              Roger Tiefensee var också inne på en oerhört spännande utveckling
              som handlar om att den biologiska mångfalden är beroende av att
              det finns människor som ser till att den sköts och vårdas. Om
              det ska ske måste man också kunna göra det på ett någorlunda rationellt
              sätt. Det betyder att en och annan av dessa stenmurar och stenrösen
              som jag själv har varit med och plockat upp borde få plockas bort,
              det vill säga grävas ned eller läggas någon annanstans, så att
              man kan möjliggöra för ett mer effektivt lantbruk och utnyttjande
              av de resurser som finns. Alla ska naturligtvis inte hanteras
              på det sättet, men det är bra om man kommer in genom grindhålet
              med maskinen i fråga.
            </seg>
            <seg n="03886b90">
              Det är också oerhört viktigt att vi får en struktur på det nya
              programmet som ger möjligheter att lyfta de svenska mervärden
              som vi alla här stolta pratar om men som vi också måste betala
              för. Vi var inne på det i en tidigare debatt här i dag. Vi har
              faktiskt mervärden som vi måste betala för på ett eller annat
              sätt, antingen direkt från vår plånbok som konsumenter eller från
              den gemensamma plånboken. Det behöver vi hitta regelverk för.
            </seg>
            <seg n="3d14b32e">
              Vi har varit inne på Matlandet i tidigare debatter. Jag tänker
              säga någon mening om det här också. I en utvecklad form är det
              ett första steg till en landsbygds- och matlandsstrategi eller
              vad vi nu väljer att kalla den här strategin. Det går troll i
              ord ibland. Vi måste uppvärdera det vi producerar på den svenska
              landsbygden och de gemensamma nyttigheter som produceras för att
              vi ska kunna konsumera dem.
            </seg>
            <seg n="6278fb2a">
              Det här sammantaget behöver vi titta på när vi nu ska formulera
              det svenska nya landsbygdsprogrammet. Vi har, fru talman, även
              om det inte låter så här, varit djupt överens i EU-nämnden om
              huvuddragen i hur den svenska ingången i förhandlingarna i Bryssel
              om den gemensamma budgeten ska se ut. Och jag har inte hört någon
              jag får väl, fru talman, skicka med en brasklapp, för jag har
              inte varit på alla EU-nämndssammanträden som har sagt att vi ska
              prioritera mer resurser till landsbygdssidan och de satsningarna,
              utan vi ska prioritera forskning, utveckling, innovation och så
              vidare. Det är naturligtvis en viktig del av att en landsbygd
              ska leva att vi har ett offensivt forskningsarbete både på gemenskapsnivå
              och här hemma.
            </seg>
            <seg n="198cfbe8">
              Sedan kan jag rekommendera nästa lyssning. Ibland får man höra
              sanningar när personer lämnar denna kammare. För någon onsdag
              sedan deltog Göran Persson i ett seminarium som ABF anordnade
              i samarbete med LRF Mjölk. Han diskuterade svensk landsbygd och
              svensk jordbrukspolitik. Det hade varit oerhört spännande om mannen
              i fråga hade uttalat samma saker när han var finansminister och
              statsminister i denna kammare. Då hade det sett annorlunda ut
              i dag. Det är jag övertygad om. Det finns en del att ta till sig
              av det som sades där.
            </seg>
            <seg n="de07b220">
              Fru talman! Det är också viktigt att vi själva satsar våra resurser
              på forskning och att vi forskar inom den gröna sektorn. Jag måste
              erkänna att jag fick upp ögonen för en fråga som jag själv inte
              hade förstått. Det gäller det sista seminarium som Otto von Arnold,
              min kollega som nu har lämnat riksdagen för att helt ägna sig
              åt den gröna näringen igen, hade för några veckor sedan om växtförädling.
            </seg>
            <seg n="fddf5f30">
              Om vi nu säger att vi ska leva mer i harmoni med naturen, att
              vi ska producera mer effektivt och att vi ska använda mindre bekämpningsmedel,
              ha mindre tillförsel av konstgödning och så vidare, vilket vi
              nog alla håller med om, måste vi också ha grödor som fungerar
              i den miljön. Där fattas otroligt mycket kompetens och kunnande
              just nu och utvecklingsmöjligheter i de led som finns mellan basforskning
              och att vi faktiskt har den på marknaden i kommersiell form. Här
              behöver vi ta krafttag gemensamt.
            </seg>
            <seg n="ca0beabe">
              Jag tror att även i detta arbete kan det kommande landsbygdsprogrammet
              vara en viktig del, men även andra forskningsresurser måste satsas
              i det här sammanhanget.
            </seg>
            <seg n="632062ff">
              Vi måste också lägga mer resurser, via landsbygdsprogram eller
              på annat sätt, på att utveckla nya drivmedel. More Biogas föreläste
              för oss, och det finns att läsa om i den rapport som vi gjorde
              i uppföljningen. Möre Biogas heter det på svenska. Plocka bort
              prickarna! Den ordvitsen tycker jag är oerhört bra.
            </seg>
            <seg n="f376da0a">
              Vi behöver mer förnybar energi och förnybara drivmedel. Här är
              landsbygden en nyckel och landsbygdens företagare nycklar till
              att komma vidare. Därför måste vi få ett regelverk i de kommande
              processerna som möjliggör det här.
            </seg>
          </u>
          <note n="cf91a5b6">
            Med detta, fru talman, yrkar jag bifall till förslaget i betänkandet
            och avslag på samtliga motioner.
          </note>
          <note type="speaker" n="d9785531">
            Anf. 68 JENS HOLM (V) replik:
          </note>
          <u who="jens_holm_9bd66a" xml:id="i-f2b07be97f33eeea-4" n="944a868a">
            <seg n="9f8132b4">
              Fru talman! Jag frågade tidigare om Matlandet Sverige. Enligt
              vissa uppgifter ska det leverera 10 000 nya jobb. Jag har också
              sett uppgifter från regeringen om att man utlovar 20 000 nya jobb.
              Vad är Irene Oskarssons bedömning? Hur många nya jobb har vi fått
              med Matlandet Sverige?
            </seg>
            <seg n="36bb3687">
              Du hade ju läst den här utvärderingen. Jag har inte läst varenda
              sida, men jag har i alla fall försökt hitta de 10 000 och de 20
              000 nya jobben.
            </seg>
          </u>
          <note type="speaker" n="97ad1b1b">
            Anf. 69 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-5" n="1b7b8bf1">
            <seg n="43d357ad">
              Fru talman! Då tror jag att Jens Holm också har läst de underlag
              som finns för Sverige det nya matlandet. Jag tittade på det alldeles
              innan jag gick upp i talarstolen. Där står det 10 000 nya jobb.
              Sedan har vi i andra sammanhang diskuterat 20 000 nya jobb. Det
              beror på att mina allianskolleger har lyft fram att det finns
              andra faktorer som vi kan lyfta in i det sammanhanget, där maten
              sitter i sin helhet och där vi pratar om de här olika projekten.
            </seg>
            <seg n="bcc5a6a1">
              Men, Jens Holm, det är inte i dag, 2013, det här ska vara uppnått.
              Det här är långsiktiga satsningar. År 2020 är ett känt årtal.
              Det gäller även i detta sammanhang.
            </seg>
            <seg n="2e176a39">
              Min förhoppning är att vi med de satsningar som kommer att göras
              i det landsbygdsprogram som är på väg ut och med andra budgetsatsningar
              vad det gäller förändrade regelverk runt arbetsrätt och så vidare
              får fler människor i arbete.
            </seg>
            <seg n="6d5e055c">
              Det kommer också landsbygden till del, och det kommer in i det
              här sammanhanget. Det nya landsbygdsprogrammet kommer också att
              vara ett redskap för att få fler arbetstillfällen på plats inom
              Sverige det nya matlandet.
            </seg>
            <seg n="13f66d4b">
              Jag tror också att vi kommer att se en utvecklingspotential utifrån
              den utvärdering som nu är gjord. Jag ska bekänna att jag inte
              har lusläst varenda sida, men jag har skummat igenom det. Jag
              konstaterar att det som vanligt finns bra tabellverk där man kan
              få en ganska snabb överblick över hur det jobb som är gjort så
              här långt uppfattas.
            </seg>
          </u>
          <note type="speaker" n="cdd9e147">
            Anf. 70 JENS HOLM (V) replik:
          </note>
          <u who="jens_holm_9bd66a" xml:id="i-f2b07be97f33eeea-5" n="944a868a">
            <seg n="62c5077a">
              Fru talman! Jag är rädd för att Sverige det nya matlandet håller
              på att bli Sverige det nya pratlandet.
            </seg>
            <seg n="fa02c52e">
              Allvarligt talat, det går inte att utvärdera om det har blivit
              några nya jobb. Då hade väl Eskil Erlandsson varit den första
              att berätta hur många nya jobb det hade blivit.
            </seg>
            <seg n="2d8ee9c5">
              Jag tycker att det hade varit ärligare ifall man hade sagt: Det
              här är en satsning som vi gör. Vi hoppas att den leder till en
              del nya jobb, men vi kan inte kvantifiera det på något vis.
            </seg>
            <seg n="2401f44c">
              Irene Oskarsson säger att vi får vänta till 2020 innan vi får
              se någon jobbeffekt av Sverige det nya matlandet. Men det är att
              vänta väldigt länge. Den här kampanjen har pågått sedan 2008,
              tror jag. Det är ungefär fem år. Om vi inte kan se någon jobbeffekt
              alls av Sverige det nya matlandet kan jag inte kalla det här något
              annat än ett stort fiasko utifrån ett jobbskapande perspektiv.
            </seg>
            <seg n="9112a71f">
              Jag vill understryka att vi i Vänsterpartiet inte alls är motståndare
              till att man satsar på livsmedelssektorn, tvärtom. Vi har lagt
              fram ett konkret förslag som vi kallar för det hållbara matlandet
              Sverige. Med det vill vi understryka att om man gör sådana här
              satsningar måste det ha någon positiv effekt också för miljön
              och klimatet. Det kan inte bara handla om att man inviger en massa
              matmässor och att man hjälper en del industrier att exportera
              sina produkter. Det måste också handla om att man tar fram nya
              hållbara livsmedel och att man hjälper dem fram på marknaden.
            </seg>
          </u>
          <note type="speaker" n="84d50bb0">
            Anf. 71 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-6" n="1b7b8bf1">
            <seg n="c3db026b">
              Fru talman! Jag var i tidigare anföranden i en annan debatt inne
              på att Sverige det nya matlandet har fem olika delar. Primärproduktionen
              är en del. Storhushåll och så vidare är en annan del. Det handlar
              just om att få till stånd kvalitetsförbättringar, kunskapsökning
              och utveckling som gör att vi får ett företagande på landsbygd
              och att vi får fler arbetstillfällen.
            </seg>
            <seg n="f5b3414f">
              Nu har jag inte, Jens Holm, siffran i minnet. Men den finns på
              pränt. Det har tillskapats ett antal nya företag utifrån detta.
              Det är också arbetstillfällen.
            </seg>
            <seg n="3751d2a9">
              Företag går bättre utifrån de här satsningarna. Det har framför
              allt, vilket utvärderingen säger, gått in i medvetandet hos väldigt
              många vad tanken är med Sverige det nya matlandet, att vi behöver
              uppvärdera vår egen matproduktion och att vi behöver bli bättre
              på att kommunicera kvalitet och därmed också utveckla vår kvalitet.
            </seg>
            <seg n="c26d6cf4">
              Jag tror att det här är ett arbete som verkligen går i rätt riktning,
              och det finns uppgifter om arbetstillfällen och företagande i
              den rapporten. Det här är en utveckling som är under process.
              Därför är 2020 ett avstämningsår som är kopplat också till att
              vi då ska se miljöeffekter i andra sammanhang. Matlandets och
              landsbygdens företagare har en viktig roll att spela i det arbetet.
            </seg>
            <seg n="10554b19">
              Det är alltså ett långsiktigt arbete och inga kortsiktiga kampanjer.
            </seg>
          </u>
          <note type="speaker" n="b97d134f">
            Anf. 72 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-8" n="07295a57">
            <seg n="383e220e">
              Fru talman! Irene Oskarsson hävdar indirekt att oppositionspartier
              inte har hävdat att vi ska satsa på landsbygdsprogrammet i EU-nämnden
              och i andra sammanhang. Jag säger bestämt att Irene Oskarsson
              har fel.
            </seg>
            <seg n="9a7c47f0">
              Det räcker att läsa de stenografiska uppteckningarna från ett
              antal EU-nämndssammanträden under både förra året och året dessförinnan.
              Det går också att läsa i vår kommittémotion. Vi har varit exempellöst
              tydliga från Socialdemokraterna när vi bestämt hävdat att pengar
              i första hand ska gå, om det ska förändras, från pelare 1, det
              vill säga där gårdsstöd och direktstöd ligger, till pelare 2,
              där landsbygdsprogrammet ligger.
            </seg>
            <seg n="c6e4bf13">
              Skälet till det är att vi vet värdet av ett väl fungerande landsbygdsprogram.
            </seg>
            <seg n="c9de4125">
              Vi vet också att en flexibilitet och möjlighet som Sverige har
              att styra i landsbygdsprogrammet när det gäller miljömålen, när
              det gäller att ha biologisk mångfald och när det gäller att stödja
              innovativ och bra landsbygdsnäring och så vidare är en styrka
              för Sverige.
            </seg>
            <seg n="895116ae">
              Vi har varit oerhört konsekventa i det här. Jag satt själv med
              i de här telefonsammanträdena. Jag påpekade också bristen på transparens,
              för jag var väldigt orolig över att de länder som står bakom minskningen
              av landsbygdsprogrammen, det vill säga pelare 2, kommer att vinna
              i det här. Det var det kritiken som jag framförde i mitt debattinlägg
              handlade om.
            </seg>
            <seg n="f0dc1104">
              Vi fick rätt. Så blev det. Regeringen noterade våra synpunkter,
              men vi fick pressa fram uppgifterna om att det skulle ske minskningar
              i landsbygdsprogrammet vid det tredje telefonsammanträdet.
            </seg>
            <seg n="b4d3c44b">
              Därför hävdar jag bestämt, Irene Oskarsson, att om du antyder
              att vi skulle ha stått stilla i den här frågan är det bara att
              gå och läsa de stenografiska anteckningarna och titta på vår kommittémotion.
              Det är en helt annan uppfattning.
            </seg>
          </u>
          <note type="speaker" n="87e9ff9c">
            Anf. 73 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-7" n="1b7b8bf1">
            <seg n="4cdd9015">
              Fru talman! Jag kan bara konstatera att i den här kammaren har
              det varit en rörande enighet vad gäller hur vi ska prioritera
              inom EU:s gemensamma budget som var det stora diskussionsämnet
              och gällde hur mycket man skulle dra ned inom CAP i förhållande
              till övriga delar.
            </seg>
            <seg n="545072aa">
              Sedan, när den förändringen är på plats, måste man också se till
              att CAP får en sådan utformning att den möjliggör för oss som
              nation att ta hem resurser, att möjliggöra för oss att också se
              till att primär produktion fungerar i vårt land i förhållande
              till övriga Europa. Det är oerhört centralt.
            </seg>
            <seg n="621faee4">
              Jag var inte själv med på alla telefonmöten, och det var därför
              jag lade in herr Brask i talarstolen, Pyry Niemi, men jag kan
              konstatera att vi har haft en utgångspunkt där jag inte har kunnat
              avläsa några större skiljaktigheter mellan de flesta av partierna
              i EU-nämnden. Något parti har mält ut sig, dock inte Socialdemokraterna
              på det sättet.
            </seg>
            <seg n="5fbdd6ac">
              Utifrån detta kan jag se att det nu låter som om ni är de enda
              som skulle ha drivit de här frågorna, och då känner jag att det
              inte heller är en riktig historieskrivning.
            </seg>
            <seg n="3985d1e1">
              Det som är viktigt att se nu är väl att det fortsatta arbete
              som just nu i dagarna pågår och som vi ska ha på utskottsmöte
              i morgon, tror jag, är att se att vi får regelverk i nästa del
              som möjliggör att vi faktiskt kan använda resurser som vi vill
              och i bästa fall förhindra andra att använda dem på ett felaktigt
              sätt.
            </seg>
          </u>
          <note type="speaker" n="55c1c3ce">
            Anf. 74 PYRY NIEMI (S) replik:
          </note>
          <u who="pyry_niemi_29a1ac" xml:id="i-8fd2e5eecce72b2d-9" n="07295a57">
            <seg n="f59403cd">
              Fru talman! Just därför blev jag lite förvånad över antydan,
              för det fanns i EU-nämnden, precis som Irene Oskarsson säger,
              en klar samstämmighet inför de här telefonsammanträdena och inför
              debatten och diskussionen kring långtidsbudgeten.
            </seg>
            <seg n="746b3b2f">
              Därför blev vi socialdemokrater också väldigt förvånade över
              att det här bara dök upp lite grann by the way efter en väldigt
              kraftfull uppmaning från oss om att få höra vad som hände, eftersom
              vi hade en samsyn i att det är där vi egentligen ska lägga tyngden
              när det gäller själva jordbruksbudgeten.
            </seg>
            <seg n="562a99b6">
              De preliminära siffrorna som vi har fått del av nu är att pelare
              1, det vill säga där gårdsstöden ligger, kommer att sjunka med
              910 procent under den kommande åtagandeperioden, medan landsbygdsprogrammet
              för Sveriges del kommer att sjunka med mellan 14 och 15 procent,
              med viss reservation.
            </seg>
            <seg n="18c09736">
              Det kan man bara tolka som att vi förlorade i den här förhandlingen.
              Men det var inte så att vi kände någonstans efter de goda samsynsdiskussionerna
              som vi ändå har haft i EU-nämnden att det var här som det fokus
              låg som vi ändå hade en bra samsyn i. Det är väl ändå bra för
              regeringen att kunna känna det här stödet från huvuddelen av EU-nämnden
              och att ha med sig det i ryggen framgent i de fortsatta förhandlingarna
              när det gäller de tekniska direktiven och referensramarna kring
              hur vi kommer att utforma fortsättningen av jordbruksbudgeten.
            </seg>
            <seg n="4d2463d8">
              Det förvånar mig alltså lite grann att vi har så olika syn på
              hur processen har gått fram. Vi har dock aldrig backat i frågan,
              och vi har också gett våra signaler väldigt tydligt till landsbygdsministern.
              Jag tror också att landsbygdsministern har hållit med oss om att
              det är den här vägen vi ska gå. Därav vår förvåning när det väl
              blev skarpt läge.
            </seg>
          </u>
          <note type="speaker" n="c156ecdf">
            Anf. 75 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-036bf1d810029bb3-8" n="1b7b8bf1">
            <seg n="e647a297">
              Fru talman! Jag var inte med i Bryssel och förhandlade. Jag vet
              att det finns ett oerhört tryck från övriga medlemsstater, och
              jag kan också konstatera att Sverige fick med sig ett kuvert hem
              som gör att det här tappet kunde ha varit ännu större än vad det
              är nu, detta utifrån att vi har ett Europa med medlemsstater som
              inte ser på det här på samma sätt som Sverige.
            </seg>
            <seg n="fdfe35a2">
              Jag hade kanske personligen haft en helt annan önskan om hur
              allt detta skulle sluta. Jag skulle personligen kunna lägga mer
              resurser på landsbygdsutveckling och på CAP över huvud taget om
              vi fört ett annat resonemang och hade lyckats få med oss andra
              nationer i Europa på ett annat resonemang kring CAP.
            </seg>
            <seg n="23504f84">
              Men nu har vi inte det, och vi har varit överens i EU-nämnden
              och i kammaren här hur vi ska jobba med dessa frågor. Utifrån
              detta har Sveriges regering jobbat, och utifrån det får vi nu
              också fortsätta processen.
            </seg>
            <seg n="ce65a510">
              Jag konstaterade nyss i talarstolen att nu kommer vi också till
              den inhemska processen, där vi måste se hur vi prioriterar resurser
              på ett optimalt sätt och hur vi hittar programskrivningar som
              möjliggör att vi får ett landsbygdsprogram som ger största möjliga
              flexibilitet och utvecklingspotential för det lantbruks- och landsbygdsföretagande
              vi vill se.
            </seg>
            <seg n="53bc61e7">
              Det handlar också om hur vi får resursförstärkningar på ett annat
              sätt till regioner i Sverige som finns i Norrland och även hemma
              hos mig på småländska höglandet som har de behoven. Här finns
              alltså mycket kvar att göra.
            </seg>
            <seg n="35405f53">
              Jag tycker dock att vi har en större skiljaktighet i talarstolen
              än vad jag har upplevt att det har varit tidigare.
            </seg>
          </u>
          <note type="speaker" n="64a7d47c">
            Anf. 76 OLLE LARSSON (SD):
          </note>
          <u who="nina_larsson_698017" xml:id="i-35e31132c7c26c83-0" n="7cb6f591">
            <seg n="09a97032">
              Fru talman! Jag heter alltså Olle Larsson. Det är min tredje
              dag här i riksdagen och mitt första framträdande.
            </seg>
            <seg n="a383c7b2">
              Landsbygdspolitik är en fråga som kommer att bli viktigare och
              viktigare. Sverige ligger långt efter våra grannländer när det
              gäller utvecklingen av landsbygden och landsbygdspolitiken. Jag
              ska försöka presentera några förslag som jag hoppas att ni tar
              med er, funderar över och ser över.
            </seg>
            <seg n="49de0f3b">
              Utmarksbetet är en resurs som vi nyttjar dåligt. I Norge har
              man forskat på detta. Varje hektar kan generera 50150 kronor vid
              utmarksbete. I Norge har man beräknat att det är ett värde på
              1 miljard norska kronor. Sverige har betydligt större utmarksbeten
              än vad Norge har.
            </seg>
            <seg n="6152816f">
              Utmarksbete ökar också den biologiska mångfalden och skapar som
              sagt mycket jobb på landsbygden. Vi får kött- och mjölkprodukter
              av världsklass.
            </seg>
            <seg n="8c47ce1a">
              Österrike har om det är 6 000 eller 9 000 fäbodbrukare. Barnen
              står i kö för att ta över dessa gårdar. Vi behöver bara åka till
              Österrike och se och lära och helt enkelt importera kunskapen
              om hur det fungerar hit till Sverige.
            </seg>
            <seg n="27de5047">
              Norge har transportabla slakterier. Det minskar lidandet för
              djuren. Man åker ut på gårdarna och slaktar djuren. Det finns
              många fördelar med detta, och det kan även skapa en hel del jobb
              på landsbygden.
            </seg>
            <seg n="2464bb3a">
              Elinor Ostrom, mottagare av ekonomipriset märk väl, ekonomi till
              Alfred Nobels minne 2009, forskade på lokal förvaltning och kom
              fram till att det var en ekonomisk fördel att människor förvaltade
              naturresurser lokalt. Det var bättre än att staten eller storföretag
              förvaltade dessa resurser.
            </seg>
            <seg n="c1fb122c">
              Någon nämnde att Sverige är det nya pratlandet. Jag hoppas att
              ni har fått några förslag som kan göra Sverige till ett land som
              tar landsbygdsfrågorna på allvar. Det är elfte timmen och femtionionde
              minuten för att vi ska kunna ta till vara de kunskaper som många
              äldre i dag sitter på. Med dessa kunskaper, förenade med ny teknik,
              är jag övertygad om att landsbygden har en mycket ljus framtid.
            </seg>
            <seg n="ff0be438">
              (Applåder)
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="3cd82de3">
            9 § Rehabilitering tillbaka till arbete
          </note>
          <note n="a6973411">
            Föredrogs
          </note>
          <note type="speaker" n="4d9d5779">
            Anf. 77 FINN BENGTSSON (M):
          </note>
          <u who="finn_bengtsson_813f74" xml:id="i-ec4f67b251031929-0" n="1269902c">
            <seg n="c8b5a9da">
              Fru talman! Vi debatterar i dag socialförsäkringsutskottets betänkande
              Rehabilitering tillbaka till arbete . Det är ett enigt betänkande
              mellan Alliansen och oppositionen till fortsatt stöd för regeringens
              omfattande satsningar på rehabilitering inom ramen för en mer
              effektivt fungerande sjukförsäkring. Det är glädjande, fru talman,
              hur vi och oppositionen i detta betänkande på ett rimligt sätt
              kan uppdra åt regeringen att återkomma med nya tankar på en förbättrad
              rehabiliteringsprocess både i vårpropositionen i år och i höstens
              budgetproposition så att vi kan förenas om detta i hela utskottet.
            </seg>
            <seg n="d44895f9">
              Rehabilitering var under många år ett sorgebarn. Tidigare socialdemokratiska
              regeringar fick också svidande kritik av interna utredare för
              hur man negligerat behoven av och satsningar på rehabiliteringsåtgärder.
            </seg>
            <seg n="dd8521cb">
              För att förstå det skifte av fokus mot större rehabiliteringsinsatser,
              som en förbättring av sjukförsäkringen naturligt hänger ihop med,
              låt mig kort ge en politisk historieskrivning över utvecklingen
              på 2000-talet för detta för svenska folket så centrala välfärdsområde.
              Historiereferatet behövs för debatten om sjukförsäkringen eftersom
              den saknas, tyvärr, alltför ofta i den dagliga diskussionen.
            </seg>
            <seg n="54e147e8">
              År 2002 såg den sista socialdemokratiska ministären, med Göran
              Persson som ytterst ansvarig, en sjukförsäkring som gått helt
              över styr och höll på att leda statsfinanserna i ruiner om inget
              radikalt gjordes. Sverige hade vid denna tidpunkt ett av världens
              mest sjukskrivna folk, trots ett i övrigt internationellt sett
              mycket gott hälsoläge. Svenska folket var sjukskrivet i genomsnitt
              dubbelt så ofta och dubbelt så länge som i jämförbara länder.
              Den arbetsföra befolkningen var sjukskriven i genomsnitt 40 dagar
              per år, och närmare 15 procent av arbetskraften var sjukfrånvarande
              i varje ögonblick. Vi hade 220 000 heltidssjukskrivna och 550
              000 förtidspensionärer. Det innebär att var åttonde person i arbetsför
              ålder hade förtidspension. Under åren 20022003 förtidspensionerades
              140 personer om dagen året om. De flyttades direkt från långtidssjukskrivning
              till förtidspension utan att några åtgärder vidtogs. Åren 20032005
              förtidspensionerades närmare 70 000 människor om året. Sverige
              var också ett splittrat land med stora geografiska skillnader
              i ohälsotal, som föranledde mycket olika sjukskrivnings- och förtidspensioneringsmönster
              utan att detta hade någon synbar medicinsk relevans.
            </seg>
            <seg n="3b193033">
              Något var tvunget att göras akut. Göran Persson tillsatte sin
              tidigare socialförsäkringsminister Anna Hedborg att utreda frågan
              om sjukförsäkringen hade gått över styr, vad anledning till detta
              i så fall var och hur man kunde förändra den till att just fungera
              som en sjukförsäkring och inte som den arbetsmarknadspolitiska
              åtgärd den ofta såg ut att ha blivit.
            </seg>
            <seg n="8e0aec0b">
              Anna Hedborgs utredning konstaterade mycket riktigt just detta
              missförhållande, och utredningen kom med många konkreta och skarpa
              förslag på en sjukförsäkringsreform när den presenterades under
              2006 efter det att Socialdemokraterna förlorat valet till Alliansen.
            </seg>
            <seg n="3ad78db6">
              Då både Göran Perssons iakttagelse varit riktig och Anna Hedborgs
              utredning i grunden innehöll en riktig analys av problemen och
              bra förslag på hur dessa skulle åtgärdas, visade alliansregeringen
              handlingskraft och genomförde i allt väsentligt den sjukförsäkringsreform
              som ansvarsfulla socialdemokrater tidigare lagt grunden för.
            </seg>
            <seg n="be7aa85f">
              Det är mot denna politiska bakgrund, fru talman, ytterst förvånande
              att dagens socialdemokrater, med stöd av miljö- och vänsterpartister,
              så ofta hätskt attackerar den nödvändiga sjukförsäkringsreform
              som riksdagen klubbade igenom under 2008 och som tidigare rödgröna
              lagt grunden för. Detta är enligt min mening snudd på ett ansvarslöst
              beteende givet den samsyn som över åren rått för sjukförsäkringens
              utveckling mellan ansvarskännande politiker oavsett färg i regeringsställning.
            </seg>
            <seg n="5fd0019c">
              Är det, fru talman, någon som tror att S, V och MP om de återkommer
              till makten är villiga att gå tillbaka till den katastrofala situation
              som rådde inom sjukförsäkringen år 2002? Är svaret ja på den frågan
              är det i sanning en katastrof för svenska folket. Är svaret nej
              är den dagsaktuella polemiken från S, V och MP enbart tom retorik
              som ändå otillbörligt skrämmer upp folk.
            </seg>
            <seg n="9e51974d">
              Men i dag, fru talman, gläds vi åt en ansvarsfull samsyn i utskottet
              med ett fortsatt fokus på rehabiliteringssatsningar som vi delger
              regeringen. Detta sker i akt och mening att den reformerade sjukförsäkringen,
              som vi värnar grunderna för, verkligen också ska kunna ge aktivt
              stöd och hjälp åt den som vill kunna lämna sjukförsäkringen för
              att komma närmare arbetsmarknaden via fortsatt utbyggda system
              för rehabilitering.
            </seg>
            <seg n="0032f4db">
              Jag tror att kanske en av de viktigaste konsekvenserna av att
              sjukförsäkringen reformerades i elfte timmen av alliansregeringen
              var att en sådan stor förändring i ett system som tappat sitt
              huvudsyfte skjuter över fokus på de många olika rehabiliteringsinsatser
              som faktiskt samtidigt måste växa fram för att reformen ska bli
              komplett. Till sjukförsäkringsreformen knöts därför naturligt
              satsningar som till exempel en tvingande rehabiliteringskedja
              med fasta tidsgränser och en därtill hörande rehabiliteringsgaranti
              för majoriteten av de långtidssjukskrivna. För att detta skulle
              vara möjligt gjorde alliansregeringen återkommande årliga statliga
              miljardsatsningar öronmärkta med fokus på rehabilitering i form
              av den så kallade rehabiliteringsmiljarden och sjukskrivningsmiljarden
              men också med stora ekonomiska investeringar i bland annat en
              upprustning av företagshälsovården och ett närmare samarbete mellan
              Försäkringskassan och Arbetsförmedlingen för rehabiliteringsinsatser.
              I årets budget avsattes inte mindre än ytterligare nästan trekvarts
              miljard kronor för detta syfte. När Försäkringskassan senast besökte
              utskottet fick vi också veta att dessa rehabiliteringssatsningar
              burit frukt och att 99 procent i dag får sitt rehabiliteringsbehov
              utrett inom ramen för den tid de är kvar i sjukförsäkringen.
            </seg>
            <seg n="d98e07d9">
              Även om kunskapen om effektiva rehabiliteringsåtgärder ständigt
              utvecklas är själva begreppet rehabilitering både komplext och
              mångfasetterat. Detta har sin grund i att det finns en rad olika
              aktörer som enligt olika lagar är skyldiga att tillhandahålla
              rehabiliteringsinsatser.
            </seg>
            <seg n="6f8c16e4">
              Kommunerna ansvarar för det som vi kallar social rehabilitering
              enligt socialtjänst- och kommunallagar. Sjukvårdshuvudmännen har
              ett huvudansvar för den medicinska rehabiliteringen enligt hälso-
              och sjukvårdslagen. Arbetsförmedlingen är skyldig att tillhandahålla
              arbetslivsinriktad rehabilitering enligt arbetsmiljölagen, och
              arbetsgivarna har ett ansvar för arbetsplatsinriktad rehabilitering.
            </seg>
            <seg n="82cac61b">
              Försäkringskassan utför inget eget rehabiliteringsarbete men
              ansvarar för samordningen mellan övriga rehabiliteringsaktörer
              via reglering i socialförsäkringsbalken. I vissa fall sker dessutom
              överlappning mellan hur en rehabiliteringsinsats ska benämnas.
              Är till exempel fysisk träning med hjälp av sjukgymnastik att
              tolka som medicinsk eller arbetslivsinriktad rehabilitering? Det
              här beror mycket på situationen för den enskilda individen.
            </seg>
            <seg n="570fa834">
              På grund av denna komplexitet, och därtill svårigheter att utvärdera
              nyttan av alla rehabiliteringssatsningar och insatser som görs
              från bland annat regeringens håll sedan tre fyra fem år tillbaka,
              kommer ständigt rapporter med ibland motstridiga resultat om hur
              effektiva olika rehabiliteringsinsatser verkligen tycks ha varit.
              Dessa är dock bedrägliga att tolka alltför hastigt eftersom det
              vanligaste problemet med dessa rapportresultat är att det råder
              brist på tillräckligt lång uppföljningstid för att med säkerhet
              kunna belägga eller förkasta effekter på såväl sjukskrivningstider
              som återgång i arbete.
            </seg>
            <seg n="a8ff39c9">
              Därför, fru talman, vill jag avslutningsvis konstatera tre viktiga
              saker i alliansregeringens hittills gjorda storsatsning på rehabiliteringsåtgärder,
              som det kan vara vettigt att man tar med sig i det fortsatta arbetet
              med fokus på att förbättra rehabiliteringsinsatserna ännu mer.
            </seg>
            <seg n="4037538e">
              För det första är nu sjukskrivningstalen halverade till både
              antal och längd jämfört med innan sjukskrivningsreformen trädde
              i kraft. Detta gäller också det tidigare osunt höga förtidspensioneringsmönstret.
              De geografiska skillnaderna är också utraderade. Här måste rehabiliteringsinsatserna
              ha haft betydelse både ekonomiskt och praktiskt.
            </seg>
            <seg n="cd2135ec">
              För det andra har de rehabiliteringsexperter som utskottet hört
              tydligt angivit att rehabiliteringsinsatserna ökat sedan sjukförsäkringsreformen
              infördes, även om man konstaterar att mycket återstår att göra.
              Därav kommer också glädjen med detta eniga betänkande.
            </seg>
            <seg n="4f2fffb1">
              För det tredje visar alltmer data för de ungefär 60 000 individer
              som har lämnat sjukförsäkringen vid den bortre tidsgränsen att
              många har kommit vidare i livet och närmare arbetsmarknaden än
              som varit möjligt under det tidigare rådande systemet med enbart
              passiva långtidssjukskrivningar och successiv övergång till förtidspensionering
              för alltför många som inte skulle vara där.
            </seg>
            <seg n="ae6e4cf9">
              Väldigt förenklat kan man säga att resultaten från den arbetslivsintroduktion
              som ersätter sjukskrivningen efter den bortre gränsen ger följande
              vid handen.
            </seg>
            <seg n="7a311a39">
              Ungefär en fjärdedel kvalificerar sig för de många undantag som
              finns för att inte lämna sjukförsäkringen, vilket Alliansen infört
              i samband med reformen för att denna skulle ta hänsyn till enskildas
              skäl att fortsätta att vara sjukskrivna på obestämd tid på ett
              rimligt sätt om så var motiverat även om detta förhållande sällan
              framkommer i debatten.
            </seg>
            <seg n="f88b8a36">
              Av de 75 procent som trots allt lämnar sjukförsäkringen väljer
              en majoritet att pröva på det frivilliga erbjudande som arbetslivsintroduktionen
              hos Arbetsförmedlingen innebär. Av dessa återvänder efter tre
              månaders prövotid ungefär hälften till sjukskrivning igen, medan
              den andra halvan inte återvänder.
            </seg>
            <seg n="46060e3a">
              Vad händer med dessa, och vad kan det bero på? Jo, 1314 procent
              av dem har fått någon form av arbete. Ytterligare 10 procent är
              aktivt arbetssökande. En fjärdedel deltar i fortsatta program
              hos Arbetsförmedlingen, och 5 procent lämnar Arbetsförmedlingen
              utan att återgå i sjukskrivning.
            </seg>
            <seg n="3cacf372">
              Jag väljer, fru talman, att se dessa siffror som en intäkt för
              såväl att sjukförsäkringsreformen givit en klart bättre sjukförsäkring
              än som det var tidigare som att delar av denna framgång rimligen
              måste tillskrivas ett ökat fokus på satsningar som regeringen
              gjort på rehabilitering. Vi vill med detta betänkande skicka en
              signal till regeringen att fortsätta på den inslagna framgångsrika
              linjen.
            </seg>
          </u>
          <note n="83e34c1e">
            I detta anförande instämde Gunilla Nordgren (M).
          </note>
          <note type="speaker" n="377234b7">
            Anf. 78 HANS BACKMAN (FP):
          </note>
          <u who="hans_backman_ddec91" xml:id="i-c41d32b2363456e7-0" n="4134f5a2">
            <seg n="ae6ab564">
              Fru talman! Den av alliansregeringen genomförda sjukförsäkringsreformen
              med den nya sjukförsäkringen har gett tusentals människor i Sverige
              ett bättre liv. Många hittar nu en väg tillbaka till arbetslivet.
              Med fasta tidpunkter under sjukskrivningstiden för en individuell
              bedömning av arbetsförmågan har regeringen skapat en mer aktiv
              sjukskrivningsprocess. Sjukskrivningen fortsätter nu inte i all
              oändlighet utan att myndigheter, arbetsgivare och den enskilde
              tillsammans tänker igenom hur den sjukskrivne ska kunna komma
              tillbaka till arbetslivet. Grunden för reformen är att de som
              är allvarligt sjuka självklart ska ha sjukpenning. De som kan
              arbeta ska arbeta, men kanske inte med samma arbetsuppgifter som
              förut.
            </seg>
            <seg n="269245cf">
              Men reformen hade, som vi alla vet, en del barnsjukdomar. Från
              Folkpartiets sida var vi med och drev på för en översyn, för att
              undvika situationer där människor inte behandlas på ett bra sätt.
              Ändringar har gjorts, och lagen har förtydligats, bland annat
              så att Försäkringskassan lättare nu kan göra individuella undantag
              för att inte några människor felaktigt ska överflyttas till arbetslivsintroduktion,
              ALI.
            </seg>
            <seg n="f18d07dc">
              Jag tycker att det är bra med den reformerade sjukförsäkringen
              med individuell bedömning vid fasta avstämningstider för att sjukskrivna
              ska få så bra behandling som möjligt och få förutsättningar att
              komma tillbaka till arbetslivet så snabbt som möjligt. Det är
              det människor vill, att komma tillbaka till sitt jobb eller något
              annat jobb så fort möjlighet finns.
            </seg>
            <seg n="25c3f57e">
              Fru talman! En av hörnstenarna i sjukförsäkringsreformen 2008
              var att förbättra rehabiliteringen. I dag har hälso- och sjukvården
              fått ett tydligare ansvar i sjukförsäkringen genom rehabiliteringsgarantin
              och sjukvårdsmiljarden. Rehabiliteringsgarantin innebär att landstingen
              i dag kan erbjuda behandling för de stora diagnosgrupperna, psykisk
              ohälsa och rygg- och nackbesvär. Sjukvårdsmiljarden skapar drivkrafter
              för hälso- och sjukvården att öka kvaliteten i sjukskrivningsarbetet
              och samverka med andra aktörer. Arbetsförmedlingen har fått ett
              större ansvar för den arbetslivsinriktade rehabiliteringen. Alla
              som lämnar sjukförsäkringen efter två och ett halvt år erbjuds
              i dag individuellt anpassad rehabilitering hos Arbetsförmedlingen,
              exempelvis psykologsamtal och arbetsträning. Utöver detta får
              Försäkringskassan och Arbetsförmedlingen gemensamt 738 miljoner
              kronor årligen för att utveckla tidiga insatser i sjukfallen och
              för att utveckla samverkan mellan myndigheterna kring den sjukskrivne,
              vilket förstås är viktigt.
            </seg>
            <seg n="42105141">
              Vi ser nu flera tecken på att sjukförsäkringen börjar fungera,
              utöver det faktum att sjukfrånvaron i Sverige minskat till normal
              EU-nivå. När Försäkringskassan nyligen besökte socialförsäkringsutskottet
              fick vi veta att 99 procent i dag får sitt rehabiliteringsbehov
              utrett inom 914 dagars sjukskrivning tack vare Försäkringskassans
              samarbete med Arbetsförmedlingen.
            </seg>
            <seg n="fbca142d">
              Arbetsförmedlingen har även i en uppföljning konstaterat att
              en stor majoritet av de personer som deltagit i arbetslivsintroduktionen
              är nöjda och tycker att insatserna varit anpassade efter deras
              behov och förutsättningar. En senare rapport från Inspektionen
              för socialförsäkringen, ISF, har visat att förebyggande behandling
              med kognitiv beteendeterapi genom rehabiliteringsgarantin minskar
              sjukfrånvaron med 26 procent. Antalet sjukskrivna har minskat
              genom snabbare rehabilitering.
            </seg>
            <seg n="d801cfd5">
              Fru talman! För att socialförsäkringarna ska fungera väl krävs
              att människor kan lita på och ha förtroende för dem. För detta
              krävs att man kan vara förvissad om att få den rehabilitering
              och det stöd i övrigt som krävs för en återgång i arbete samt
              att systemet fungerar på ett rättssäkert sätt.
            </seg>
            <seg n="14619d22">
              För två år sedan uppnådde de första personerna till följd av
              de ändrade sjukförsäkringsreglerna den bortre tidsgränsen för
              sjukpenning, och flera av dem kommer nu att uppnå denna gräns
              för andra gången. Det är nu av stor vikt att fortsätta att följa
              hur dessa personer erhåller såväl rehabiliteringsinsatser som
              stöd i övrigt för att kunna återgå i arbete samt vilken ekonomisk
              ersättning de beviljas under tiden.
            </seg>
            <seg n="5d933781">
              I det sammanhanget vill jag betona vikten av att, som arbetsmarknadsutskottet
              anför, mer behöver göras för att stärka arbetsgivarens roll i
              rehabiliteringsarbetet och att öka företagshälsovårdens betydelse.
              Det kan konstateras att sedan rehabiliteringsgarantin infördes
              är det än viktigare för individen att få rehabilitering för återgång
              i arbete i ett tidigt stadium i sjukskrivningsprocessen.
            </seg>
            <seg n="5311bbed">
              Det tycks emellertid råda vissa oklarheter om vad som menas med
              rehabilitering och vilka effekter en åtgärd eller insats har.
              Som framgår av ISF:s underlagsrapport till den parlamentariska
              socialförsäkringsutredningen kan det vara svårt eller omöjligt
              att skilja mellan medicinsk rehabilitering och arbetslivsinriktad
              rehabilitering. Ett exempel är fysisk träning i grupp som leds
              av en sjukgymnast. Om detta är medicinsk eller arbetslivsinriktad
              rehabilitering beror mycket på deltagarna och deras individuella
              mål. ISF säger också bland annat följande: Om det inte är lätt
              att definiera vad som utgör en arbetslivsinriktad rehabilitering
              blir det inte heller lätt att ge en samstämmig bild av effekter
              av densamma.
            </seg>
            <seg n="837ce681">
              Fru talman! Det är viktigt att Försäkringskassan fortlöpande
              tillser att rehabiliteringsplanen följs och vid behov ändras.
              Försäkringskassan har ett samordningsansvar för rehabilitering,
              och detta ansvar innebär att myndigheten ska verka för att andra
              aktörer inom sina respektive verksamhetsområden vidtar de åtgärder
              som behövs för en effektiv rehabilitering av den försäkrade. Det
              är viktigt att Försäkringskassan, på det sätt som föreskrivs i
              socialförsäkringsbalken, tar ansvar för att följa upp att behövliga
              åtgärder vidtas och genomförs. Om Försäkringskassan konstaterar
              att de rehabiliteringsåtgärder som den enskilde bedömts vara i
              behov av inte har vidtagits ska den försäkrade inte hänvisas till
              deltagande i arbetlivsintroduktion hos Arbetsförmedlingen innan
              åtgärderna har genomförts. En bestämmelse med detta innehåll skulle
              kunna införas i socialförsäkringsbalken eller säkerställas i annan
              ordning.
            </seg>
            <seg n="5e9641be">
              Till slut vill jag säga att även om vi nu ser en klar ljusning
              inom rehabiliteringsområdet är vi inte framme än. Mer behöver
              utvecklas och förbättras. Därför är vi överens med oppositionen
              om att vi på ett bättre sätt än i dag måste följa upp att alla
              får sitt rehabiliteringsbehov tillgodosett i sjukförsäkringen.
              Det är glädjande att vi i Alliansen nu tillsammans med oppositionen
              gemensamt kan hitta en väg framåt så att regeringen kan fortsätta
              att arbeta och följa den inslagna positiva väg som har givit färre
              sjukskrivna personer i Sverige. Det är ändå det viktiga målet
              med de insatser vi gör inom detta område.
            </seg>
          </u>
          <note type="speaker" n="84be8d9c">
            Anf. 79 SOLVEIG ZANDER (C):
          </note>
          <u who="solveig_zander_28a62c" xml:id="i-62c1e234601befc2-0" n="d48aae1b">
            <seg n="8ac0fe49">
              Fru talman! Jag börjar med att beklaga att det finns en avvikande
              mening skriven i detta dokument. Det hade varit mycket bättre
              och haft ännu mer tyngd om vi hade kommit överens om alla skrivningar
              i betänkandet. Så är det dock inte.
            </seg>
            <seg n="e7a6523b">
              Tittar vi på hur utskottsinitiativet är formulerat visar det
              inte tydligt vad man menar och vilka de egentliga problemen är
              inom rehabiliteringsområdet.
            </seg>
            <seg n="98bcf2de">
              För att vara bara ett utskottsinitiativ är det ovanligt många
              som har haft möjlighet att yttra sig muntligt och skriftligt.
              Det är Försäkringskassan, Arbetsförmedlingen, Sveriges Kommuner
              och Landsting, Inspektionen för socialförsäkringen, professorerna
              Kristina Axelsson och Åke Nygren, finansutskottet, socialutskottet
              och arbetsmarknadsutskottet hoppas jag fick med alla. De jublar
              inte över det som utskottsinitiativet har uttryckt.
            </seg>
            <seg n="30e4bc9b">
              Det man har uttryckt är att de som behöver rehabilitering och
              behöver få insatser för att kunna återgå i arbete inte får det
              i tillräckligt god tid innan de kommer till den bortre gränsen
              i sjukförsäkringen. Men som Finn Bengtsson påtalade finns verkligen
              denna rätt, så det är att slå in öppna dörrar.
            </seg>
            <seg n="d112bd62">
              Man kan undra vad det är som initiativtagarna, det vill säga
              oppositionen och främst Miljöpartiet, uttrycker i detta sammanhang.
              För egen del tror jag att det handlar om att man har synpunkter
              på den bortre gränsen, men det uttrycks inte. I stället har vi
              att ta ställning till det som uttryckts och formulerats i skrift,
              och det handlar om rehabilitering.
            </seg>
            <seg n="f21c56bc">
              Jag tänker därför uppehålla mig vid vad jag och Centerpartiet
              tycker är bristerna i rehabiliteringen för att få människor att
              kunna återgå i arbete eller komma till arbetsmarknaden om de inte
              har varit där.
            </seg>
            <seg n="19193f14">
              Med en dåres envishet tänker jag upprepa betydelsen av företagshälsovården.
              Även Hans Backman från Folkpartiet sade att den är mycket viktig.
              Det gäller att komma in innan någon blir sjukskriven och innan
              någon har varit sjukskriven länge. I det sammanhanget är företagshälsovården
              A och O.
            </seg>
            <seg n="5d80074a">
              Då måste man i ärlighetens namn säga att det är otroligt att
              så mycket som en miljon arbetstagare står utanför företagshälsovården.
              Det kan inte vara så. Här måste vi göra något så att det blir
              lönsamt för företagen att ansluta sig till företagshälsovården.
              Det har jag sagt tidigare, och jag tänker fortsätta att säga det.
            </seg>
            <seg n="77f19235">
              Jag har inte sett något i denna väg från regeringen hittills,
              men jag hoppas att det kommer.
            </seg>
            <seg n="33a6c5bd">
              Det här var den första av ett antal punkter som är viktiga för
              att personer ska få möjlighet att komma in på arbetsmarknaden
              efter en sjukskrivning.
            </seg>
            <seg n="d822b4ab">
              Den andra punkten handlar om när man har varit sjukskriven länge,
              två och ett halvt år, och nått den bortre gränsen. Eller som Arbetsförmedlingen
              skriver: Även för dem som har varit inne i programmet med det
              menar man arbetslivsintroduktionen är det problem, de som har
              varit kvar länge på grund av ohälsa eller till följd av ohälsa
              har varit borta från arbetsmarknaden 11 av 21 år. Hälften av tiden
              har man alltså inte varit inne på arbetsmarknaden. Det säger sig
              självt att det är ett problem. Då behövs en annan metod än den
              som erbjuds i dag.
            </seg>
            <seg n="1ecd0d4d">
              Här finns det som folkhögskolorna erbjuder som vi kallar förrehabilitering.
              Man ska få självkänsla att kunna återgå i arbete och se att man
              har förmågan att återgå i arbete. Man ska få stöd och hjälp att
              göra det. Vi är många som har motionerat i utskottet om just förrehabilitering,
              men det avslogs i utskottet med motiveringen att regeringen skulle
              utreda och ta ställning till hur förrehabilitering skulle kunna
              bli permanent även på nationell nivå och inte bara, som nu, på
              försök.
            </seg>
            <seg n="2827d709">
              Även i detta sammanhang har jag inte hört hur ärendet fortskrider,
              och regeringen har inte återkommit här heller.
            </seg>
            <seg n="92510dce">
              När jag var på Inspektionen för socialförsäkringens insynsråd
              i förra veckan fick jag redovisat för mig att personer som nekas
              förlängning av sjukpenning inte vet vad det beror på. Kan man,
              precis som betänkandet handlar om, hänvisa det till att de inte
              har fått de insatser som behövs i sammanhanget?
            </seg>
            <seg n="1a419d25">
              Inspektionen för socialförsäkringen konstaterar att det finns
              brister hos Försäkringskassan när det gäller kommunikation. Man
              använder fackuttryck, vilket innebär att den försäkrade inte förstår
              språket. Det finns brister i beslutsunderlaget, och man har inte
              heller redovisat alla omständigheter kring varför de inte får
              en förlängning av sjukpenningen. Dessutom har handläggarna olika
              uppfattningar om när den försäkrade ska få sitt ärende omprövat.
            </seg>
            <seg n="8e58113f">
              Är det på detta sätt finns det mycket att göra för att en människa
              ska kunna få en förlängd sjukskrivning och den rehabilitering
              hon har behov av. Detta måste rättas till. Detta har Försäkringskassan
              blivit medveten om och jobbar på. Detta görs dock inte över en
              natt, utan vi måste ge Försäkringskassan mer tid.
            </seg>
            <seg n="047bdd3f">
              Den tredje av de fyra punkter som jag tänker ta upp och som kan
              förbättra rehabiliteringen handlar om att det är så många aktörer
              som är inblandade i rehabiliteringen. Det pekar också utskottsinitiativet
              på. Det är Försäkringskassan, kommunen, Arbetsförmedlingen och
              arbetsgivaren. Hur ska man samordna detta?
            </seg>
            <seg n="fb54ccd0">
              Här ser vi en brist, och det är att man inte gör det man är ålagd
              att göra. Det gäller inte minst landstingen. Vad gör landstingen
              åt att det tar så lång tid att få den hjälp och det stöd man behöver?
            </seg>
            <seg n="61645699">
              I förra veckan fick jag höra att en person som varit sjukskriven
              i mer än tre månader hade varit hos primärvården, fått en specialistremiss,
              återförts till primärvården, fått en ny specialistremiss, återkommit
              till primärvården och ännu inte fått en diagnos. Hur ska den personen
              få en rehabilitering som är adekvat när man inte ens har fastställt
              vad det är för diagnos?
            </seg>
            <seg n="1bafe91d">
              Här kan jag konstatera, vilket jag beklagar oerhört, att om personen
              hade haft en privat försäkring skulle detta ha varit fixat för
              länge sedan och personen hade återgått i arbete. Men detta vill
              vi ju inte ha.
            </seg>
            <seg n="37b3e146">
              Skulle det vara en anledning till ett utskottsinitiativ för att
              påtala bristerna hos landstingen?
            </seg>
            <seg n="0c05f606">
              Den fjärde och sista punkten som jag vill ta upp gäller vikten
              av att alla aktörer samverkar. Vi har samordningsförbunden och
              Finsam. Där har vi nu gått ett steg till, men vi kan gå mycket
              längre i det sammanhanget för att förtydliga deras betydelse och
              också ge dem mer resurser. I dag står nästan en tredjedel av alla
              kommuner fortfarande utanför detta samordningsarbete. Det är något
              som gör att rehabiliteringen inte ger det resultat som vi vill
              att det ska ge. Jag förväntar mig att regeringen blir tydlig på
              den punkten.
            </seg>
            <seg n="f430d27e">
              Som sagt, fru talman, slår utskottsinitiativet enligt mitt förmenande
              in öppna dörrar. Det hade varit bättre om vi tillsammans hade
              uttryckt att rehabiliteringen har fler faser än de som finns i
              dag. Jag är övertygad om att vi tillsammans kan göra det mycket
              bättre för att hjälpa och stödja människor som är sjukskrivna
              och som vill komma tillbaka till ett jobb eller komma till ett
              jobb som man aldrig har haft. Vi kan, fru talman, göra mycket
              mer på den punkten.
            </seg>
          </u>
          <note type="speaker" n="c0ef0cb3">
            Anf. 80 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-51d3ebd51551881c-0" n="48291303">
            <seg n="5cdbf6f2">
              Fru talman! Det är inte så att Alliansens företrädare har samskrivit
              sig på något vis eller haft kommunikation med varandra. Men när
              jag ser vad jag har skrivit i mitt papper och har lyssnat på de
              föregående talarna verkar det precis som om var och en har fått
              en sak att prata om. Det är faktiskt ganska intressant.
            </seg>
            <seg n="fb9bfa7a">
              Jag tänkte, fru talman, lyfta blicken lite mer. Vi upplever sådana
              här debatter av ett initiativärende som mycket fokuserade på vissa
              detaljer. Man ser liksom inte skogen för alla träd.
            </seg>
            <seg n="53200a11">
              En kontakt som jag hade med en vårdgivare sade så här. Han arbetade
              som läkare på en vårdcentral. Han sade att han blev så trött på
              den tröghet som fanns och hur det var organiserat att han inte
              orkade ha det så utan öppnade eget. Det är klart att det har ganska
              mycket med sjukskrivning att göra.
            </seg>
            <seg n="e69535ea">
              Kanske skulle socialutskottet ibland bilda ett samlingsutskott
              med socialförsäkringsutskottet, för detta att se sjukvården som
              något separerat från försäkringssystemet är väldigt misslyckat.
              Det är också därför vi har haft problemet att Försäkringskassan
              ska kunna se saker och ting som Arbetsförmedlingen har.
            </seg>
            <seg n="e0cd73ec">
              Detta borde ha åtgärdats för årtionden sedan, när problemen uppkom,
              när Kjell-Olof Feldt 1990 skrev att han ser problem med de skenande
              sjukskrivningskostnaderna och vill sänka dem. Det fanns i DN år
              1990 i alla fall.
            </seg>
            <seg n="bfaf58ae">
              De perspektiven gör kanske att man kan lyfta blicken lite mer
              utöver detta. Vad som har hänt är att ett stort antal människor
              har hamnat väldigt långt utanför under mycket lång tid, och det
              har vi nu att hantera. Det borde vara ändamålet för det här initiativet.
              Det vore kanske lite viktigare än att ha ett hårklyveri om vad
              det ska stå i satserna i den avvikande meningen eller i själva
              huvudtexten.
            </seg>
            <seg n="a6a40505">
              Dagens betänkande, fru talman, är ett resultat av en pågående
              utveckling av förbättrade rehabiliteringsinsatser som utskottet
              nu vill förbättra ytterligare. Tillkännagivandet är en uppmaning
              till regeringen att ytterligare öka redan omfattande insatser.
              Enligt en av de viktigaste remissinstanserna till betänkandet,
              Försäkringskassan, kan man notera att myndigheten är bekymrad
              över att det skulle komma nya riktlinjer i ett stort förändringsarbete
              som man menar redan visar positiva resultat.
            </seg>
            <seg n="edaf98d8">
              Detta riskerar i stället att åtgärderna bromsas upp. Det fulla
              utfallet av de nya insatserna har ännu inte kunnat ses, och innan
              man har sett dem kan man knappast göra en utvärdering av dem.
              Det är verkligen något prematurt, det vi står inför just nu.
            </seg>
            <seg n="d50bdc9e">
              Fru talman! Jag tror att det är mer än så. Politik är inte alltid
              lätt att följa, eftersom drivkrafterna bakom det synliga skeendet
              inte alltid framträder på ett tydligt sätt. För oss kristdemokrater
              har inte förändringar ett egenvärde i sig, utan de är sprungna
              ur ett behov som riktar sig till medborgarna. Detta betänkande
              är ett i en lång rad av betänkanden som grundar sig på problem
              inom sjukförsäkring och rehabilitering som egentligen går så långt
              som 20 år tillbaka i tiden.
            </seg>
            <seg n="16f8d5af">
              Det blir så lätt ett politiskt självändamål att agera även under
              ett nödvändigt pågående förändringsarbete. Många av de lagar och
              regler som utskottet och riksdagen beslutar om ska omsättas i
              praktiken. Ofta, ja mycket ofta, är det i den direkta kontakten
              med medborgarna som problemen kan uppkomma. Försäkringskassan
              har redan igångsatt utbildningar av personal och nya samverkansformer
              både inom myndigheten och med exempelvis Arbetsförmedlingen, med
              metodutveckling och nya bedömningsnycklar som några exempel.
            </seg>
            <seg n="e53792e2">
              Politisk klåfingrighet kan många gånger göra mer skada än nytta
              under ett pågående arbete, då det är i själva arbetet som problemen
              får sina lösningar. Det är också där som eventuella behov av förändringar
              framkommer. Som ett exempel kan nämnas att Försäkringskassan framförde
              ett antal synpunkter på förbättringar under 2012 jag tror att
              det var ungefär 30 och att de redan har hörsammats av regeringen
              och lett till förändringar inom olika socialförsäkringsområden.
            </seg>
            <seg n="5c6f7b24">
              Förbättrad hantering av komplexa ärenden med dubbla handläggare
              pågår som försök exempelvis i Göteborg och Skåne. I år ska de
              utvidgas till flera delar av landet, eftersom försöken har varit
              mycket framgångsrika. Då kommer andra delar av landet att kunna
              utvärderas, så att man ser hur det fungerar. Det handlar om komplexa
              fall, där man exempelvis har två handläggare som tittar på samma
              ärende och där man också får hjälp att göra bedömningar i hela
              spektrat av vilka insatser i komplexa fall som är nödvändiga,
              något som vi kristdemokrater har påtalat tidigare.
            </seg>
            <seg n="02924e6e">
              Detta är ett arbete som givetvis borde ha gjorts för länge sedan,
              som jag nämnde.
            </seg>
            <seg n="56644b4b">
              Som vi har hört av debatten och kan läsa i betänkandet framgår
              tydligt de insatser som jag syftar på från de olika remissinstanserna.
            </seg>
            <seg n="d9d5dccc">
              Kristdemokraterna har i en utvärdering som vi gjorde för något
              år sedan påtalat vikten av tidiga insatser, det vill säga ett
              nytt arbetssätt där den sjukskrivne innan sjukförsäkringsperioden
              löper ut och han ska gå till arbetslivsintroduktion får en övergång
              så att man slipper diskutera ersättningsfrågorna den första tiden,
              när man är hos Arbetsförmedlingen. Det är ett exempel.
            </seg>
            <seg n="9b78ca99">
              Företagshälsovårdens betydelse är lätt att utvärdera. Det går
              att titta på de områden där man har en fungerande företagshälsovård.
              Den kunde ha instiftats av andra regeringar för länge sedan, om
              man hade velat det, eftersom man nu tycker att detta är viktigt.
              Men de har betydelse för hur vi kan åstadkomma tidiga lösningar.
              Då talar jag återigen om att inte se skogen för träden, att se
              den enskilda individen.
            </seg>
            <seg n="9ea466e0">
              Vi har också gett extra resurser inom rehabilitering, sjukskrivning
              och så vidare, där lustigt nog bland annat Hallands län har utmärkt
              sig. Det har varit ett allianslän i 5060 år med fria val, där
              man till och med kan gå till sjukgymnasten utan en remiss och
              slipper springa in i vårdapparaten. Det är bara ett exempel på
              hur man kan lösa saker och ting.
            </seg>
            <seg n="88808b5a">
              I alliansens avvikande mening lyfter vi också fram det omfattande
              arbete som pågår och syftar till förbättrad rehabilitering. Det
              blir i en sådan här debatt lätt en form av pseudodiskussion av
              politisk karaktär. Om vi tittar på det arbete som görs på marknivå
              med nytänkande initiativ för att möta behov av insatser i olika
              former för att ge en individanpassad hjälp, framstår ofta kammardebatterna
              på området som starkt avgränsade.
            </seg>
            <seg n="26d2eafa">
              Enbart hur en vårdcentral är uppbyggd och vilka kompetenser som
              finns på denna primärvårdsnivå kan vara avgörande för om en person
              får rätt rehabilitering, vilket vi hörde av Solveig Zander. Min
              uppfattning är att större fokus borde riktas mot likvärdig och
              hög kvalitet i hälso- och sjukvårdsinsatserna i hela landet. Här
              finns fortfarande en hel del att göra, oavsett vilka politiska
              majoriteter som styr på landstings- och regionnivå.
            </seg>
            <seg n="e19d7f7d">
              Detta skulle naturligtvis inte ge så höga politiska poäng att
              man gjorde det man sade men det hade varit bra för de svenska
              medborgarna, som har gett oss våra riksdagsuppdrag.
            </seg>
          </u>
          <note type="speaker" n="dff7acd1">
            Anf. 81 TOMAS ENEROTH (S):
          </note>
          <u who="tomas_eneroth_940a2f" xml:id="i-d02bb8dc78068aa3-0" n="b9024b27">
            <seg n="a77db00d">
              Fru talman! Jag börjar med att yrka bifall till förslaget i betänkandet.
              Det innebär faktiskt att riksdagen nu tvingar regeringen att lägga
              fram förslag som stärker möjligheterna till rehabilitering. Det
              ger fler chans att komma tillbaka till arbetslivet i stället för
              att sorteras ut från arbetsmarknaden efter en tids sjukdom.
            </seg>
            <seg n="7426a81e">
              Det är en viktig signal som regeringen nu får från riksdagen
              eftersom det torde vara uppenbart att vi har stora bekymmer i
              sjukförsäkringen. Den ger numera ett ganska dåligt ekonomiskt
              skydd när man blir sjuk. I dag innebär den rehabiliteringskedja
              som vi har att många människor sorteras ut från arbetsmarknaden
              i stället för att med hjälp av sjukförsäkringen få en brygga tillbaka
              in i arbetslivet.
            </seg>
            <seg n="5a329de9">
              Utmaningarna för att få en bättre fungerande sjukförsäkring är
              onekligen många. Vi vet att legitimiteten är ordentligt hotad
              i sjukförsäkringen. Det visar Stefan Svallfors undersökningar.
              Folkets förtroende för sjukförsäkringen är sämre än på länge.
              Välfärdssystemen i stort har man fortfarande stort förtroende
              för, men förtroendet för sjukförsäkringen sjunker som en sten.
              Det är inte så underligt eftersom man i dag tvingas ta kompletterande
              försäkringar, privata eller avtalsvisa, för att över huvud taget
              få ett rimligt skydd när man som löntagare blir sjuk.
            </seg>
            <seg n="82efc49d">
              Detta är ett resultat av att regeringen 2006 sänkte taket i sjukförsäkringen
              för 1,7 miljoner löntagare. Det var det första som regeringen
              gjorde när den tillträdde. Det har inneburit en växande privat
              försäkringsmarknad. Det innebär att stora löntagargrupper betalar
              dubbelt för sitt försäkringsskydd. Det innebär också att vi sakta
              men säkert riskerar att gå från en modell den nordiska modellen
              med gemensamma standardförsäkringar till bristande grundtrygghetssystem
              som kräver att man måste ha ett kompletterande skydd om man har
              råd eller möjlighet.
            </seg>
            <seg n="bbd9f45e">
              Det finns också andra uppenbara systemfel i sjukförsäkringen.
              Vi vet att rehabiliteringskedjan såsom den är utformad har lett
              till att 65 000 personer nu är utförsäkrade. Därutöver har de
              fått en kraftigt försämrad ekonomi. Kommunal visar att bland deras
              utförsäkrade medlemmar är det mer än en tredjedel som har förlorat
              mer än 5 000 kronor i månaden. 5 000 kronor i månaden har man
              alltså förlorat på den rundvandring som det har inneburit att
              bli utsorterad i stället för att få rehabilitering och stöd att
              komma tillbaka in i arbetslivet.
            </seg>
            <seg n="ea3fea56">
              Jag kan bara konstatera att vi inte har en arbetslinje i sjukförsäkringen.
              Det är en anti arbetslinje som effektivt sorterar ut många bort
              från möjligheten att komma tillbaka in i jobb.
            </seg>
            <seg n="75099083">
              Tidsgränser kan vara bra. Det brukar jag ofta säga. Det kan vara
              bra med en tidsgräns om den stipulerar ett ansvar för arbetsgivaren,
              för Försäkringskassan, för sjukvården, för Arbetsförmedlingen
              och för andra aktörer. I dag stipulerar tidsgränsen bara ett ansvar
              för den enskilda: Du måste bli frisk vid en viss tidpunkt, annars
              mister du din försäkringsersättning.
            </seg>
            <seg n="7f375d74">
              Detta är inte acceptabelt. Att lägga den bördan på den enskilda
              när man är som mest skör borde vara orimligt. Tidsgränser ska
              naturligtvis också reglera andras skyldigheter.
            </seg>
            <seg n="576414d1">
              Sedan 2008 har vi fått se återkommande reparationer av den bristande
              sjukförsäkringen. Flera av vännerna här från socialförsäkringsutskottet
              har suttit med länge och fått springa in till riksdagen med extrajusteringar,
              oskälighetsregler och oskälighetsprövningar för att medierna har
              uppmärksammat stora brister. Svårt cancersjuka har blivit avstängda
              från sjukförsäkringen, och andra bekymmer har funnits. Vi vet
              att de oskälighetsregler som man har infört har haft försumbar
              effekt, för att referera generaldirektören för Försäkringskassan.
              Vi vet också att de ofta snarare har tillkommit för att minska
              en medial debatt än för att i realiteten göra någonting som påtagligt
              erbjuder människor en väg tillbaka in i arbetslivet.
            </seg>
            <seg n="bb062428">
              Vi har tack vare ett aktivt arbete i oppositionen sett till att
              sjukförsäkringen ändå har blivit något bättre. Grupper som var
              nollklassade fick tack vare vårt utskottsinitiativ åtminstone
              möjlighet att komma in i rimlig ekonomisk ersättning i stället
              för att bli föremål för kommunens försörjningsstöd.
            </seg>
            <seg n="cc9073d3">
              Genom att vi gjorde ett utskottsinitiativ om arbetsförmågeprövningen
              och arbetsmarknadsprövningen efter 180 dagar fick vi till slut
              tvinga fram en proposition från regeringen som innebär att man
              ändrar arbetsmarknadsbegreppet till fördel för den prövning som
              sker efter 180 dagar och med bättre möjligheter att i så fall
              komma tillbaka i jobb.
            </seg>
            <seg n="0969d45b">
              Nu är detta ett ytterligare initiativ som är taget i utskottet
              för att se till att regeringen tvingas göra förändringar i en
              sjukförsäkring som fungerar mycket dåligt. Nu handlar det om rehabilitering.
              Vi tog det redan i december. Det innebär att vi sedan i december
              har haft en pågående debatt i utskottet om hur man ska se till
              att människor får möjlighet till rehabilitering för att komma
              tillbaka till ett jobb.
            </seg>
            <seg n="b75cf74a">
              Det borde vara uppenbart för de flesta att det finns tydliga
              brister på rehabiliteringssidan. Det har de hearingar och utfrågningar
              som utskottet har haft under hösten visat på ett tydligt sätt.
            </seg>
            <seg n="77709a13">
              Fackliga organisationer, handikapporganisationer, Nätverket Resurs
              och inte minst professionen vittnar om att vi nu har en rehabiliteringskedja
              utan rehabilitering. Det syns tydligt i betänkandet.
            </seg>
            <seg n="98d40556">
              Inspektionen för socialförsäkringen säger att Försäkringskassan
              saknar medel att uppnå mål med att få sjukskrivna tillbaka i jobb.
              Man konstaterar att det inte finns några verktyg och inte några
              sanktioner. Det krävs en mängd insatser för att säkerställa att
              rehabilitering faktiskt sker.
            </seg>
            <seg n="0227fedd">
              Man konstaterar också att i 70 procent av fallen utreds inte
              ens möjligheten att göra insatser hos arbetsgivarna. Man ger bara
              ett avslag. Det är med andra ord en väntan på en tidsgräns utan
              aktiva insatser i stället för en aktivitet tidigt som gör att
              man får chansen att komma tillbaka in i arbetslivet.
            </seg>
            <seg n="570b20b2">
              Vi ser av Försäkringskassans redovisning att de är mycket aktiva
              i att kartlägga, ta fram individuella handlingsplaner, identifiera
              målgrupper, sortera och hantera. Men de kan inte redovisa om rehabilitering
              genomförs eller hur mycket rehabilitering som genomförs. De kan
              inte ens berätta om rehabilitering erbjuds eller hur mycket rehabilitering
              som erbjuds. Jag tycker att det är anmärkningsvärt att den stora
              myndighet som har ansvar för att samordna rehabilitering inte
              ens har dessa delar klart för sig när det gäller rehabiliteringen.
            </seg>
            <seg n="09704c06">
              Arbetsförmedlingen konstaterar att av dem som hamnar i arbetslivsintroduktion
              har de flesta en betydande oro för försörjningen, vilket tar udden
              av möjligheterna att diskutera möjligheten att återkomma i jobb.
              Det är inte så underligt när människor precis har blivit av med
              sin ersättning.
            </seg>
            <seg n="1a748bbe">
              30 procent av dem som kommer till Arbetsförmedlingen är så sjuka
              att ingen insats över huvud taget görs. 60 procent får en insats
              som är maximalt en timme i veckan. Arbetsförmedlingen konstaterar
              att 69 procent av den timmen är i form av ett mindre samtal, ofta
              per telefon. Totalt är det ungefär 4 procent som återkommer i
              jobb utan stöd. Den sista siffran är viktig eftersom Ulf Kristersson
              vid något tillfälle hävdade att det var 27 procent som kom tillbaka
              i arbete. Ekots grävande journalister lyckades ta reda på att
              det inte alls stämde. Sedan fick vi en extra debatt i riksdagen
              om siffertricksande, om att dölja sanningen och om att inte riktigt
              berätta hur verkligheten faktiskt ser ut.
            </seg>
            <seg n="dae12ed6">
              Vi har med andra ord en rehabiliteringskedja utan rehabilitering.
              Vi har administrativa tidsgränser som innebär att människor sorteras
              ut. Men varken Arbetsförmedlingen, Försäkringskassan eller ISF
              kan visa att människor faktiskt får några reella insatser.
            </seg>
            <seg n="bbecb538">
              Vi bjöd in även Åke Nygren, som är nestor inom rehabilitering
              och har varit ordförande i regeringens rehabiliteringsråd, för
              att han skulle berätta för oss vad som behöver göras och vad inte
              minst arbetsgivarna kan göra.
            </seg>
            <seg n="660b6105">
              Åke Nygren konstaterar att sedan regeringen tog bort arbetsgivarnas
              ansvar för rehabiliteringsutredning 2007 är de numera endast skyldiga
              att svara på frågor från Försäkringskassan om vilka insatser de
              gör. Efter 160 dagars sjukskrivning är det ungefär 6 procent som
              över huvud taget har fått till exempel arbetsträning. Det är en
              bristande täckning av företagshälsovård, det är ett bristande
              systematiskt arbetsmiljöarbete, och det är uppenbara brister även
              när det gäller arbetsgivarnas ansvar att erbjuda den som är sjuk
              rehabilitering och tillbakagång till arbete.
            </seg>
            <seg n="0a8da4f3">
              Jag vet inte hur jag ska hantera Solveig Zanders utsaga här från
              talarstolen när hon talar sig varm för företagshälsovården, förrehabilitering
              och så vidare. Å ena sidan blir jag glad för att det är tur att
              det är fler som inser det. Å andra sidan kan jag bli bekymrad
              eftersom Solveig Zander har suttit som ansvarig i riksdagen i
              åtskilliga år och röstat för förslag från regeringen om att dra
              bort resurser från just företagshälsovården och minska möjligheterna
              till förrehabilitering och rehabilitering. Men det får Solveig
              Zander svara på i ett annat sammanhang.
            </seg>
            <seg n="fe09d15f">
              Sammanfattningsvis borde varningsklockorna vara mycket tydliga.
              Rehabiliteringen fungerar inte. Utsorteringen pågår, och 65 000
              personer är utförsäkrade. Fler slås nu ut permanent från arbetsmarknaden.
              Sjukskrivningarna ökar, och det är inte den minskning som vi har
              sett tidigare. Sjukskrivningarna ökar eftersom en del av dem som
              var utförsäkrade kommer tillbaka. Men de ökar också på grund av
              att vi ser en betydande ökad ohälsa inte minst bland kvinnor i
              arbetslivet.
            </seg>
            <seg n="0232b063">
              Ändå görs det mycket få aktiva insatser. Skulle man göra en jämförelse
              skulle man kunna titta på hur det ser ut i arbetsmarknadspolitiken
              där Arbetsförmedlingen nu har dragit bort insatserna och sparat
              17 miljarder på aktiva insatser, vilket gör att de arbetslösa
              inte får en chans att komma tillbaka in i jobb. Rekryteringsgapet
              är större än någonsin. På samma sätt förhåller det sig i sjukförsäkringen.
              Bristen på insatser gör att människor passivt hamnar utanför i
              stället för att få en chans att komma tillbaka.
            </seg>
            <seg n="d577dfe4">
              Regeringen kanske är nöjd med detta. Jag vet inte. I varje fall
              tror jag att Finansdepartementet är det eftersom statens kostnader
              för sjukförsäkringen minskar dramatiskt. Men det är statens kostnader.
              Kommunernas kostnader för försörjningsstöd ökar. Enskilda familjers
              och personers ekonomi minskar dramatiskt. Socialsekreterare, lärare,
              fritidsledare och många andra kan vittna om hur barn får säga
              nej till skolresor och klassresor när de har föräldrar som är
              sjuka, därför att familjeekonomin har slagits sönder.
            </seg>
            <seg n="749c4695">
              Återigen: Samhällsekonomiskt är detta ett slöseri, eftersom allt
              fler kommer allt längre bort från arbetsmarknaden. Det är lönsamt
              med aktiva insatser. Det är lönsamt med förebyggande insatser.
              Det är lönsamt med rehabilitering. Det är faktiskt god ekonomi
              att satsa på detta i stället för att som denna regering har gjort
              spara på de aktiva insatserna.
            </seg>
            <seg n="fcf5c35e">
              Det behövs med andra ord en arbetslinje, inte en utsorteringslinje.
              Att ensidigt tro att ekonomiska incitament och hot om sänkta ersättningar
              innebär att folk kommer tillbaka i arbetslivet är kortsiktigt
              tänkt, och det är felaktigt tänkt. Människor blir oroliga för
              sin ekonomi. De orkar inte, förmår inte, klarar inte av att komma
              in i en vettig rehabilitering om man samtidigt drar undan grunden
              för deras ekonomiska situation. Här borde det rimligtvis vara
              så att man i stället ser till hur den enskilde har det.
            </seg>
            <seg n="9c202be8">
              Jag tycker att det är bra att riksdagen nu ger en tydlig signal
              till regeringen att den ska säkerställa att rehabilitering ska
              erbjudas. Jag kan oroas eller förvånas över de borgerliga inläggen
              i talarstolen tidigare, där man å ena sidan är för och tycker
              att det är bra och å andra sidan säger att allting redan var bra.
              Ni får väl bestämma vilken fot ni ska ställa er på antingen är
              man nöjd med systemet och röstar emot, eller så inser man att
              det faktiskt finns stora brister.
            </seg>
            <seg n="c9f127a7">
              Jag tycker att flera av anförandena tydligt visar på att det
              även bland borgerliga politiker finns en insikt om att det finns
              stora brister i rehabiliteringskedjan. Låt oss då gemensamt se
              till att vi kan åtgärda dessa! Samhällsekonomiskt är det nämligen
              ett slöseri att människor ställs utanför, långt bort från arbetsmarknaden,
              bara för att de drabbas av en tids sjukdom.
            </seg>
            <seg n="0721ada7">
              Nu ska regeringen avisera förslag i vårbudgeten. Jag ser fram
              emot ett skarpt förslag i budgetpropositionen, för Sverige behöver
              en mänsklig sjukförsäkring som ser till att den som drabbas av
              sjukdom inte sorteras ut utan får chansen och rätten att komma
              tillbaka. Det är egentligen det som är själva poängen med en social
              försäkring.
            </seg>
            <seg n="ff0be438">
              (Applåder)
            </seg>
          </u>
          <note type="speaker" n="01ca5aec">
            Anf. 82 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-1" n="1269902c">
            <seg n="1cb15bc8">
              Fru talman! I mitt huvudanförande pekade jag på hur såväl socialdemokrater
              som Alliansen i regeringsställning historiskt har visat ansvar
              genom att se och vilja förändra en sjukförsäkring som inte var
              sjukförsäkringsmässig.
            </seg>
            <seg n="72ff912f">
              Jag sade också i mitt anförande att det därför är väldigt besvärande
              att lyssna till dagens opposition, ledd av Socialdemokraterna,
              som har lämnat tanken på att vi behövde en reformering av sjukförsäkringen.
              De förfasar sig över det som den bortre tidsgränsen innebär, nämligen
              att människor som inte tillhör de 25 procent som så att säga befinner
              sig i vinstlaget av den individuella bedömning som finns i sjukförsäkringen
              de som utgör ett undantag och fortsätter med sjukpenning utan
              de 75 procent som kanske uppgår till 60 00065 000 individer som
              har kommit över till arbetslivsintroduktion, denna korta tid som
              trots allt ger chansen för hälften att inte återvända till sjukförsäkringen.
            </seg>
            <seg n="f9ca6484">
              I det gamla systemet, Tomas Eneroth, hade dessa människor varit
              förtidspensionärer. De hade passivt flyttats över till förtidspension
              just för att inga insatser gjordes. Det går bra att från talarstolen
              säga att det nu bara är individerna det gäller. Nu jobbar ju myndigheterna
              samfällt för att just dessa individer ska få det stöd de vill,
              och därför behöver de i mer än hälften av fallen inte återvända
              till sjukförsäkringen. Det gör i sin tur att detta måste bygga
              på de enorma satsningar på rehabilitering regeringen har gjort.
            </seg>
            <seg n="c4a620f8">
              Jag tycker att det är besvärande att man inte ser denna fördel.
              Tar man det kvinnoperspektiv Tomas Eneroth lyfte in är det faktiskt
              70 procent av kvinnorna detta drabbar, det vill säga: Det hade
              varit 70 procent kvinnor som hade fastnat i den gamla sjukförsäkringen
              och blivit förtidspensionärer. Hur jämlikt är det på en skala
              att driva detta? Sedan kan vi fundera på det måste vi hjälpas
              åt med hur vi ska få en bättre analys av varför kvinnor är mer
              sjukskrivna än män, men förändringen av sjukförsäkringen till
              det bättre har framför allt gynnat kvinnorna genom att de kommer
              närmare arbetsmarknaden.
            </seg>
          </u>
          <note type="speaker" n="bb631f25">
            Anf. 83 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-d02bb8dc78068aa3-1" n="b9024b27">
            <seg n="5f837bb6">
              Fru talman! Man kan konstatera att det efter sju års borgerligt
              styre efter sju år med en borgerlig regering fortfarande är så
              att man ofta gömmer sig genom att säga: Det där måste vara Socialdemokraternas
              fel, någon gång i tiden.
            </seg>
            <seg n="e42c45e4">
              Vore det inte klädsamt att någon gång ta ansvar för den utveckling
              vi faktiskt har här och nu, i dag? Inte minst kvinnorna i Kommunal,
              som jag talar om, har utförsäkrats och ställts helt utanför ekonomisk
              trygghet. De har förlorat 5 000 kronor i månaden och fått en dramatisk
              försämring av sin privatekonomi. De har inte fått rehabilitering
              och stöd för att komma tillbaka. Det är den verklighet de upplever.
            </seg>
            <seg n="7988dc00">
              Det är knappast så att någon säger att det är enorma satsningar
              på rehabilitering som har genomförts under dessa år. Möjligtvis
              gör ni det i färdigskrivna tal eller liknande, men verkligheten
              pekar i en annan riktning. Var finns dessa miljarder till rehabilitering?
              Var finns resultaten av dem? Vi frågade den ansvariga myndigheten,
              Försäkringskassan. Den kan inte ens redovisa hur många som har
              fått rehabilitering eller över huvud taget hur många som har erbjudits
              rehabilitering. Är inte det lite besvärande för en regering som
              säger att man nu tycker att myndigheterna tillsammans gör genuint
              goda insatser för att människor ska få chans att komma tillbaka
              in i arbetslivet?
            </seg>
            <seg n="418b32a2">
              Frågorna till Finn Bengtsson blir snarare: Är det rimligt att
              man i dag ska utförsäkras i väntan på en operation?
            </seg>
            <seg n="dd55d8c3">
              Är det rimligt att det är en sådan brist på individuell hänsyn
              i rehabiliteringskedjan att vi hamnar i ett läge där personer
              inte ens får chansen att invänta en operation utan att utförsäkras?
            </seg>
            <seg n="6068ce5b">
              Är det rimligt att man ska utförsäkras när man kanske är tillbaka
              på 7080 procents arbetsförmåga men inte är fullt arbetsför? Är
              det en vettig arbetslinje när man ser att människor har en prognos
              och chans att komma tillbaka?
            </seg>
            <seg n="8b984db1">
              Underförstått: Är ni verkligen riktigt nöjda? Jag kan inte förstå
              hur ni skulle kunna vara det.
            </seg>
          </u>
          <note type="speaker" n="6646869d">
            Anf. 84 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-2" n="1269902c">
            <seg n="124bb357">
              Fru talman! Av de jag nämnde som inte återvänder till sjukförsäkringen
              efter att ha fått prova arbetslivsintroduktionen är det 1314 procent
              som har kommit i arbete. Ytterligare 10 procent är arbetssökande,
              och ytterligare en fjärdedel har olika deltaganden i Arbetsförmedlingens
              program. Det är 70 procent av dessa som är kvinnor. I det gamla
              systemet, som det verkar som att Tomas Eneroth vill dra oss tillbaka
              till, hade dessa kvinnor blivit inlåsta i förtidspension. Är det
              dit vi vill gå?
            </seg>
            <seg n="8f99eb62">
              Den andra frågan handlar om resurser. Det är intressant, för
              om man jämför de resurser som den socialdemokratiska regeringen
              tillförde i den sista budget den lade fram, 2006, med de siffror
              som finns i budgeten för 2013 kan man totalt om man tittar på
              alla rehabiliteringsinsatser konstatera att Socialdemokraterna
              lade lite över 3 miljarder kronor i sin sista budget medan alliansregeringen
              i årets budget lägger 3 621 500 000 kronor. Här kan ju Tomas Eneroth
              säga som han brukar, alltså att de har mer pengar i budgeten ja,
              det är 50 miljoner kronor.
            </seg>
            <seg n="8daeddf3">
              Frågan är lite grann hur Tomas Eneroth tänker sig att satsningar
              från en socialdemokratisk regering ska ske när man till exempel
              i sin senaste budget inte har gjort satsningar på företagshälsovård
              och rehabiliteringsgaranti, där alliansregeringen lägger 1 376
              500 000 kronor. När det gäller finansiell samordning lägger vi
              på de riktade anslagen 280 miljoner kronor, och vi lägger nästan
              en kvarts miljard kronor på samordningen mellan Försäkringskassan
              och Arbetsförmedlingen.
            </seg>
            <seg n="558865d0">
              Detta är inriktat på rehabilitering. Det saknades sådana insatser
              från den tidigare, socialdemokratiska, regeringen, vilket Anna
              Hedborg visade i sin utredning. Där kom det svidande kritik mot
              den egna socialdemokratiska regeringen, som var oförmögen att
              göra annat än att tala om rehabilitering. Det saknades faktiska
              insatser.
            </seg>
            <seg n="291a54b5">
              Skillnaden mellan då och nu verkar alltså enligt Tomas Eneroths
              retorik vara väldigt liten. Jag tycker att det har hänt väldigt
              mycket tack vare alliansregeringens insatser.
            </seg>
          </u>
          <note type="speaker" n="d34665e9">
            Anf. 85 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-d02bb8dc78068aa3-2" n="b9024b27">
            <seg n="d2f558e2">
              Fru talman! Jag noterar att Finn Bengtsson inte svarar på frågorna.
              Det är det ena.
            </seg>
            <seg n="3771af2e">
              Det andra är att man när det gäller räkneexemplen om man bortser
              från effekten att det nominellt är samma värde men att det under
              sju år har varit viss inflation, vilket är lite intressant kan
              ta Finsam, finansiell samordning, som ett exempel. Under 2006
              och 2007 var det väl 5 procent av sjukpenninganslaget som gick
              till ett antal samordningsförbund. Sedan dess har det blivit en
              ordentlig succé. Det har bildats många samordningsförbund, och
              vi tycker att det är bra. Många vänner även på den borgerliga
              sidan tycker att detta är riktiga insatser.
            </seg>
            <seg n="c72d4016">
              Hur mycket pengar har varje samordningsförbund fått? Ja, den
              kakan har krympt rejält. Förutsättningarna för samordningsförbunden
              att agera har minskat på grund av att man har krympt resursen,
              eftersom det bildas fler samordningsförbund. I stället har resurserna
              gått till Försäkringskassan och Arbetsförmedlingens gemensamma
              projekt där vi, återigen, ännu inte ens kan se en redovisning
              av resultaten. Jag tycker att det är förvånansvärt att man inte
              ser vilken vikt det skulle kunna ha och vilken möjlighet det skulle
              kunna vara att öka resurserna till samordningsförbunden. Det väljer
              man dock att inte göra.
            </seg>
            <seg n="507c22e1">
              Avslutningsvis: Nog har det hänt en hel del sedan 2006. Det är
              65 000 utförsäkrade. Det är en försämrad sjukförsäkring. Det är
              fler som nu permanent slås ut från arbetsmarknaden. Jag tycker
              att det är besvärande. Jag tycker att det är glädjande att vi
              har ett läge där hela utskottet numera står bakom krav på regeringen
              att återkomma med förslag till rehabilitering. Det är nämligen
              det vi säger. Nu tvingar vi regeringen att återkomma till riksdagen
              med förslag som säkerställer att man får rehabilitering.
            </seg>
            <seg n="d7e7698c">
              Jag kan inte tolka det på annat sätt än att ni ändå, trots vad
              Finn Bengtsson säger, ställer upp på beskrivningen att det uppenbarligen
              inte görs tillräckligt. Hade regeringen tyckt att man ska göra
              mer hade den kunnat lägga fram propositioner på riksdagens bord,
              men sammanträdena har ställts in i stället.
            </seg>
            <seg n="b49674e1">
              Återigen: Det finns väldigt mycket kvar att göra. Detta är ett
              steg på vägen, och jag är tacksam för att vi får ett brett stöd
              för detta förslag.
            </seg>
          </u>
          <note type="speaker" n="9d987774">
            Anf. 86 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-1" n="d48aae1b">
            <seg n="60f6939d">
              Fru talman! Det är en oerhört intressant debatt, och det var
              intressant att lyssna på Tomas Eneroths anförande. Enligt utskottsinitiativet
              vill man ha insatser för att människor ska kunna återgå i arbete.
              Då undrar jag naturligtvis: Vad är det egentligen som Tomas Eneroth
              tycker behövs? Vilken typ av insatser är det? Det enda jag lyckades
              höra av det som Tomas Eneroth sade var att den bortre tidsgränsen
              var för snäv. Alltså vill man ta bort den. Det andra var att det
              är för lite pengar. Man vill höja ersättningarna.
            </seg>
            <seg n="28209435">
              Vi vet, både Tomas Eneroth och jag, att man tidigare blev förtidspensionerad
              och fick 64 procent av sin inkomst. Det är betydligt mycket mindre
              pengar än vad man får i dag. När man blev förtidspensionerad fick
              man över huvud taget ingen rehabilitering. Det får man i dag.
            </seg>
            <seg n="1929d8a6">
              Det som Tomas Eneroth säger i talarstolen stämmer inte riktigt.
              Om man vill att alla ska få den rehabilitering som de behöver
              undrar jag vad det är för olika insatser som Tomas Eneroth själv
              och Socialdemokraterna tycker saknas. Det är läge nu att framföra
              alla de förslagen för att vi ska kunna fortsätta att samarbeta
              så att fler människor återkommer till arbetslivet.
            </seg>
          </u>
          <note type="speaker" n="9c495583">
            Anf. 87 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-d02bb8dc78068aa3-3" n="b9024b27">
            <seg n="5ae67bb6">
              Fru talman! Jag tycker att vi i flera debatter i riksdagen, inte
              minst i den senaste budgetdebatten, tydligt har redovisat alla
              våra förslag. Jag kan inte låta bli att göra den reflexionen att
              Solveig Zander i sitt anförande först säger att allt är bra, det
              behöver inte göras någonting, för nu satsas det på rehabilitering
              mer än någonsin. Sedan i andra delen av anförandet säger Solveig
              Zander att förrehabiliteringen inte fungerar; där borde man gå
              lite starkare framåt. Ja, välkommen, vi har samma förslag.
            </seg>
            <seg n="a5d225f9">
              Företagshälsovården fungerar inte. Nej, vi har förslag i arbetsmarknadsutskottet
              om att stärka företagshälsovården. Gör den för guds skull obligatorisk
              i så fall så att vi säkerställer att alla omfattas av den. Det
              vore kanske ett sätt att gå vidare.
            </seg>
            <seg n="1e95cb44">
              Solveig Zander tycker inte att landstingen gör rätt insatser.
              Nej, se då åtminstone till att man slipper bli utförsäkrad om
              inte landstingen kan genomföra en operation i tid.
            </seg>
            <seg n="89c99579">
              Jag vill gå ännu längre. Om nu en stor del av bekymren handlar
              om att man har dåligt fungerande arbetsliv som inte tidigt fångar
              upp signalerna, för det är så jag tolkar Solveig Zanders anförande
              och jag gillar verkligen ingången, för jag tycker att det är rätt
              analys av vilka problem vi har kan jag inte låta bli att påminna
              om att Solveig Zander ligger bakom den riksdagsmajoritet som lade
              ned Arbetslivsinstitutet och en stor del av den forskning de hade
              om arbetslivets villkor, som halverat resurserna till Arbetsmiljöverket
              och som dessutom tagit bort arbetsgivarens skyldighet att göra
              rehabiliteringsutredning. Det är inte så underligt att vi nu ser
              en ökad ohälsa i arbetslivet och brister i tidiga insatser. De
              verktyg som finns hos arbetsgivare, fackliga organisationer och
              enskilda att i realiteten göra någonting har tagits bort. Regeringen
              har av besparingsskäl eller ideologiska principiella skäl tyckt
              att det där får någon annan fixa.
            </seg>
            <seg n="cfe62806">
              Jag välkomnar er och passar på att fråga Solveig: På vilket sätt
              ska du säkerställa att vi får företagshälsovård eller förrehabilitering?
              Är du beredd att ta upp den kampen tillsammans med oss mot ett
              finansdepartement som inte är berett att lägga några pengar på
              detta?
            </seg>
          </u>
          <note type="speaker" n="d8131cf2">
            Anf. 88 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-2" n="d48aae1b">
            <seg n="301e4374">
              Fru talman! I det här sammanhanget har jag uppfattat det så att
              det är jag som ställer frågor och inte är den som ska svara. Jag
              ställde frågor till Tomas Eneroth och fick inte ett enda svar.
              I stället ägnade Tomas Eneroth sitt inlägg åt att tala om vad
              jag inte har gjort. Jag är väl medveten om vad vi i majoriteten
              har gjort. Men jag är ödmjuk, precis som flera från Alliansen
              har varit i den här debatten, inte minst Finn Bengtsson, som har
              sagt att det finns mycket mer att göra inom rehabiliteringsområdet.
              Om det är så viktigt att vi har en gemensam syn på vad vi ska
              göra för att nå framgång vore det intressant att få höra hur vi
              kan nå den samsynen. Vad har Tomas Eneroth och Socialdemokraterna
              för förslag? Jag vill veta dem här och nu så att jag kan ta med
              mig dem och fortsätta att arbeta för en samsyn och kanske initiera
              att vi jobbar än mer på det här området.
            </seg>
            <seg n="37531110">
              Tomas Eneroth tog tidigare upp genusperspektivet. När man införde
              KBT för att motverka lättare psykiska åkommor var det riktat framför
              allt till kvinnor. I mitt län var det under det första året 907
              personer som fick hjälp med att återkomma i arbetet. De 907 personerna
              hade annars varit förtidspensionerade, fått 64 procent av sin
              inkomst och ingen rehabilitering. Vad är det för förslag till
              rehabilitering som ni vill se?
            </seg>
          </u>
          <note type="speaker" n="a70e7a1b">
            Anf. 89 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-d02bb8dc78068aa3-4" n="b9024b27">
            <seg n="3e80d6af">
              Fru talman! Jag tycker att jag både i anförandet och i riksdagsdebatter
              i övrigt varit väldigt tydlig. Jag ska ta ett tydligt exempel.
              Om vi nu har tidsgränser bör man rimligtvis kunna utforma dem
              på ett sådant sätt att de inte bara reglerar ett ansvar för den
              enskilde. I dag är det nämligen så. När 90 dagars eller 180 dagars
              eller andra tidsgränser inträffar, vad reglerar arbetsgivarens
              skyldighet, Försäkringskassans, Arbetsförmedlingens eller sjukvårdens
              skyldigheter? Bara där har man möjligheter att göra något om man
              skulle vilja tänka sig att använda tidsgränser som ett instrument
              för att säkerställa att någonting genomförs. I dag är effekten
              i stället att man inväntar och väntar på en administrativ tidsgräns
              för att bekymret ska försvinna.
            </seg>
            <seg n="1bc9f3b6">
              Sedan är det ett besvärande bekymmer att underlagen brister eftersom
              Försäkringskassan inte ens kan redovisa hur mycket rehabilitering
              som faktiskt genomförs. Eftersom vi nyligen hade internationella
              kvinnodagen vill jag på tal om genusfrågan passa på att säga att
              ett ännu större bekymmer långsiktigt är att såväl Försäkringskassan
              som Arbetsförmedlingen och mycket annan statlig verksamhet sedan
              några år inte längre redovisar könsuppdelad statistik. De könsorättvisor
              som vi ser i vilka som erbjuds rehabilitering, arbetsträning,
              arbetsmarknadsutbildning eller andra insatser försvinner till
              följd av att man inte längre redovisar statistiken könsuppdelad.
              Det har forskare inom genusområdet uppmärksammat, och det har
              regeringen fått kritik för, för ännu så länge redovisas inte statistiken
              könsuppdelad. Här har vi en gemensam fråga att driva, för den
              hoppas och förutsätter jag att även Solveig Zander tycker är viktig.
            </seg>
            <seg n="29088dc9">
              Återigen: Vi har flera olika förslag för att säkerställa tydligare
              besked om hur rehabilitering ska ske. Kan vi samverka om det är
              ingen gladare än jag. Men då är det upp till bevis, och det gäller
              var och en. Nu tar vi i utskottet ett gemensamt ansvar som tvingar
              regeringen att återkomma. Om regeringen är smart sträcker den
              ut handen och välkomnar oss in i en process, diskuterar med oss
              och tar till sig de förslag vi har från oppositionen. Då kanske
              vi kan få en något bättre utveckling på det här området.
            </seg>
          </u>
          <note type="speaker" n="5653b703">
            Anf. 90 MARIA FERM (MP):
          </note>
          <u who="maria_ferm_5a996c" xml:id="i-7a4e15b68bf7313a-0" n="5fe1b175">
            <seg n="319f18af">
              Fru talman! Sjukförsäkringen har två syften. Den ska ge människor
              en tryggad inkomst under sjukdom, och den ska ge hjälp att komma
              tillbaka till arbete genom rehabilitering eller andra insatser
              som kan behövas. Den ska ge skydd och trygghet. Människor ska
              kunna lita på samhällets stöd.
            </seg>
            <seg n="176cf432">
              Sedan den nuvarande regeringen tillträdde har det gjorts flera
              förändringar i sjukförsäkringen som tillsammans har minskat både
              skyddet och tryggheten.
            </seg>
            <seg n="fd57cf94">
              År 2008 infördes en bortre gräns, en gräns för hur länge människor
              ska kunna vara sjuka. Hjärtlösheten och orimligheten i detta system
              har många drabbade vittnat om. Människor har skrivits ut ur systemet,
              utförsäkrats, och skickats vidare till Arbetsförmedlingen trots
              både kroniska och livshotande sjukdomar.
            </seg>
            <seg n="56da7eb3">
              Miljöpartiet anser att den bortre gränsen i sjukförsäkringen
              borde avskaffas, helt enkelt därför att det inte går att bestämma
              i förväg hur länge en människa ska vara sjuk. Men i dag finns
              det inte en majoritet för det i riksdagen, och så länge det inte
              gör det måste vi putsa på det system som finns och göra vad vi
              kan för att råda bot på de värsta svagheterna.
            </seg>
            <seg n="26ffec2a">
              Ett sådant beslut ska vi förhoppningsvis fatta i dag. Vi ska
              se till att alla som är sjukskrivna erbjuds rehabilitering eller
              andra insatser som de kan behöva. Ingen ska kunna utförsäkras
              utan att ha fått ett sådant stöd. Det är en självklarhet, och
              man skulle kunna tro att det var så vist ordnat redan i dag, men
              tyvärr inte.
            </seg>
            <seg n="33673136">
              Genom rehabilitering kan den som är sjukskriven återfå sin arbetsförmåga
              och få förutsättningar att börja arbeta igen. Och i socialförsäkringsbalken
              finns det faktiskt bestämmelser om att den sjukförsäkrade har
              rätt till rehabilitering, att arbetsgivaren ska vidta de åtgärder
              som behövs och att Försäkringskassan ska utreda behovet och samordna
              insatserna. Det låter väldigt bra. Det är bara ett problem, att
              det inte fungerar för alla. Alla har inte en plan för återgång
              i arbete, som det heter i det underlag som Försäkringskassan enligt
              lag ska göra ihop med den som är sjukskriven och dennes arbetsgivare.
              Än mindre är det vanligt att det följs upp ifall insatserna har
              fullgjorts som planerat.
            </seg>
            <seg n="5b1ff02e">
              När vi i socialförsäkringsutskottet behandlade det här ärendet
              fick vi underlag från Försäkringskassan. Av det framgår till exempel
              att det inte finns någon definition av vad som räknas som rehabilitering.
              Det är också ett problem att man blandar ihop konkreta åtgärder
              som ska hjälpa den sjuke med kartläggningar och utredningar.
            </seg>
            <seg n="ef4e2439">
              Den information som vi ändå fått ta del av visar att bara 6 procent
              av de sjukskrivna får arbetsträning och 15 procent får anpassning
              av arbetsplatsen. Alliansregeringens så kallade rehabiliteringskedja,
              som infördes samtidigt som den bortre tidsgränsen, har inte inneburit
              att människor får en verklig rehabilitering. Försäkringskassan
              har ingen information om hur många som fått rehabilitering eller
              andra insatser för att komma tillbaka till arbetslivet innan de
              utförsäkrats.
            </seg>
            <seg n="f9d529b5">
              En av alla sjukskrivna som har mötts av det beskedet säger så
              här: På min försäkringskassa säger de att det inte finns några
              rehabiliteringar längre. Det enda de kan skicka mig på är en tredagars
              utredning där man testar hur länge jag kan stå och gå.
            </seg>
            <seg n="dec4176a">
              För tre år sedan tillsatte alliansregeringen den parlamentariska
              socialförsäkringsutredningen. Den fick i uppdrag att se över de
              allmänna försäkringarna vid sjukdom och arbetslöshet. En rehabiliteringsgaranti
              som den vi nu föreslår hör rätteligen hemma här. Den borde ha
              kunnat utredas och ett förslag vara framme för länge sedan, men
              tyvärr har det inte hänt så mycket i utredningen. Den har i stället
              fått förlängd tid för sitt uppdrag. Nu ska den inte vara klar
              förrän 2015.
            </seg>
            <seg n="443d1aad">
              Det skulle betyda att långt fler skulle hinna utförsäkras utan
              att ha fått någon hjälp att komma tillbaka i arbete. Det vore
              oerhört cyniskt och oansvarigt av oss riksdagsledamöter att sitta
              med armarna i kors och vänta så länge.
            </seg>
            <seg n="60cf129a">
              Därför tog Miljöpartiet initiativ till det förslag som vi nu
              behandlar i dag. Vi är väldigt glada över att alla partier i socialförsäkringsutskottet
              har ställt sig bakom vårt förslag. Det visar att alla har insett
              det orimliga i dagens system och är beredda att lägga partipolitiken
              åt sidan och i stället arbeta gemensamt för människors bästa.
            </seg>
            <seg n="6734f515">
              Socialförsäkringsutskottet ber alltså kammaren i dag att fatta
              ett beslut som kommer att leda till att ingen människa ska kunna
              kastas ut från sjukförsäkringen utan att han eller hon först har
              erbjudits någon form av insats, behandling eller rehabilitering
              som kan hjälpa till att komma tillbaka till arbete.
            </seg>
            <seg n="2b4c1613">
              Vi ber kammaren begära att regeringen ska komma tillbaka med
              ett sådant förslag i budgetpropositionen för år 2014. Det skulle
              betyda att förändringen kan träda i kraft den 1 januari 2014.
              Det är minst ett par år snabbare än vad som skulle ha skett om
              inte alla vi partier hade tagit detta initiativ gemensamt.
            </seg>
          </u>
          <note n="c4da9d4d">
            Jag yrkar bifall till utskottets förslag i betänkandet.
          </note>
          <note type="speaker" n="c0b121ca">
            Anf. 91 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-3" n="1269902c">
            <seg n="caf8356c">
              Fru talman! Inledningsvis vill jag säga att jag är väldigt glad
              att vi har ett enigt betänkande om att driva fram ytterligare
              förstärkningar av redan stora insatser gjorda på rehabiliteringsområdet.
            </seg>
            <seg n="93e8a4f7">
              Låt mig då förklara varför jag gick upp i replik här till Maria
              Ferm. Som jag sade i mitt inledningsanförande har vi genomfört
              en sjukförsäkringsreform med ett historiskt sett brett parlamentariskt
              stöd, från tidigare socialdemokratiska regeringar uppbackade av
              Miljöpartiet till nu en alliansregering. Vi ser alltså en nödvändighet
              av en sjukförsäkringsreform som man från regeringshåll, oavsett
              färg, har varit överens om.
            </seg>
            <seg n="15260a32">
              Då säger Maria Ferm att vi nu har en bortre gräns för hur länge
              människor kan vara sjuka. Så är det inte alls. Jag nämnde också
              att 25 procent är undantagna. De fortsätter att bli sjukskrivna
              på obegränsad tid. Det är de undantagsregler som gäller.
            </seg>
            <seg n="0366b404">
              Livshotande sjuka får inte vara sjukskrivna, säger Maria Ferm.
              Så är det inte. Det är bland annat de som ingår i de 25 procenten.
            </seg>
            <seg n="c808d355">
              Man får inte, om man ska vara en ansvarig politiker, skrämma
              upp folk på det sätt man gör med en sanning som inte existerar.
            </seg>
            <seg n="36f2b1e1">
              Av dem som går över till arbetslivsintroduktionen när den bortre
              gränsen uppnåtts de som inte är undantagna, de som inte är livshotande
              sjuka eller cancersjuka, som nämndes tidigare, som är kvar i sjukförsäkringen
              är det ungefär hälften som stannar kvar i sjukskrivning utan att
              återvända. 1314 procent är i arbete som jag sade. 10 procent söker
              arbete. En fjärdedel fortsätter inom Arbetsförmedlingens program.
              70 procent av dem är kvinnor. Med det gamla systemet som Socialdemokraterna
              införde, och som stöddes av Miljöpartiet och som jag är rädd för
              att ni fortfarande stöder, skulle de 70 procenten kvinnor bli
              förtidspensionärer. På vilket sätt är det en frihetsreform?
            </seg>
            <seg n="797f3c14">
              Jag tycker att Miljöpartiet ofta visar på en frihetlig tanke
              för människor, men det här är ju att låsa in människor i förtidspension
              som är förödande inte bara för deras bristande autonomi utan också
              för deras hälsa på sikt.
            </seg>
          </u>
          <note type="speaker" n="3199804c">
            Anf. 92 MARIA FERM (MP) replik:
          </note>
          <u who="maria_ferm_5a996c" xml:id="i-7a4e15b68bf7313a-1" n="5fe1b175">
            <seg n="994accbe">
              Fru talman! Av den här debatten framgår det att det är väldigt
              uppenbart att vi har olika syn på hur sjukförsäkringen ska utformas.
            </seg>
            <seg n="32cf11fe">
              Vi är kritiska till den bortre gränsen. Vi har sett exempel på
              hur personer med livshotande och kroniska sjukdomar har skickats
              vidare till Arbetsförmedlingen. Jag kan bara konstatera att vi
              där har olika syn. Men detta är inte ämnet för debatten i dag.
            </seg>
            <seg n="5bdcea4f">
              I dag tycker jag att vi i stället skulle kunna vara glada åt
              att vi är ett enigt utskott som vill genomföra förändringar som
              vi alla ställer oss bakom och som innebär förbättringar i rehabiliteringen.
              Det är det som jag tycker att vi alla borde fokusera på i dag.
            </seg>
          </u>
          <note type="speaker" n="362e35ae">
            Anf. 93 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-4" n="1269902c">
            <seg n="9d678b15">
              Fru talman! Jag säger att vi också är väldigt nöjda med att vi
              är överens.
            </seg>
            <seg n="90e3d16c">
              När det gäller resurserna i årets budget sätter ju Miljöpartiet
              av exakt lika mycket pengar som alliansregeringen till rehabilitering,
              så vi borde ju kunna bli överens precis som vi har blivit.
            </seg>
            <seg n="63cc9420">
              I debatten och i sitt huvudanförande ger Maria Ferm en falsk
              bild som verkligen inte stämmer, som skrämmer folk. Min utgångspunkt
              är att vi måste sluta klanka ned på en sjukförsäkringsreform som
              om just rehabiliteringen möter upp till sjukförsäkringsreformen
              kommer att kunna bidra till en sann arbetslinje, nämligen att
              de som inte behöver vara förtidspensionerade i stället ges stöd
              och hjälp att komma in i arbetslivet. Och då är rehabiliteringen
              central.
            </seg>
            <seg n="86725ac1">
              Men beskriv det inte, Maria Ferm, som att människor kastas ut
              från sjukförsäkringen trots att de är livshotande sjuka, för det
              stämmer helt enkelt inte. Jag tycker att det är dags att lägga
              ned den typen av retorik som inte låter medborgarna känna trygghet
              i ett system som i allt väsentligt fungerar väldigt bra.
            </seg>
          </u>
          <note type="speaker" n="a2e63aa2">
            Anf. 94 MARIA FERM (MP) replik:
          </note>
          <u who="maria_ferm_5a996c" xml:id="i-7a4e15b68bf7313a-2" n="5fe1b175">
            <seg n="c45d5ea4">
              Fru talman! Jag kan bara upprepa det faktum att det som faktiskt
              sker när man har en bortre gräns och när människor utförsäkras
              på det sätt som sker i dag är att människor helt enkelt hamnar
              utanför systemet. Det är någonting som vi ser väldigt allvarligt
              på. Vi vill inte ha ett system där människor kan falla mellan
              stolarna på det sättet, att de som är absolut mest utsatta i vårt
              samhälle drabbas av den här politiken.
            </seg>
            <seg n="c8846f95">
              Nu kan vi ta ett litet steg. Men vi ser att det behövs enorma
              förändringar av hela systemet för att det ska fungera mycket bättre
              än vad det också gjorde tidigare och än vad det gör i dag.
            </seg>
          </u>
          <note type="speaker" n="0a877699">
            Anf. 95 DAVID LÅNG (SD):
          </note>
          <u who="david_lang_c2b3c8" xml:id="i-fe14cc228107f86c-0" n="b8fec020">
            <seg n="27ead35e">
              Fru talman! Sverigedemokraterna sitter i riksdagen för att ta
              ansvar, och det här är inte första gången under mandatperioden
              som Sverigedemokraterna väljer att göra gemensam sak med den övriga
              oppositionen för att driva igenom ett utskottsinitiativ. Det har
              även hänt att vi har avslagit förslag till utskottsinitiativ när
              vi har bedömt att de inte har varit ansvarsfulla.
            </seg>
            <seg n="a1ab0b27">
              Det har sedan den borgerliga regeringens tillträde och framför
              allt sedan dess sjukförsäkringsreform 2008 uppdagats ett antal
              brister i det nya systemet. Det är egentligen inte särskilt konstigt,
              därför att regeringen genomförde en stor reform på förhållandevis
              kort tid, och det är väldigt svårt att förutspå vilka praktiska
              konsekvenser som ett nytt sjukförsäkringssystem kan få. Flera
              av bristerna är redan avhjälpta, men för Sverigedemokraterna är
              det en självklarhet att vi bidrar till att vidta åtgärder när
              brister uppdagas.
            </seg>
            <seg n="ee799d8c">
              Det pågår som bekant en socialförsäkringsutredning som ska vara
              klar år 2015. Men innan dess är det viktigt för enskilda försäkringstagare
              och för hela samhället att de problem som upptäcks blir åtgärdade.
            </seg>
            <seg n="a84412a2">
              I Sverige finns en ganska bred missuppfattning bland många. När
              jag säger bland många syftar jag huvudsakligen på dem som kanske
              inte har varit långtidssjukskrivna, som sällan eller aldrig varit
              arbetslösa och definitivt aldrig bostadslösa. Missuppfattningen
              är att det man har rätt till i Sverige det får man. Dess värre
              är verkligheten en annan. Det finns, för att gå lite grann utanför
              betänkandet, hemlösa som uppfyller alla krav som ställs för att
              få en bostad, för att få hjälp med det av samhället, men som inte
              får det helt enkelt för att det inte finns resurser till det.
              Om det inte finns några bostäder kan man ju inte ge en bostad
              ens till en hemlös. Sverige må vara ett bra land på många sätt,
              men det är inte felfritt. Alla får inte alltid allt som de har
              rätt till. Och detsamma gäller rätten till rehabilitering.
            </seg>
            <seg n="894f22ed">
              Av den information som framkommit ur den tre månader långa process
              som vi i socialförsäkringsutskottet tagit oss igenom tycks det
              som att någon procent av de försäkrade når fram till gränsen för
              utförsäkring innan de hunnit få sitt behov av rehabilitering utrett.
              Jag vet inte om vi i dag med säkerhet kan säga exakt vad det beror
              på, om det beror på administrativa problem eller på resursbrist,
              men oavsett vilket drabbar det den enskilde. Jag menar att det
              är fullt rimligt att gränsen för utförsäkring borde kunna flyttas
              för de personer som inte fått vad de har rätt till, det vill säga
              de som inte fått sin rehabiliteringsinsats innan den bortre gränsen
              för sjukpenning är nådd.
            </seg>
            <seg n="e8bafdf1">
              I utskottets tillkännagivande till regeringen uttrycks att de
              som behöver rehabilitering ska få det i god tid innan den bortre
              gränsen för sjukpenning nås. Skulle rehabiliteringsinsatser sättas
              in tidigare som en följd av detta ökar också möjligheten för återgång
              i arbete. Inspektionen för socialförsäkringen har bland annat
              slagit fast att tidiga rehabiliteringsinsatser ökar möjligheten
              för återgång i arbete.
            </seg>
            <seg n="ef6581c7">
              När det gäller den här processen har vi lyssnat på Försäkringskassan
              och Arbetsförmedlingen samt bjudit in professorer från Karolinska
              Institutet, professor Kristina Alexandersson och professor emeritus
              Åke Nygren. Av Försäkringskassan fick vi höra att de inte hade
              all den information som vi bad om. Inte heller hade Arbetsförmedlingen
              all den information som vi frågade efter. De båda professorer
              som jag nämnde sade uttryckligen att det finns för lite forskning,
              för lite kunskap, för lite information.
            </seg>
            <seg n="c50f5007">
              Jag uttolkade dock av den information som vi trots allt fick
              från Försäkringskassan att ca 1 procent av dem som utförsäkras
              inte har fått sitt behov av rehabilitering utrett ens en gång.
              Det är förvisso en liten andel, vilket konstaterats tidigare,
              men det är av nog så stor betydelse för den enskilde.
            </seg>
            <seg n="3b306225">
              Insikten om att det finns för lite information är också en insikt.
              Bara genom att känna till det har ett litet framsteg gjorts. Det
              har banat väg för möjligheten att regeringen ska vidta åtgärder.
              Vi måste inse att förbättringar kostar pengar. Sverigedemokraterna
              har i sina budgetmotioner de senaste åren anslagit mer pengar
              till sjukpenning och rehabilitering än vad regeringen har gjort.
              I vårt senaste förslag avsätter vi 700 miljoner kronor mer per
              år än vad regeringen gör i sin budgetproposition. Därmed kan konstateras
              att Sverigedemokraterna tar ansvar.
            </seg>
          </u>
          <note n="c4da9d4d">
            Jag yrkar bifall till utskottets förslag i betänkandet.
          </note>
          <note type="speaker" n="8785e873">
            Anf. 96 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-b983c772477b73ca-0" n="bad58d4c">
            <seg n="6f1fa17e">
              Herr talman! Vi lappar och vi lagar så gott det går. Vi försöker
              lappa och laga i den rehabiliteringskedja som inte fungerar. Vi
              är de rödgröna i oppositionen. Vi lappar och lagar. Jag är förstås
              glad över att vi slutligen har nått fram till ett enigt utskott
              som ger sjuka rätt till rehabilitering, rätt till rehabilitering
              i god tid, innan de magiska tidsgränserna nås. Det kan man tycka
              är en självklarhet, men tyvärr är det ingen självklarhet för alla
              i dag.
            </seg>
            <seg n="9a6378f5">
              Att Vänsterpartiet tillsammans med Socialdemokraterna och Miljöpartiet
              helt vill slopa den bortre tidsgränsen är ingen hemlighet. Det
              är en tidsgräns som har betytt och kommer att betyda såväl fortsatt
              sjukdom som fattigdom för tiotusentals människor. Men det finns
              ingen enighet om att ta bort den bortre tidsgränsen, och därför
              måste vi lappa och laga så gott det går, och också laga brister
              som finns i kedjan.
            </seg>
            <seg n="12bb0ebc">
              Jag får säga som flera talare före mig att detta för att vara
              ett utskottsinitiativ är väl förberett. Frågan är naturligtvis
              inte utredd till fullo, men vi har diskuterat den länge, utfrågat
              massor av myndigheter, och närliggande utskott har fått säga sitt.
              Uppdraget att utreda vidare och förverkliga kommer efter riksdagens
              beslut att ligga på regeringens bord och vara regeringens ansvar.
            </seg>
            <seg n="956011f5">
              Herr talman! Det är ungefär 65 000 långvarigt sjuka som blivit
              av med sin ersättning eftersom tiden tagit slut. Dom har varit
              sjuka för länge. Sjuka eller inte så hänvisas de till Arbetsförmedlingen
              och arbetslivsintroduktion. Bara en liten del av alla sjuka har
              fått möjlighet att arbetsträna eller fått sitt jobb anpassat till
              nya förutsättningar. Vi har även hört företrädare för Alliansen
              verifiera och hålla med om att det är så.
            </seg>
            <seg n="b3bcb641">
              Åke Nygren, professor emeritus vid Karolinska Institutet, är
              en av landets främsta forskare vad gäller rehabilitering. Enligt
              Åke Nygren är det bara en fjärdedel av dem som skulle behöva rehabilitering
              eller anpassning och arbetsträning som verkligen fått det. Det
              är naturligtvis helt uppåt väggarna och orimligt.
            </seg>
            <seg n="60ca89cd">
              Vi har också lyssnat på Försäkringskassans generaldirektör, Dan
              Eliasson. Han sade vid sitt besök i utskottet i december förra
              året att Försäkringskassan inte visste hur många det var som hade
              gått över tiden ett begrepp som har fått en ny betydelse det vill
              säga att Försäkringskassan inte vet hur många som inte fått någon
              rehabilitering innan det var för sent. Försäkringskassan vet inte
              heller hur stort behovet av rehabilitering på arbetsplatsen är.
            </seg>
            <seg n="8e797ba2">
              Herr talman! Ja, det är fakta att vi saknar fakta. Försäkringskassan
              saknar också fakta. Man kunde kanske tro att Försäkringskassan,
              som är en av myndigheterna som fått ge sin syn på vårt förslag,
              skulle välkomna ett beslut som ger rätt till rehabilitering innan
              man blir utförsäkrad, men faktiskt inte, möjligen brända av tidigare
              dåligt utredda förändringar av alliansregeringen. Försäkringskassan
              själv, som mest ser problem, säger att det fanns besvärande brister
              i det lagstiftningsärende som ledde fram till att rehabiliteringskedjan
              infördes den 1 juli 2008.
            </seg>
            <seg n="3c948ea0">
              Jag och många med mig kan skriva under på att det fanns besvärande
              brister, det är bland annat därför som vi står här i dag, och
              det finns många människor som i dag vittnar om hur de besvärande
              bristerna har förstört deras liv. Det var illa beredda och snabbt
              genomförda försämringar för ett stort antal människor som hade
              oturen att bli sjuka.
            </seg>
            <seg n="cac07fdd">
              Några av dem som drabbats av rehabiliteringskedjans stora brister
              och tidsgränserna i den beskriver hur deras liv förstörts inte
              bara av sjukdomen utan också av att ersättningsdagarna tagit slut
              och ekonomin fullständigt havererat. Några av de drabbade beskriver
              sina öden i skriften Onådiga luntan berättelser från dom som ställts
              utanför , en skrift som överlämnades till några av oss i Socialförsäkringsutredningen
              för några veckor sedan. Till skillnad från nådiga luntan som statsbudgeten
              åtminstone tidigare kallades är det ingen nådig läsning och man
              måste vara gjord av sten för att inte förstå att utförsäkring
              inte är humant.
            </seg>
            <seg n="ea7b3a14">
              Herr talman! Tyvärr skulle inte de ungefär 40 sjuka människor
              som i Onådiga luntan beskriver sitt helvete på jorden bli hjälpta
              ens med dagens steg mot rehabilitering i god tid innan utförsäkring.
              Sanningen är den att för de flesta av dessa 40 har tåget redan
              gått, och dessa 40 utgör toppen av ett isberg. Jobbet är borta,
              lägenheten och bilen är också borta. Det är berättelsen där en
              studentmössa för 1 200 kronor är en katastrof. Det är berättelsen
              om döttrar i trasiga kläder. Det är berättelser om hopp och förtvivlan
              och om läkare som försöker bota depression med piller. Men mot
              arbetslöshet, mot myndigheter, mot arbetsförnedring och ett förstört
              liv finns inga piller, skriver en kvinna som pendlar mellan hopp
              och förtvivlan och slutligen desperation. Onådiga luntan läs den
              om ni inte har gjort det.
            </seg>
            <seg n="e2d7bf91">
              Herr talman! För alla dessa 40 och för de ungefär 65 000 som
              har utförsäkrats behövs rehabilitering och inte utförsäkring och
              fattigdom. Sanningen är den att för två år sedan uppnådde de första
              personerna den bortre tidsgränsen för sjukpenning till följd av
              ändrade sjukförsäkringsregler. Fler kommer nu att återvända en
              andra gång.
            </seg>
            <seg n="73d90a5f">
              Det är ytterst få som har kommit i arbete. Alldeles för många
              som är inskrivna hos Arbetsförmedlingen har i dag inte någon ersättning
              alls från vare sig arbete, arbetslöshetsförsäkring eller i form
              av aktivitetsstöd. Många väntar fortfarande på besked om de ska
              få komma tillbaka till sjukförsäkringen eller inte. Detta skriver
              vi i betänkandet. Det ville inte Alliansen att det skulle stå,
              fastän alla vet att det är precis så det är.
            </seg>
            <seg n="ec31b533">
              Herr talman! Så här ser det ut. Mycket behöver göras. Vi lappar
              och lagar utsorteringsmekanismen som rehabiliteringskedjan har
              blivit med utförsäkring och tidsgränser som inte tar hänsyn till
              att människors sjukdomar inte låter sig styras av administrativa
              gränser.
            </seg>
            <seg n="56227e8f">
              Herr talman! Det är i varje fall ett steg framåt att vi i utskottet
              är överens om att sjuka ska få rehabilitering innan de utförsäkras.
              Det är ett förslag som Centerns Solveig Zander i gamla LO-tidningen,
              numera Arbetet, för några veckor sedan sågade som populistiskt.
              Men ni står i dag bakom det, och vi är glada för det.
            </seg>
            <seg n="f6767ae7">
              I samma andetag säger Solveig Zander i Arbetet den 22 februari
              att oppositionen i stället borde föreslå lagstiftning om obligatorisk
              företagshälsovård. Det har vi hört Solveig Zander nämna i kammaren
              under debatten också här i dag.
            </seg>
            <seg n="dc3fa4c6">
              Det är jättebra. Vi har redan en motion om det i arbetsmarknadsutskottet
              där vi tycker att regeringen borde ta initiativ att tillsammans
              med arbetsmarknadens parter se till att alla arbetstagare har
              rätt till företagshälsovård.
            </seg>
            <seg n="4581f6bb">
              Jag är jätteglad att Solveig Zander märker det. Men jag är lite
              orolig för att Solveig Zander inte riktigt har förstått att hon
              ingår i regeringsunderlaget. Det vore bra om regeringen tog det
              initiativet. Men vi välkomnar förstås ett sådant utskottsinitiativ
              i det utskott som passar för ändamålet.
            </seg>
            <seg n="4354bd5a">
              Herr talman! Jag vill avsluta med att yrka bifall till utskottets
              förslag i det betänkande vi behandlar i dag.
            </seg>
          </u>
          <note type="speaker" n="8929ca36">
            Anf. 97 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-5" n="1269902c">
            <seg n="365d53ac">
              Herr talman! Jag tyckte att Wiwi-Anne Johansson inledde på ett
              väldigt positivt sätt. Jag vill understryka att jag också är glad
              över att vi har ett enigt betänkande när det handlar om en fortsatt
              satsning på rehabiliteringsinsatser. Det är precis det regeringen
              har gjort under alla år sedan den tillträdde.
            </seg>
            <seg n="c371322b">
              Lite senare i anförandet kommer Wiwi-Anne igen in på vanföreställningen
              att utförsäkring inte är humant. Man vägrar att se hur sjukförsäkringen
              är riggad. Av de 65 000 som lämnar sjukförsäkringen vid den bortre
              tidsgränsen har drygt 15 000 undantag för att fortsätta.
            </seg>
            <seg n="968f25e0">
              Det är alltså inte så att de administrativa gränserna fullständigt
              gör att människor inte får lov att stanna kvar i sjukförsäkringen.
              Detta måste ni någon gång erkänna.
            </seg>
            <seg n="07cf77a6">
              Motfrågan är, Wiwi-Anne Johansson: Hur är det egentligen? Om
              man tar bort den bortre tidsgränsen, hur många ska fortsätta i
              sjukförsäkringen? Ska det vara 100 procent, och ska de sedan övergå
              i förtidspension? Det var vad som hände tidigare.
            </seg>
            <seg n="fd2c6089">
              Vänsterpartiet som är ett feministiskt parti måste bli ytterligt
              störda av detta med tanke på att 70 procent av dessa personer
              är kvinnor. De får i dag i stället en chans. Om de inte har undantag,
              utan det finns anledning att prova arbetsförmågan på arbetslivsintroduktionen
              hos Arbetsförmedlingen, stannar ungefär hälften kvar.
            </seg>
            <seg n="33e73516">
              Av dem har 1314 procent fått arbete, och 10 procent är arbetssökande.
              En fjärdedel av dessa individer fortsätter i arbetsmarknadsprogrammen
              och står mycket närmare arbetsmarknaden. Deras alternativ är det
              som Wiwi-Anne Johansson säger och som de andra rödgröna fortsätter
              att hävda, nämligen att dessa individer i stället skulle bli förtidspensionärer.
            </seg>
            <seg n="e4006a91">
              Om nu 70 procent av dem är kvinnor, hur kan ett feministiskt
              parti se så cyniskt på människor och föregripa det hela genom
              att säga: Vi vill inte ha några sådana förändringar, och vi vill
              inte ha någon bortre tidsgräns?
            </seg>
            <seg n="e947ebdc">
              Det är inte en administrativ tidsgräns. Det är en gräns för att
              människor ska få prova möjligheten att komma närmare arbetsmarknaden.
              Det är humant.
            </seg>
          </u>
          <note type="speaker" n="b1d91193">
            Anf. 98 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-b983c772477b73ca-1" n="bad58d4c">
            <seg n="af708fd8">
              Herr talman! Jag vet inte vad det är för vanföreställningar och
              vem av oss som i så fall har vanföreställningar. De som är med
              i Onådiga luntan är bara 40 personer. Dessa människor är bara
              toppen av ett isberg. De må vara 50 000, 65 000, 6 000 eller 2
              000. Det är illa nog om det är så många människor. Finns det en
              människa som blir illa hanterad är det illa. Vi vill naturligtvis
              inte att det ska se ut på det sättet.
            </seg>
            <seg n="b2bf1d79">
              Vi menar att det inte handlar om de administrativa tidsgränserna
              som bara ställer krav på den enskilda. De är på något sätt fågel
              Fenix. Då har vi löst alla problem. Det är klart att det inte
              är så. Det handlar om rätten till rehabilitering oavsett vilken
              typ av rehabilitering som människor behöver. Eftersom vi är olika
              så behövs det olika.
            </seg>
            <seg n="4175a882">
              Det är inte alls så att vi vill tillbaka till någonting som var.
              Redan i början av 2000-talet var vi på väg att minska sjukskrivningstalen.
              Men vi behöver göra mer och bättre saker.
            </seg>
            <seg n="30aef28a">
              När det gäller att Vänsterpartiet är ett feministiskt parti är
              vi i stort sett det enda feministiska partiet i riksdagen. Vi
              tycker naturligtvis inte att det är rimligt att 70 procent av
              de sjukskrivna är kvinnor.
            </seg>
            <seg n="e16978ec">
              Det beror bland annat på att kvinnor jobbar i yrken där de blir
              överansträngda och överbelastade. De har osäkra anställningsvillkor.
              Det visar Kommunals utredning Kedjan som brast .
            </seg>
            <seg n="785d7147">
              Jag vill minnas att det var 5 procent av dem som inte hade en
              tillsvidareanställning som över huvud taget kom i fråga för en
              anpassning tillbaka till det jobb de hade.
            </seg>
            <seg n="44979d88">
              De som inte har en tillsvidareanställning är många, och de blir
              hela tiden fler. De har över huvud taget inte den möjligheten.
            </seg>
          </u>
          <note type="speaker" n="45fd57de">
            Anf. 99 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-6" n="1269902c">
            <seg n="1fea6933">
              Herr talman! Jag vill återigen säga att vi i dag är glada att
              vi är överens om fortsatta satsningar på rehabilitering, precis
              som alliansregeringen har gjort sedan den tillträdde.
            </seg>
            <seg n="e7e34b14">
              Sedan vill jag fundera lite grann över Onådiga luntan . Jag håller
              med Wiwi-Anne Johansson att ett misslyckat fall är ett människoöde
              som borde förtjäna en bättre hantering. Men när man extrapolerar
              dessa 40 personer och säger att de är toppen av ett isberg blir
              jag lite undrande.
            </seg>
            <seg n="315ed154">
              Enligt attitydundersökningen som gjorts bland alla de kvinnor
              som har befunnit sig i arbetslivsintroduktionen är majoriteten
              väldigt positivt till att de har fått denna möjlighet.
            </seg>
            <seg n="10f90066">
              De skulle inte få det i ett system utan en bortre tidsgräns och
              utan de så kallade administrativa tidsgränserna som ni nämner.
              Av dem som får möjligheten att prova detta är majoriteten positiva.
            </seg>
            <seg n="0030463b">
              Frågan är hur sann beskrivningen är att dessa 40 är toppen av
              ett isberg. Det må vara väldigt olyckliga fall. Men skräm inte
              upp alla de andra tiotusentals individerna som i stället får hjälp
              och ser det positiva i detta.
            </seg>
            <seg n="e0e04d93">
              Jag kan hålla med om att i den bästa av världar ska inget system
              låta någon hamna mellan stolarna. Men det är ett väldigt orättfärdigt
              sätt att beskriva ett system. Av 40 hjärtknipande fall drar man
              slutsatsen att tiotusentals människor har gått samma öde till
              mötes.
            </seg>
            <seg n="fc3b3610">
              Jag vill se de siffrorna. Det strider mot den bedömning man har
              gjort inom arbetslivsintroduktionen när myndigheterna har följt
              upp detta tillsammans. Där får man klartecken för att majoriteten
              är väldigt glad för att ha fått denna möjlighet.
            </seg>
            <seg n="ef8f3256">
              De administrativa tidsgränserna är inte som ni från oppositionen
              försöker hävda någonting som enbart är den enskilda individens
              ansvar. Den enskilda individen är i fokus för att de administrativa
              tidsgränserna ska tvinga aktörerna att se över om några mer insatser,
              till exempel rehabiliteringsinsatser, ska göras för att individen
              ska komma närmare arbetsmarknaden.
            </seg>
            <seg n="8ea70632">
              Detta leder ofta till att människor får en chans till arbetslivsintroduktion,
              och då är man i majoriteten väldigt nöjd. Det är synd att inte
              detta tillkännages från oppositionen.
            </seg>
          </u>
          <note type="speaker" n="36a27f91">
            Anf. 100 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-b983c772477b73ca-2" n="bad58d4c">
            <seg n="18ab7d27">
              Herr talman! Vi kan fortsätta att slå varandra i huvudet med
              siffror. Ingen av oss känner egentligen till hur många det är.
              Försäkringskassan har också noll koll på hur många som får rehabilitering
              och annat.
            </seg>
            <seg n="d0f36084">
              Det förs inte heller någon könsuppdelad statistik, eftersom alliansregeringen
              har tagit bort den delen. Vi kommer därför inte heller i framtiden
              att veta hur det kommer att se ut.
            </seg>
            <seg n="ac4a48e3">
              Det vi vet är det vi talade om tidigare och som Finn Bengtsson
              talar sig så varm för. Det gäller kvinnornas roll. Man kan gå
              till djupintervjuerna. Det är 335, 340 eller 350 som Kommunal
              intervjuade.
            </seg>
            <seg n="42017fdb">
              Det fanns de som var jättenöjda med att någon över huvud taget
              hade brytt sig om dem. Det är alldeles sant. Det är bra.
            </seg>
            <seg n="16a74be0">
              Alternativet är att människor blir utförsäkrade fastän de inte
              vare sig fått rehabilitering, kunnat komma tillbaka till sitt
              arbete eller kunnat ta ett annat arbete.
            </seg>
            <seg n="f06f9dcc">
              Detta är omänskligt. Detta kan väl ingen vara överens om. Ni
              försöker blanda bort korten och säga att det inte är så här, att
              det finns oskälighetsprövning och så vidare. Men varför möter
              vi då dessa människor? De finns faktiskt i verkligheten och inte
              bara på papper. De finns som de ca 40 som man har berättat om
              här, de finns i den undersökning som Kommunal har gjort och de
              finns förstås bland de 65 000 personer som har blivit utförsäkrade.
              Av dessa är det många som blir omförsäkrade. Många lever i ett
              totalt utanförskap när det gäller ekonomi. De finns inte ens registrerade
              någonstans därför att de har en sambo, en man eller en hustru
              som försörjer dem eftersom de inte får någonting. Då finns de
              inte ens i någon statistik. Om detta kan väl ändå inte Finn Bengtsson
              och alliansregeringen säga: De här 40 är inte toppen på ett isberg.
              Det är fler än så; det kan jag lova. Det vet vi, och det vet Finn
              Bengtsson också.
            </seg>
          </u>
          <note type="speaker" n="2910b4cc">
            Anf. 101 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-3" n="d48aae1b">
            <seg n="948e2359">
              Herr talman! Det är oerhört intressant att lyssna på Wiwi-Anne
              Johansson i talarstolen, bland annat när hon uttrycker att vi
              lappar och lagar i den nuvarande försäkringen. Jag undrar vad
              Wiwi-Anne Johansson menar med det. Faktum är att vi alla i den
              här kammaren var överens om att Anna Hedborg skulle göra den utredning
              som hon gjorde. De förslag hon kom fram till skulle då förändra
              sjukförsäkringen till det bättre. Därför införde vi något helt
              nytt i stället för att lappa och laga i det som tidigare fanns.
            </seg>
            <seg n="6bdfaa9f">
              Det som har förekommit i den nuvarande sjukförsäkringen under
              de få år som den har funnits har inneburit att vi har förbättrat.
              Vad jag förstod av utskottsinitiativet var att vi skulle förbättra
              det hela ännu mer på rehabiliteringsområdet. Men uppenbarligen
              har vi haft olika syn på vad utskottsinitiativet innebar.
            </seg>
            <seg n="59f0c02b">
              Det som Wiwi-Anne Johansson tillika Tomas Eneroth och även Miljöpartiet
              har sagt var att de vill ta bort den bortre gränsen. De vill att
              man ska få mer pengar. Är syftet med utskottsinitiativet rehabilitering
              och att man ska ta bort den bortre gränsen och att man ska få
              mer pengar? Eller vad handlar egentligen detta utskottsinitiativ
              om, Wiwi-Anne Johansson?
            </seg>
          </u>
          <note type="speaker" n="e0cae3b7">
            Anf. 102 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-b983c772477b73ca-3" n="bad58d4c">
            <seg n="39fe6cb3">
              Herr talman! Jag tackar Solveig Zander. Utskottsinitiativet handlar
              om det som det uttrycker, nämligen att vi vill att regeringen
              i vårbudgeten aviserar att man till höstbudgeten kommer att komma
              med konkreta förslag på hur man ska se till att de som behöver
              rehabilitering också ska få det i god tid innan tidsgränserna
              slår till. Det är precis det som vi tror att ni är överens med
              oss om.
            </seg>
            <seg n="b1a3b300">
              Sedan är det ingen hemlighet, som jag sade, att vi i Vänsterpartiet,
              Socialdemokraterna och Miljöpartiet vill avskaffa den bortre tidsgränsen.
              Vi menar att den inte är något som gör att människor mår bra.
              Tvärtom gör den att människor som fortsätter att vara sjuka ändå
              ramlar över kanten när de har gått över tiden, så att säga. De
              får inte några pengar, och det blir en fruktansvärd fattigdom
              ovanpå detta att de redan är sjuka.
            </seg>
            <seg n="41c1eda1">
              Det är inget konstigt. Vi har olika åsikter om detta, men det
              är inte det som detta handlar om. När vi säger lappa och laga
              handlar det om att eftersom vi inte får en majoritet för att ta
              bort den bortre tidsgränsen får vi lappa och laga. Då får vi täppa
              till de värsta sakerna som vi tycker att människor far illa av,
              och vi får göra det där vi får majoritet för det. Det är inte
              konstigare än så.
            </seg>
            <seg n="b2960162">
              Om Solveig Zander med flera i Alliansen tycker att vi ska ta
              bort tidsgränsen fine! Det är klart att vi vill det också. Men
              inte heller detta är allena saliggörande. Vi måste fortsätta att
              se till att människor får sjukvård vilken typ av rehabilitering
              de än behöver, oavsett om vi har tidsgränser eller inte. Men tidsgränserna
              ska inte drabba de enskilda. Det är vi i samhället som ska se
              till att vi gör detta för individen.
            </seg>
          </u>
          <note type="speaker" n="81449b3e">
            Anf. 103 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-4" n="d48aae1b">
            <seg n="62413c16">
              Herr talman! Jag vill fortsätta att uppehålla mig vid det här
              med lappa och laga. Jag förstår det inte riktigt; det måste jag
              vara uppriktig och säga.
            </seg>
            <seg n="75ca5e4f">
              Enligt mitt förmenande har det kommit ett lappande och ett lagande
              tidigare i ett utskottsinitiativ från oppositionen. Det handlade
              om att byta ut begreppet den reguljära arbetsmarknaden mot normalt
              förekommande arbete. Bland andra Försäkringskassan säger att detta
              inte har gjort någon skillnad. Det blir då något som är en otydlighet
              i denna behandling. När man nu också i detta sammanhang fortsätter
              att röra sig med begreppet rehabilitering som man vill förändra
              och ändå ständigt kommer tillbaka till den bortre gränsen och
              ekonomin blir det också otydlighet.
            </seg>
            <seg n="deecb546">
              Därför förvånar det mig att Wiwi-Anne Johansson inte tar tillfället
              i akt och säger vilken typ av rehabilitering som man vill förbättra
              och förändra. Jag skulle vilja höra vilka olika metoder och olika
              förslag det handlar om.
            </seg>
            <seg n="20706738">
              Försäkringskassan har en könsuppdelad statistik. Jag är ledsen
              att jag inte har detta papper här så att jag kan visa det för
              Wiwi-Anne Johansson. Finn Bengtsson hade det här nyss, men han
              gav det till Tomas Eneroth. Detta papper visar att det finns könsuppdelad
              statistik. Man ska inte fara med osanning, utan man ska vara tydlig
              speciellt när det rör sig om utskottsinitiativ. Om man ska kunna
              göra något bra av utskottsinitiativ måste man vara tydlig.
            </seg>
            <seg n="39b2fa5b">
              Vilka olika former av rehabilitering ser Wiwi-Anne Johansson
              att vi ska förbättra och förändra?
            </seg>
          </u>
          <note type="speaker" n="5037c0a4">
            Anf. 104 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-b983c772477b73ca-4" n="bad58d4c">
            <seg n="ef83b6d1">
              Herr talman! Jag ska börja med att svara på frågan om vilken
              typ av rehabilitering vi vill se. Vi vill se den rehabilitering
              som man behöver. Jag kanske skulle behöva en typ av rehabilitering,
              Solveig Zander en helt annan och Finn Bengtsson en tredje. Vi
              måste kunna se till var och en efter behov. Det är precis vad
              det gäller. Det kan handla om sjukvård, sjukgymnastik eller vad
              du vill. Det är inte så himla konstigt. Man kan hitta en del bra
              exempel i våra motioner.
            </seg>
            <seg n="ffe70373">
              Det handlar förstås om rätt till rehabilitering. Solveig Zander
              har själv nämnt företagshälsovård här i kammaren och sagt att
              hon tycker att oppositionen borde ta ett utskottsinitiativ till
              en obligatorisk företagshälsovård. Jag tycker fortfarande att
              det är lika roligt att Solveig inte riktigt förstår att hon är
              en del av regeringsunderlaget och borde ta ett sådant initiativ.
              Det kommer vi att stödja, så det är bara att köra på.
            </seg>
            <seg n="33b366df">
              När det gäller att lappa och laga vet Solveig Zander att vi har
              tagit ett utskottsinitiativ för att de nollklassade eller nollförsäkrade,
              som jag skrev här för det är egentligen så det måste kännas för
              dem ska få en något drägligare ekonomisk tillvaro när de är sjuka.
            </seg>
            <seg n="1516b7d8">
              Vi har, precis som Solveig Zander sade, ändrat arbetsmarknadsbegreppet
              från den reguljära arbetsmarknaden till normalt förekommande arbeten.
              Försäkringskassan och Arbetsförmedlingen säger att det inte har
              gett några större resultat. Men det har gått en väldigt kort tid,
              och det är inte heller säkert att de som anvisar gör det på rätt
              sätt. Detta behöver man inte ta till intäkt för att det inte skulle
              innebära någon förändring. Det finns domar som visar att det borde
              göra det. Nu tar vi rätten till rehabiliterig i god tid innan
              tidsgränser passeras.
            </seg>
            <seg n="34b85ca7">
              Det är detta som är att lappa och laga. Men fine vi tar jättegärna
              bort den bortre tidsgränsen så att vi slipper lappa och laga i
              era misslyckade försäkringssystem.
            </seg>
          </u>
          <note type="speaker" n="5a8f7f5d">
            Anf. 105 SHADIYE HEYDARI (S):
          </note>
          <u who="shadiye_heydari_eccba9" xml:id="i-bf64baa37445689c-0" n="fac0e0ef">
            <seg n="bcec618c">
              Herr talman! Jag vill yrka bifall till förslaget i betänkandet.
              Vi har samlats här i dag för att debattera en viktig fråga, nämligen
              rehabilitering tillbaka till arbete. Det är glädjande att även
              de borgerliga partierna ställer sig bakom utskottsinitiativet.
            </seg>
            <seg n="df56d57c">
              Herr talman! Utgångspunkten för Socialdemokraternas rehabiliteringspolitik
              är att alla som av en eller annan anledning inte kan arbeta ska
              få det stöd som behövs för att man ska kunna komma in i arbetslivet.
              Samhället har rätt att kräva att du ska arbeta, och du har rätt
              att kräva stöd och insatser från samhället så att du kommer tillbaka
              i arbete. Detta är grundläggande i socialdemokratisk politik.
              Det är ett kontrakt mellan samhället och individen.
            </seg>
            <seg n="0a89b177">
              De svenska trygghetssystemen är inte längre bra nog. Sjukförsäkringen
              bygger på den grundläggande principen att alla är med och bidrar
              till en gemensam försäkring och att alla har samma rätt att få
              del av den om man behöver. Vi finansierar den gemensamt genom
              arbete och avgifter på lönen. Alla kan lita på att den träder
              in när man behöver det.
            </seg>
            <seg n="64f4beaa">
              Sjuk- och arbetslöshetsförsäkringarna har varit viktiga för Sveriges
              utveckling som välfärdsland. Väl fungerande socialförsäkringar
              bidrar till en förbättrad omställningsförmåga på arbetsmarknaden.
              När sjukdom eller arbetslöshet inte leder till utslagning utan
              till återgång i arbete, rehabilitering eller utbildningsinsats
              bidrar väl fungerande socialförsäkringar till tillväxt och ökad
              sysselsättning.
            </seg>
            <seg n="bf002c4f">
              Herr talman! Detta är inte första gången vi debatterar rehabiliteringsfrågan.
              De senaste årens kraftiga försämringar av de gemensamma trygghetsförsäkringarna
              har i stället inneburit stora förändringar och problem för många
              människor i vårt samhälle. 60 00065 000 personer har utförsäkrats
              från sjukförsäkringen. Man har hänvisat sjuka människor till försörjningsstöd
              och tvingat människor att säga upp sig från sitt deltidsarbete
              mitt under pågående rehabilitering. Tidsgränserna har inneburit
              oro och stress för de sjuka eller de försäkrade. Detta är oacceptabelt.
            </seg>
            <seg n="e1b49bc5">
              Det som är mest upprörande är när Försäkringskassans handläggare
              frågar cancerpatienter om deras tid i livet. De frågar i princip:
              Hur lång tid har du kvar att leva? Jag tycker att det är upprörande.
            </seg>
            <seg n="391c26a1">
              Herr talman! Jag vill gå över till några citat från Onådiga luntan
              , som Wiwi-Anne också nämnde.
            </seg>
            <seg n="ce87e2d2">
              Det första citatet är: Jag fick också klart för mig från FK att
              min sjukdom ansågs suspekt och inte var en fin sjukdom, varvid
              det var ok att ifrågasätta och kränka mig. Jag var i o m min diagnos
              skyldig tills motsatsen bevisats.
            </seg>
            <seg n="5785cb00">
              Jag har jobbat eller pluggat sedan jag var 14 och aldrig legat
              någon till last, jag var väldigt ovan att bli betraktad som en
              potentiell brottsling och bli bemött som en arbetsskygg samhällsparasit,
              men nu fem år senare har jag förstått att jag är en av de lägst
              stående som finns i detta land!
            </seg>
            <seg n="d0847127">
              Det andra citatet är: Jag har blivit behandlad som en brottsling
              från dag ett av FK. Trots att jag legat isolerad på Karolinska
              och balanserat mellan liv och död långa tider, har jag enligt
              FK inte varit tillräckligt sjuk. I FK:s värld finns det inga sjuka,
              vi som påstår att vi är det behandlas som brottslingar som försöker
              lura till oss deras pengar. FK:s handläggare och anonyma läkare
              som aldrig träffat mig vet tydligen bättre hur jag mår än de specialistläkare
              jag vårdats av och som sjukskrivit mig.
            </seg>
            <seg n="591d005c">
              Det tredje citatet är: Kanske vore det bäst att bara dö, det
              blir väl billigast för staten på så vis. Jag förstår på debatten
              som förs i medierna att man numera får skylla sig själv om man
              blir sjuk och inte klarar av att rehabiliteras Vill man så kan
              man. Det verkar som om det finns en allmän tro på att alla sjukdomar
              idag kan botas eller rehabiliteras bort, men så är det inte!
            </seg>
            <seg n="e7e90cf0">
              Det fjärde citatet är: Jag är så rädd för framtiden. Jag har
              precis blivit utförsäkrad och ser ett svart hål i framtiden. Nu
              ska jag ju ut och jobba med mina sjukdomar. Jag vill ibland bara
              lägga mig ner och dö.
            </seg>
            <seg n="b5df8441">
              Är det acceptabelt att våra medborgare ska känna oro och behandlas
              på detta sätt? Det är upprörande, herr talman.
            </seg>
            <seg n="9841a4a1">
              Moderaterna gick till val med stora ord 2006, men ingenting har
              hänt. De skulle bryta utanförskapet och få fler i arbete. De menade
              bland annat att alldeles för många i Sverige var sjukskrivna eller
              hade förtidspension, och det var Socialdemokraternas fel. Det
              får jag höra gång på gång. Det var Socialdemokraternas fel, men
              då borde ni kunna göra det bättre i stället för att göra det sämre.
            </seg>
            <seg n="b3ed1480">
              Herr talman! Regeringen hävdar att syftet med de nya reglerna
              är att föra människor tillbaka till arbete. Frågan är: Hur många
              av dessa människor har gått tillbaka till ett arbete?
            </seg>
            <seg n="bcd99ab5">
              Ett annat problem med reformen är de ogenomtänkta reglerna i
              rehabiliteringskedjan som försvårar möjligheterna till en rehabilitering
              värd namnet. Det är samlingsnamnet på ett antal administrativa
              tidsgränser som inte har något att göra med hur lång tid det tar
              att bli frisk. Den för inte heller folk tillbaka till arbete.
              Upp till bevis!
            </seg>
            <seg n="1abf7b1e">
              Ett av regeringens största misslyckanden är att varken se eller
              ta i problemen. I stället för att åtgärda bristerna i reformen,
              utveckla och förbättra systemet har man gjort tvärtom. Det är
              därför vi i detta betänkande föreslår att riksdagen tillkännager
              för regeringen att man i 2013 års ekonomiska vårproposition bör
              avisera att man avser att återkomma till riksdagen i budgetpropositionen
              för 2014 med förslag om en ordning som säkerställer att människor
              som behöver det får rehabiliteringsinsatser för återgång i arbete
              i god tid innan de har nått den bortre tidsgränsen för sjukpenningen.
            </seg>
            <seg n="274b3b54">
              Herr talman! Det måste finnas bättre och individuella rehabiliteringsplaner
              med ansvar för parterna. Arbetsförmedlingen, Försäkringskassan,
              landstingen och de sociala myndigheterna ska samarbeta med individen
              i centrum och erbjuda kvalificerad handledning. Rehabilitering,
              utbildning, arbetsträning och andra insatser ska utformas utifrån
              individens behov och inte utifrån myndighetsgränser eller stuprörstänkande.
              Det ska vara bättre samordning kring den försäkrade.
            </seg>
            <seg n="d0b57a10">
              Herr talman! Jag vill ta tillfället i akt och nämna att samordningsförbunden
              Finsam och Delta har gjort ett fantastiskt arbete för att hjälpa
              människor i olika sammanhang tillbaka till arbete. Men vad har
              regeringen gjort i stället? Jo, man har sänkt budgeten för Finsam.
            </seg>
            <seg n="adefad28">
              Därför vill vi utveckla arbetet med finansiell samordning på
              rehabiliteringsområdet, Finsam. Genom Finsam får individen stöd
              och faller inte mellan stolarna. Vi ser även behovet av att utveckla
              fler individuellt anpassade vägar till arbetslivet för personer
              med komplexa behov av insatser.
            </seg>
            <seg n="2b9adcf3">
              Herr talman! Jag vill avsluta med att säga att vi har sagt att
              regeringen måste säkerställa att människor som behöver rehabiliteringsinsatser
              för återgång i arbete ska få det i god tid innan de har nått den
              bortre tidsgränsen för sjukpenning.
            </seg>
          </u>
          <note type="speaker" n="87233f88">
            Anf. 106 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-5" n="d48aae1b">
            <seg n="05069d75">
              Herr talman! Det här är ett oerhört angeläget ärende att diskutera.
              Shadiye tar upp att Försäkringskassans tjänstemän frågar hur länge
              en cancersjuk patient ska leva. Shadiye tar också upp att man
              uppfattar att man behandlas som en brottsling när man ligger på
              sjukhus.
            </seg>
            <seg n="40fbdf37">
              Då undrar jag naturligtvis: Tror Shadiye att detta utskottsinitiativ
              kommer att ändra på det?
            </seg>
            <seg n="2a22b8ac">
              Shadiye har också hört det här när vi har besökt Försäkringskassan.
              Inte minst generaldirektören berättar hur man jobbar med att få
              personalen att bli mer lyhörd, att ställa rätt frågor och att
              inte göra fel på något sätt. Och i just det här ärendet, där man
              frågade en cancerpatient hur länge patienten skulle leva, har
              dessutom generaldirektören bett om ursäkt å sin handläggares vägnar.
            </seg>
            <seg n="9592db5e">
              Alltså handlar detta om att ge handläggarna en bättre utbildning
              och en bättre kunskap. Och det jobbar Försäkringskassan med. Menar
              Shadiye att detta utskottsinitiativ på något sätt skulle förändra
              det?
            </seg>
            <seg n="5d8b39a3">
              Man kan vända på saken. Det är betydligt fler i dag som har kommit
              närmare arbetsmarknaden än tidigare. Det är över 200 000 personer
              som i dag har lämnat sjukförsäkringen. Är det färre? Nej, för
              mig är det fler som lämnar sjukförsäkringen. Och det är för mig
              bra. Är det inte det för Shadiye?
            </seg>
          </u>
          <note type="speaker" n="246a82d6">
            Anf. 107 SHADIYE HEYDARI (S) replik:
          </note>
          <u who="shadiye_heydari_eccba9" xml:id="i-bf64baa37445689c-1" n="fac0e0ef">
            <seg n="797dcf88">
              Herr talman! Absolut. Jag tycker att det är bra att vi är eniga
              vad gäller utskottsinitiativet.
            </seg>
            <seg n="605339cc">
              Vad det gäller Försäkringskassan och Försäkringskassans handläggare
              vill jag säga så här: Jag vill inte lägga skulden på dem. De är
              pressade av den politik som regeringen eller ni har lagt fram.
              De gör fel. De är också människor.
            </seg>
            <seg n="061bb151">
              Men det är ett faktum att människor blir behandlade på det sättet.
              Du har ju sett det dokument som jag har sett, Solveig. Det har
              kommit via mejl till oss alla. Det är ett faktum att människor
              blir behandlade på det sättet.
            </seg>
            <seg n="d7160aea">
              Jag begriper inte hur någon kan fråga en människa: Hur länge
              kommer du att leva? Är det okej för er i Alliansen att man ställer
              sådana frågor? Jag tycker att det är ofattbart och oacceptabelt.
            </seg>
            <seg n="a5c31b4f">
              Jag lägger inte skulden på handläggarna. Som du säger har generaldirektören
              bett om ursäkt för detta. Det är klart att de behöver ha hjälp
              och stöd i sin handläggning också.
            </seg>
            <seg n="a138b160">
              Din andra fråga handlade om att fler har kommit tillbaka till
              arbete. Men om fler har kommit tillbaka till arbete undrar jag:
              Hur kommer det sig att det är så många som är sjuka? Vi har 60
              00065 000 människor som är utförsäkrade. Varför ser vi inte den
              gruppen, Solveig? Är inte de också svenska medborgare som ska
              få hjälp och rätt till rehabilitering så att de kan komma tillbaka
              till arbete?
            </seg>
            <seg n="c36c10c3">
              Vi ska inte tro att allt är frid och fröjd. Om det hade varit
              frid och fröjd skulle vi inte lämna det här utskottsinitiativet
              i dag. Och då skulle inte ni ställa er bakom det eller hur?
            </seg>
          </u>
          <note type="speaker" n="5ad0744c">
            Anf. 108 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-6" n="d48aae1b">
            <seg n="ef9507c9">
              Herr talman! Shadiye Heydari! Mycket återstår att göra det har
              vi sagt allihop från Alliansen i dag när det gäller rehabiliteringsområdet.
              Det står vi fast vid. Men vi kommer ingen vart genom att klanka
              ned på handläggare på Försäkringskassan. Varken jag eller någon
              annan ledamot i denna riksdag kan ändra på det. Vi kan prata med
              generaldirektören och cheferna på Försäkringskassan, vilket vi
              också gör. Och vi ger dem instrument för att hitta bättre sätt
              att stötta sina handläggare. Och alla här inne vet att man jobbar
              oerhört mycket med det.
            </seg>
            <seg n="740fd025">
              Då tjänar det inget till att stå här i talarstolen och säga sådant
              som låter som att det är det stora flertalet som behandlas på
              det sättet. Det är inte sant. Och jag vill inte lägga ytterligare
              börda på en myndighet som redan har det jobbigt, vilket Försäkringskassan
              har. För mig är det en fråga om att hjälpa.
            </seg>
            <seg n="dddbff91">
              Sedan är det en annan sak som är viktig i det här sammanhanget.
              Varför säger man aldrig någonting från oppositionen om dem som
              faktiskt har kommit ut i jobb? Varenda människa som vittnar om
              att de har fått hjälp att komma ut i jobb är för mig bra. Har
              Shadiye hört talas om någon sådan person?
            </seg>
            <seg n="54b5b721">
              Samordningsförbunden har inte fått mindre pengar. De har fått
              precis lika mycket pengar som förra året. Och det aviserades från
              regeringen att man skulle få mer pengar. Varför står Shadiye här
              i talarstolen och säger att samordningsförbunden har fått mindre
              pengar? Jag tycker att vi ska hålla oss till sanningen. Tycker
              inte Shadiye Heydari det?
            </seg>
          </u>
          <note type="speaker" n="7e2a9385">
            Anf. 109 SHADIYE HEYDARI (S) replik:
          </note>
          <u who="shadiye_heydari_eccba9" xml:id="i-0938f032d4c2b5a8-0" n="fac0e0ef" next="i-d294cdb75afb1a7f-0">
            <seg n="da7c7719">
              Herr talman! Absolut. Jag går tillbaka till Försäkringskassans
              handläggare. Jag lägger inte någon skuld på handläggarna. De verkställer
              det ni har beslutat om, helt enkelt.
            </seg>
            <seg n="2a9b55c1">
              Det är en etisk och moralisk fråga för mig: Hur kan en handläggare
              ställa sådana frågor till människor? Ska man som sjuk vara så
              utsatt och känna sig som en brottsling? Detta är fakta. Jag har
              inte hittat på det, Solveig. Det handlar om våra medborgare som
              har skickat mejl till mig och till dig och till andra ledamöter
              som sitter här inne. Det är viktigt att vi inser detta.
            </seg>
            <seg n="b7fac104">
              Det finns brister i systemet. Om det inte hade varit så undrar
              jag varför vi skulle stå här i dag och debattera. Varför skulle
              vi göra det om det var frid och fröjd, som ni tycker?
            </seg>
            <seg n="55059503">
              Ni säger alltid att ni har ärvt det här från Socialdemokraterna.
              Okej, det var inte bra under vår tid, men ni får ju se till att
              förbättra, inte försämra, för människor.
            </seg>
            <seg n="652030b4">
              Sedan var det Finsam. Finsam har ökat. Det är olika förbund i
              landet, och det är klart att pengarna, resurserna, inte räcker
              till. Då får regeringen skjuta till lite mer pengar så att de
              klarar av sitt arbete, för de gör ett fantastiskt arbete. Det
              vet vi alla.
            </seg>
            <seg n="fd9d817e">
              Det är många människor som har hamnat mellan stolarna som har
              gått till Finsam och fått stöd och hjälp att komma tillbaka till
              någon typ av åtgärder, arbete eller någon typ av utbildning.
            </seg>
          </u>
          <note n="26103cf7">
            Ajournering
          </note>
          <note n="c780c529">
            Kammaren beslutade kl. 15.47 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="shadiye_heydari_eccba9" xml:id="i-d294cdb75afb1a7f-0" n="fac0e0ef" prev="i-0938f032d4c2b5a8-0">
            <seg n="4035a894">
              Återupptagna förhandlingar
            </seg>
          </u>
          <note n="a97626d0">
            Förhandlingarna återupptogs kl. 16.00.
          </note>
          <note n="bf082b89">
            10 § Beslut om ärenden som slutdebatterats den 7 mars
          </note>
          <note n="d7e629dc">
            Punkt 1
          </note>
          <note n="7e9261e1">
            Punkt 2
          </note>
          <note n="da346813">
            Punkt 5
          </note>
          <note n="aabae8c8">
            Punkt 6 (
          </note>
          <note n="cfc85b04">
            Punkt 8
          </note>
          <note n="b19b8442">
            Punkt 9
          </note>
          <note n="984e1213">
            Punkt 10
          </note>
          <note n="1c981dcd">
            Punkt 14
          </note>
          <note n="af2f35ad">
            Övriga punkter
          </note>
          <note n="d7e629dc">
            Punkt 1
          </note>
          <note n="7e9261e1">
            Punkt 2
          </note>
          <note n="da873166">
            Punkt 3
          </note>
          <note n="ad99f5dd">
            Punkt 4
          </note>
          <note n="d7e629dc">
            Punkt 1
          </note>
          <note n="da873166">
            Punkt 3
          </note>
          <note n="ad99f5dd">
            Punkt 4
          </note>
          <note n="da346813">
            Punkt 5
          </note>
          <note n="af2f35ad">
            Övriga punkter
          </note>
          <note n="d7e629dc">
            Punkt 1
          </note>
          <note n="da873166">
            Punkt 3
          </note>
          <note n="984e1213">
            Punkt 10
          </note>
          <note n="30dbdf7b">
            Punkt 11
          </note>
          <note n="25eb5fea">
            Punkt 13
          </note>
          <note n="af2f35ad">
            Övriga punkter
          </note>
          <note n="357d21a6">
            11 § Beslut om ärenden som slutdebatterats vid dagens sammanträde
          </note>
          <note n="d7e629dc">
            Punkt 1
          </note>
          <note n="da346813">
            Punkt 5
          </note>
          <note n="ca25c075">
            Punkt 6
          </note>
          <note n="cfc85b04">
            Punkt 8
          </note>
          <note n="af2f35ad">
            Övriga punkter
          </note>
          <note n="d7e629dc">
            Punkt 1
          </note>
          <note n="da873166">
            Punkt 3
          </note>
          <note n="ca25c075">
            Punkt 6
          </note>
          <note n="87c64a6b">
            Punkt 12
          </note>
          <note n="af2f35ad">
            Övriga punkter
          </note>
          <note n="d7e629dc">
            Punkt 1
          </note>
          <note n="7e9261e1">
            Punkt 2
          </note>
          <note n="ad99f5dd">
            Punkt 4
          </note>
          <note n="ca25c075">
            Punkt 6
          </note>
          <note n="af2f35ad">
            Övriga punkter
          </note>
          <note n="123bdf48">
            12 § (forts. från 9 §) Rehabilitering tillbaka till arbete (forts.
            SfU6)
          </note>
          <note type="speaker" n="2de90532">
            Anf. 110 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-7" n="1269902c">
            <seg n="e3faee4a">
              Herr talman! Jag begärde ordet av samma anledning som Solveig
              Zander gjorde det, nämligen för att lite grann diskutera det Shadiye
              Heydari tog upp.
            </seg>
            <seg n="4ae3fdef">
              Det är naturligtvis väldigt beklagligt och hjärteknipande med
              dessa enskilda tragedier som tydliggörs. Samtidigt är det så att
              vi i denna kammare har ett stort ansvar som lagstiftare för att
              se över om dessa enskilda fall representerar just enskilda fall
              av ganska ovanlig karaktär eller om de utgör en större gruppering.
              Skulle det vara så att detta är ganska vanligt förekommande har
              vi verkligen ett ansvar. Gör man det som kallas falska generaliseringar
              på basis av ett eller annat enskilt fall en handläggning och spontant
              anklagar hela regelverket för att vara fel kan man dock göra väldiga
              misstag.
            </seg>
            <seg n="1fe53f14">
              Låt mig därför för Shadiye Heydari förtydliga att det av de ansökningar
              som görs till Försäkringskassan är 97 procent som beviljas. Det
              är 2 procent som får indragna ersättningar från sjukförsäkringen.
              I allt väsentligt blir man alltså tillgodosedd, men eftersom det
              är 19 miljoner beslut om året som fattas är det klart att ett
              och annat fall kan hamna mellan stolarna och att ett och annat
              fall kan vara väldigt hjärteknipande och tragiskt. Vi vill naturligtvis
              helst se en ordning där inget sådant existerar.
            </seg>
            <seg n="3ff65ecf">
              Jag har dock några motfrågor jag måste ställa till Shadiye Heydari.
              Om hon nu i talarstolen för fram enskilda fall där vi inte riktigt
              kan kontrollera hela situationen och om hon anklagar myndigheten
              för att göra fel, vilket bygger på att regelverket är fel, kan
              då Shadiye Heydari garantera att inga sådana fall fanns när Socialdemokraterna
              regerade? Kommer vi heller aldrig att uppleva sådana fall om Socialdemokraterna
              regerar någon gång i framtiden? Hur ska den problematiken i så
              fall hanteras? Kommer hon då att säga att det är Socialdemokraternas
              regelverk det är fel på?
            </seg>
          </u>
          <note type="speaker" n="2b572cbd">
            Anf. 111 SHADIYE HEYDARI (S) replik:
          </note>
          <u who="shadiye_heydari_eccba9" xml:id="i-bf64baa37445689c-2" n="fac0e0ef">
            <seg n="80518678">
              Herr talman! Jag anklagar ingen myndighet. Jag bara berättar
              några medborgares historier om hur de har blivit behandlade av
              systemet. Det handlar inte om att jag kritiserar våra handläggare
              på Försäkringskassan, utan jag kritiserar er politik. Det är er
              politik de verkställer eller hur?
            </seg>
            <seg n="44f1a691">
              Jag säger inte att det var bra under vår tid, men vi behöver
              inte göra det sämre för dem eller hur? Anledningen till att vi
              är här i dag och debatterar är att det finns brister i sjukförsäkringen
              och i rehabiliteringen. Om det inte var så hade vi inte behövt
              stå här och debattera eller hur, Finn Bengtsson?
            </seg>
          </u>
          <note type="speaker" n="bae00474">
            Anf. 112 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-8" n="1269902c">
            <seg n="0d98f9ea">
              Herr talman! Förvisso är det så att vi debatterar här i dag för
              att göra saker och ting bättre. Man kan samtidigt fundera på om
              man ska använda åtta minuters talartid till att ta upp några fall
              som inte går att kontrollera och sedan bygga en verklighetsbild
              på att detta är vanligt förekommande och att det har varit orsaken
              till att det regelverk som regeringen har tagit fram och som riksdagen
              har röstat igenom i allt väsentligt inte fungerar.
            </seg>
            <seg n="9b53ee64">
              Då måste ju motfrågorna komma: Hur ser det perfekta regelverket
              ut? Ska vi bygga lagstiftningsprocesser på enskilda fall i stället
              för på majoritetens beslut? Risken är att vi gör ändringar som
              möjligen kan gynna ett och annat fall men å andra sidan förorsakar
              tiotusentals människor ett större problem än de annars skulle
              förtjäna.
            </seg>
            <seg n="8937a104">
              Jag försöker säga att genom att vi har en bortre tidsgräns och
              genom att vi har möjlighet att låta människor komma över i arbetslivsintroduktion
              från sjukförsäkringen stannar 50 procent kvar där. Dessa hade
              med ett annat regelverk blivit passivt överförda i förtidspension.
              Det finns ett väldigt tydligt genusperspektiv här: 70 procent
              av dem är kvinnor. De attitydundersökningar som har gjorts inom
              arbetslivsintroduktionen för de tiotusentals människor som befinner
              sig där vittnar om att dessa individer i allt väsentligt är väldigt
              nöjda en stor majoritet är väldigt nöjda med de erbjudanden de
              har fått. Det är en skillnad från det tidigare systemet, som bland
              annat Socialdemokraterna stod bakom.
            </seg>
            <seg n="cc0489f5">
              Då infinner sig naturligtvis frågan: Har vi inte en skyldighet
              att beskriva även den bilden? Det handlar om alla de människor
              som vittnar om att de äntligen har blivit sedda, äntligen har
              fått hjälp och äntligen har kommit närmare arbetsmarknaden. De
              kanske till och med har fått ett jobb. Den bild Shadiye Heydari
              beskriver utifrån enstaka väldigt olyckliga och hjärteknipande
              fall det vill jag hålla med om kan skrämma folk att tro att regelverket
              är helt utan funktion. Det vill jag å det bestämdaste säga inte
              är fallet.
            </seg>
            <seg n="b62aab63">
              Vi har som politiker också ett ansvar att lyfta fram de system
              som faktiskt fungerar och fungerar bra.
            </seg>
          </u>
          <note type="speaker" n="65cbf5b4">
            Anf. 113 SHADIYE HEYDARI (S) replik:
          </note>
          <u who="shadiye_heydari_eccba9" xml:id="i-bf64baa37445689c-3" n="fac0e0ef">
            <seg n="8b6ae259">
              Herr talman! De enskilda fall jag beskrev är viktiga för oss
              alla.
            </seg>
            <seg n="c0b910dc">
              Vad är syftet med att vi har en sjukförsäkring? Vi är ju alla
              med och betalar, och när jag blir sjuk vill jag självklart att
              jag ska få tillbaka ersättning för att kunna klara av den tid
              då jag är sjuk och behöver rehabilitering eller behöver en utbildning
              för att kunna byta arbete. Det är ju anledningen till att vi har
              en sjukförsäkring, och det är viktigt att vi värnar om sjukförsäkringen.
            </seg>
            <seg n="a33bd2c7">
              Jag vill inte skrämma någon, men detta är den verklighet vi har.
              Om de människor vi talar om i dag, som är försäkrade, hade fått
              hjälp och stöd i tid och inte blivit utförsäkrade skulle vi inte
              jag säger det en gång till ha stått här i dag och debatterat.
              Detta är allvarliga frågor. Det är viktigt att vi ser till att
              samarbeta och hjälpa människor att komma tillbaka till arbete
              i stället för att som du gör, Finn Bengtsson, fråga vad vi som
              socialdemokrater skulle göra. Självklart skulle vi se till att
              människor fick hjälp och rehabilitering i tid för att komma tillbaka
              i arbete eller utbildning, i stället för att behandla dem på det
              sätt de har blivit behandlade.
            </seg>
            <seg n="aa7bc783">
              De mår dåligt, och många har beskrivit att de känner sig som
              brottslingar. Det är ett dokument de har lämnat till kommissionen.
              Detta är inte historier vi har hittat på. Du har också sett dokumentet,
              Finn Bengtsson; jag hoppas att du har gjort det. Detta är sanna
              berättelser, och de är viktiga för oss alla. Utifrån dessa berättelser
              måste vi se till att åtgärda de brister som finns i rehabiliteringssystemet
              och sjukförsäkringen.
            </seg>
          </u>
          <note type="speaker" n="8a456ad3">
            Anf. 114 EVA-LENA JANSSON (S):
          </note>
          <u who="eva-lena_jansson_c25f33" xml:id="i-a197b124a9d64c5b-0" n="4d604d9e">
            <seg n="81179149">
              Fru talman! I denna kammare har vi fått höra att vi inte ska
              belysa människor som drabbas av politik. Vi ska inte tala politik,
              utan vi ska vara eniga kring hur bra allting är. När vi från oppositionen
              lyfter fram hur människor drabbas av dagens politik från regeringen
              får vi höra att vi har fel och att vi borde fokusera på alla dem
              som kommer tillbaka till jobb. Jag kan passa på att visa bilden
              från Arbetsförmedlingen på dem som är tillbaka i jobb. Det är
              den lilla mörka kanten i diagrammet. De 65 000 som är utförsäkrade
              är den lite större biten.
            </seg>
            <seg n="1b5f1726">
              Jag tycker precis som alla andra att det är viktigt att fokusera
              på det som är brister. Vi vet att människor inte är fyrkantiga;
              en del behöver längre rehabiliteringsinsatser. Framför allt behöver
              människor hjälp och stöd att komma tillbaka i arbete.
            </seg>
            <seg n="a434386c">
              Det är lite häpnadsväckande att man från den borgerliga oppositionen
              det får man väl betrakta dem som i dag är fallet säger att vi
              far med osanning och att det vi säger är fel. Trots att tidningarna
              rapporterar och Försäkringskassans generaldirektör ber om ursäkt
              har vi fel.
            </seg>
            <seg n="518bffa3">
              Min fråga till Finn Bengtsson och Solveig Zander är: Vilka är
              de fall vi har fel om? Kan ni precisera det? Ni säger att vi inte
              kan redogöra för det. Ni är inte riktigt säkra på att det verkligen
              stämmer.
            </seg>
            <seg n="bb265840">
              Tycker ni på fullt allvar att vi ska göra en lista över de personer
              som i dag nekas sjukersättning på grund av att Försäkringskassan
              säger att de har arbetsförmåga trots att de uppenbarligen är för
              sjuka för att jobba?
            </seg>
            <seg n="dfd4ea06">
              En kvinna beskriver att hon har kronisk smärta. Hon är ett av
              alla dessa enstaka fall. När det är väldigt många enstaka fall,
              kan vi då verkligen tala om att det är enstaka fall? Eller kan
              vi tala om att det är ett systemfel?
            </seg>
            <seg n="dd23b554">
              Kvinnan som inte kan sova om nätterna och som har kronisk smärta
              får samma medicin som cancersjuka patienter har för att dämpa
              den smärtan. Hon kan inte jobba. Hon har ingen arbetsförmåga.
              Men hos Försäkringskassan bedöms hon ha det. Hur ska hon kunna
              rehabiliteras tillbaka till arbete när hon blir utförsäkrad?
            </seg>
            <seg n="a2949627">
              Vi vet att människor kommer tillbaka till arbete. Vi försöker
              säkerställa att alla de människor som i dag inte får stöd för
              rehabilitering ska kunna få det. Jag har uppfattat att även den
              borgerliga oppositionen tycker att det är viktigt att de får stöd
              för rehabilitering.
            </seg>
            <seg n="bcc63a64">
              Min fråga är: När ska ni se dem som har utförsäkrats? När ska
              ni se alla dessa personer som ni säger att vi står och ljuger
              om här i talarstolen?
            </seg>
            <seg n="dd9254e3">
              Fru talman! Jag tycker att den argumentation som den borgerliga
              oppositionen har är häpnadsväckande.
            </seg>
          </u>
          <note type="speaker" n="331bf4c3">
            Anf. 115 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-9" n="1269902c">
            <seg n="f7df2bd0">
              Fru talman! Inledningsvis vill jag säga att vi är glada att Alliansen,
              som är regeringsunderlaget, tillsammans med oppositionen är eniga
              i detta betänkande om att det är viktigt att bygga vidare på de
              redan stora satsningar på rehabilitering som görs. Rehabilitering
              är en viktig del i sjukförsäkringsreformen.
            </seg>
            <seg n="86135f61">
              Sedan tar Eva-Lena Jansson upp hur vi måste förhålla oss till
              halvsanningar som sägs här i kammaren. Jag kan ta några exempel.
              Det beskrevs tidigare i debatten i dag att cancersjuka har kastats
              ut ur sjukförsäkringen. Vi gjorde en granskning av detta på myndigheten.
              Det fanns inte en cancersjuk patient som hade kastats ut. Varför
              står man då och säger detta i talarstolen?
            </seg>
            <seg n="91251f45">
              I ett annat exempel i dag har det sagts att Försäkringskassan
              inte förstår ett vitten om att hantera dem som behöver rehabilitering.
              Samtidigt har vi i utskottet haft Försäkringskassan som redogjort
              för att 99 procent får rehabiliteringsplan av Försäkringskassan
              innan de lämnar sjukförsäkringen.
            </seg>
            <seg n="bd36fd08">
              Det är en väldigt god start för att Försäkringskassan tillsammans
              med Arbetsförmedlingen uppfyller sin skyldighet att göra just
              det de ska. Att då ifrågasätta och säga att ingenting görs är
              häpnadsväckande.
            </seg>
            <seg n="c6b088f8">
              Sist men inte minst har jag i dag talat väldigt mycket om den
              sneda könsfördelningen som vi verkligen måste jobba vidare med.
              Varför är kvinnor jämfört med män sjukskrivna i så stor omfattning?
              Det är ungefär 7030, det vill säga att 70 procent drabbar kvinnor.
              Med det nya systemet får de komma närmare arbetsmarknaden.
            </seg>
            <seg n="9f34e9f7">
              Ni säger här i talarstolen: Det finns ingen könsuppdelad statistik.
              Jag står här med statistik från Försäkringskassan där man har
              delat upp det på kvinnor och män. Det är från Försäkringskassan
              den 31 oktober 2011. Hur kan ni stå och påstå att det inte finns
              en könsuppdelad statistik? Ni misskrediterar myndighetens arbete
              i oträngt mål. Detta har ni också ett ansvar för.
            </seg>
            <seg n="c60f4a97">
              Jag hoppas att Försäkringskassan tillställer oppositionen ett
              allvarligt ställt brev och påtalar den osanning som har kommit
              fram i kammaren här i dag.
            </seg>
          </u>
          <note type="speaker" n="4c7cd2ed">
            Anf. 116 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-a197b124a9d64c5b-1" n="4d604d9e">
            <seg n="438ec6c0">
              Fru talman! När det gäller cancerfall uppmanar jag Finn Bengtsson
              att ta kontakt med Kommunalarbetarförbundet. Det är ett ganska
              stort fackförbund som organiserar väldigt många kvinnor. Där har
              man redogjort för ett fall där en kvinna inte kunde få sjukpenning.
              Trots att hon gick på en behandling efter sin canceroperation
              bedömdes hon ha arbetsförmåga. Dessa fall finns, även om inte
              Finn Bengtsson har sett dem.
            </seg>
            <seg n="d6f925be">
              Det är viktigt att vi tar dessa frågor på allvar. När det gäller
              utskottsinitiativet om rehabilitering som Miljöpartiet tog är
              det bra att den borgerliga oppositionen nu har insett att den
              måste ta frågorna på allvar. Det var inte riktigt vad ni tyckte
              när initiativet kom i utskottet.
            </seg>
            <seg n="076570b2">
              Det är bra att ni ser att människor i dag inte får rehabilitering.
              Behovet av arbetsplatsanknuten rehabilitering är vad bland annat
              Åke Nygren på Karolinska Institutet har pekat på. Det är viktigt
              att man lyfter fram det.
            </seg>
            <seg n="dad415d6">
              Det är också viktigt att se de människor som har drabbats av
              de förändringar och försämringar som har skett inom dagens system.
            </seg>
          </u>
          <note type="speaker" n="a107bde4">
            Anf. 117 FINN BENGTSSON (M) replik:
          </note>
          <u who="finn_bengtsson_813f74" xml:id="i-ec4f67b251031929-10" n="1269902c">
            <seg n="debd747d">
              Fru talman! Vi får ytterligare en anledning att nyansera det
              Eva-Lena Jansson säger. När han var på utskottet sade Åke Nygren
              att tack vare sjukförsäkringsreformen har ett större fokus satts
              på rehabilitering. Han konstaterade också att mycket mer återstod
              att göra.
            </seg>
            <seg n="71ce5bda">
              Det är en väldigt viktig distinktion att sjukförsäkringsreformen
              har lett till ett fokus på rehabilitering. Det gör att vi i dag
              får ett enigt utskott bakom att låta regeringen fortsätta på den
              inslagna linje som den så förtjänstfullt startat på.
            </seg>
            <seg n="978cebf0">
              Det är då lite förvånande att höra Eva-Lena Jansson stå här och
              säga att det finns cancerfall som man har tagit fram från fackförbundet.
              Vi granskade detta internt på Försäkringskassan, som faktiskt
              har handlagt dessa fall. I en tidigare debatt fick vi fram siffror
              som visade att det inte fanns någon med cancer som hade blivit
              utslängd ur sjukförsäkringen.
            </seg>
            <seg n="7722c7e0">
              Det fanns de som hade tumördiagnos. Men nu finns det tumörer
              som är godartade, Eva-Lena Jansson. I de fallen var det människor
              som hade annan orsak till att lämna sjukförsäkringen än just tumörsjukdomen.
              Den var inte ett arbetshinder i det läget. Det pågick inte heller
              någon behandling. Jag tror att man ska vara ganska noga med detta.
            </seg>
            <seg n="c5a76a33">
              Jag nämnde statistiken för kvinnor jämfört med män. Vi har en
              könsuppdelad statistik. Det har från oppositionen förnekats att
              den ens finns fastän jag står med den framför mig här.
            </seg>
            <seg n="dac20e5c">
              Riksdagsledamöterna har begåvats med en liten läsplatta. Om man
              bara tar några sekunder och slår upp och tittar får man den senaste
              statistiken från 2012 från Försäkringskassan. Där har man till
              och med nedbrutit statistiken för könen på länsnivå för hur många
              som har lämnat sjukförsäkringen.
            </seg>
            <seg n="9eaab776">
              Det finns den här typen av statistik. Att då misskreditera myndigheten
              på detta sätt, på vilket sätt stärker det tilltron hos människorna
              för en viktig myndighet som vi har ett gemensamt politiskt ansvar
              för att försvara när den trots allt fungerar? När den inte fungerar
              ska vi naturligtvis kritisera den.
            </seg>
            <seg n="2e2df913">
              Att hela tiden kritisera både regering och myndighet leder knappast
              fram till någon trovärdighet på sikt. Jag vill mena att Socialdemokraterna
              alltmer tappar trovärdighet om ni använder den här typen av desinformation.
            </seg>
          </u>
          <note type="speaker" n="e9694575">
            Anf. 118 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-a197b124a9d64c5b-2" n="4d604d9e">
            <seg n="b6240973">
              Fru talman! Om man läser betänkandet står det att Försäkringskassan
              inte kan tala om hur många det är som har fått rehabilitering.
              Det är väl viktigt att vi läser det från Försäkringskassan.
            </seg>
            <seg n="e58c2028">
              Försäkringskassan har inte de uppgifterna säger man. Det går
              inte att tala om exakt hur många det är som har fått rehabilitering.
              Om man inte kan tala om hur många det är som har fått rehabilitering
              har man väl svårt att ange det för både kvinnor och män, gissar
              jag.
            </seg>
            <seg n="143d0007">
              Sedan gäller det tumörsjukdomar. Finn Bengtsson medger att människor
              har blivit utslängda från sjukförsäkringen. Den kvinna jag talade
              om hade gjort en bröstcanceroperation. Det var fortsatt medicinsk
              vård som gjorde att hon inte kunde arbeta efteråt.
            </seg>
            <seg n="5ca481ff">
              Jag vet inte hur Finn Bengtsson har fått tillgång till alla journaler.
              Jag vet inte hur man gör det. Detta är i varje fall vad jag har
              fått beskrivet. Jag förstår inte varför det skulle vara osanna
              uppgifter och varför jag skulle stå och ljuga om detta i kammaren.
            </seg>
            <seg n="b60190f6">
              Vi är många som möter dessa människor. Vi får mejl, telefonsamtal
              och brev varje vecka om människor som utförsäkras. Skulle vi stå
              och ljuga om det? Skulle vi hitta på? Varför skulle vi göra det?
              Vad skulle avsikten vara?
            </seg>
            <seg n="77f02412">
              Ingen vore gladare än jag om människor blev friska bara för att
              de blir utförsäkrade för att de varit sjuka för länge. Det vore
              jättebra om vi kunde ha en politik som satte en tidsgräns: Nu
              är man inte sjuk längre. Nu är man utförsäkrad, punkt. Titta,
              jag blev frisk! Men så ser inte vardagen och verkligheten ut.
            </seg>
            <seg n="56f73109">
              Jag tror att Finn Bengtsson, som också är läkare, känner till
              att människor inte blir friska på grund av tidsgränser. Däremot
              blir de utförsäkrade. Det är vad vi riktat kritiken mot.
            </seg>
          </u>
          <note type="speaker" n="a5ac3064">
            Anf. 119 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-7" n="d48aae1b">
            <seg n="96c456a5">
              Fru talman! Jag går direkt till det Eva-Lena Jansson anförde
              här i talarstolen. Vad är det betänkandet handlar om? Jag trodde
              att det handlade om rehabilitering. Eva-Lena Jansson tar upp unika
              fall där det har blivit felaktigheter. Det fattas 20 miljoner
              beslut per år i Försäkringskassan.
            </seg>
            <seg n="6115a714">
              Då väljer man här att i en debatt om ett betänkande som handlar
              om rehabilitering att lyfta fram fall där Försäkringskassan gör
              fel. Jag frågar: Vad har det med betänkandet att göra?
            </seg>
            <seg n="f09ad8cb">
              Jag har också exempel på personer som har behandlats fel. För
              ett par år sedan hörde vi en beklaglig historia om en man, en
              krögare, som jobbade hårt. När han blev sjuk i cancer fick han
              ingen ersättning. Det berodde på att han inte hade betalat inkomstskatt.
              Skulle det tjäna debatten att jag stod här och framförde de saker
              där det blir fel och där man känner att man inte får den rehabilitering
              man har rätt till?
            </seg>
            <seg n="7f434a1d">
              Jag undrar, Eva-Lena Jansson, vad detta med att lyfta fram enskilda
              felaktiga ärenden har att göra med det här betänkandet, som handlar
              om att vi vill ha mer rehabilitering.
            </seg>
          </u>
          <note type="speaker" n="febe7e5e">
            Anf. 120 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-a197b124a9d64c5b-3" n="4d604d9e">
            <seg n="590d05d4">
              Fru talman! Man kan väl säga att det handlar om människor människor
              av kött och blod som behöver rehabilitering. Varje person är naturligtvis
              ett enskilt fall.
            </seg>
            <seg n="565f9c87">
              När den borgerliga oppositionen här i kammaren säger att riksdagsledamöter
              av Sveriges riksdag står och ljuger när vi lyfter fram enskilda
              fall de människor som hör av sig tycker jag att det är viktigt
              att tala om att vår politik inte bara är till för några människor.
              Vi kan inte avvara 65 000 eller 10 000 och säga att det inte gör
              något och att man får räkna med lite svinn när man har denna brutala
              politik.
            </seg>
            <seg n="adbb005c">
              Vi vill ha en politik och en rehabilitering som hjälper alla
              att komma tillbaka till jobb. Om rehabilitering inte lyckas ska
              man ha rätt till en ersättning om man inte har arbetsförmåga;
              det tror jag att vi överens om. När Miljöpartiet lade fram initiativet
              sade Solveig Zander att det var onödigt. Hon tyckte till och med
              att vi skulle föreslå obligatorisk företagshälsovård därför att
              vi skulle säkerställa rehabilitering. När jag läser på Försäkringskassans
              hemsida kan jag konstatera att det heter rehabiliteringsgaranti.
              Men ingenstans garanteras en enskild rehabilitering. Det är därför
              Miljöpartiet lade fram initiativet, och det är därför vi har ställt
              oss bakom det. Vi tycker att det är viktigt att människor ska
              få stöd och komma tillbaka till arbete. Det är därför jag står
              här i talarstolen, Solveig Zander.
            </seg>
          </u>
          <note type="speaker" n="40550f08">
            Anf. 121 SOLVEIG ZANDER (C) replik:
          </note>
          <u who="solveig_zander_28a62c" xml:id="i-62c1e234601befc2-8" n="d48aae1b">
            <seg n="e3012937">
              Fru talman! Alla vi andra från Alliansen som har varit uppe i
              talarstolen har också talat om rehabilitering. Vi har framfört
              olika sätt när vi har sagt att det finns mer att göra, men att
              vi är på god väg. 200 000 personer har de facto lämnat sjukförsäkringen
              och kommit närmare arbetslivet. Endera har de kommit tillbaka
              till sina jobb eller fått möjligheter att komma till ett annat
              jobb, eller så har de fått möjligheter att få en utbildning så
              att de kommer närmare arbetsmarknaden. Dessa personer lyfter inte
              Eva-Lena Jansson fram i sitt anförande.
            </seg>
            <seg n="7a26b955">
              Vad jag förstår menar Eva-Lena Jansson att den lagstiftning vi
              har i dag gör skillnad på folk och folk. Är det så, eftersom det
              är så viktigt för Eva-Lena Jansson att lyfta fram dem som har
              blivit negativt behandlade? Vi har en lagstiftning i dag som säger
              att alla människor ska behandlas lika och att alla har rätt till
              rehabilitering. Men det vi har varit överens om i betänkandet
              är att vi vill se fler möjligheter till rehabilitering. Vi vill
              se fler metoder och fler sätt att ge människor rehabilitering.
            </seg>
            <seg n="1b7ff8ff">
              Vad är det då för rehabilitering som Eva-Lena Jansson skulle
              vilja se och som fattas i dag? Det vore oerhört intressant att
              få veta det i stället för att höra om alla de personer som på
              olika sätt känner att de har blivit felaktigt bedömda av Försäkringskassan.
              Vi vet också, Eva-Lena Jansson, att Försäkringskassan och andra
              instanser gör vad de kan för att minimera dessa felaktigheter.
            </seg>
            <seg n="66b48c38">
              Tjänar debatten här i dag på att vi talar om detta? Får vi mer
              rehabilitering om vi talar om alla felaktigheter som har begåtts?
              Och vilken rehabilitering vill Eva-Lena Jansson se, som hon tycker
              fattas i dag?
            </seg>
          </u>
          <note type="speaker" n="e2f46a84">
            Anf. 122 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-a197b124a9d64c5b-4" n="4d604d9e">
            <seg n="d10d43e9">
              Fru talman! Debatten tjänar inte på att vi sopar undan de problem
              som har uppstått på grund av lagstiftningen. Det är i alla fall
              jag ganska säker på. Jag tycker att det är viktigt att vi lyfter
              upp de brister som syns och finns. Om man talar om rehabiliteringsgaranti
              är det viktigt att människor får rehabilitering. Det enda som
              på något sätt talar om att det handlar om rehabilitering är själva
              ordet. Det finns ingen garanti för att man får rehabilitering.
              Man kan bli uppsagd från ett jobb utan att ens ha blivit rehabiliterad.
              Det är inte vi nöjda med. Vi tycker att det är fel.
            </seg>
            <seg n="982d125e">
              Om man har haft rehabiliteringsersättning i ett år får man lämna
              den. För många får detta stora konsekvenser, nämligen att de åker
              ned på en väldigt låg ersättning. Arbetsförmedlingen och Försäkringskassan
              säger att detta gör att personer åker tillbaka till sjukskrivning
              eftersom de påverkas negativt.
            </seg>
            <seg n="33e280a7">
              Jag tycker att det är viktigt att ge myndigheten ett bra uppdrag.
              Jag säger att Försäkringskassan i stora delar gör ett bra jobb,
              men de gör ju jobbet utifrån hur ni har sagt att det ska utföras.
              Om inte vi är nöjda med hur ni har bestämt att det ska utföras
              måste vi också vara tydliga med det. Jag tror att debatten tjänar
              på att varje enskild individ också blir sedd i detta. Om det finns
              personer som misshandlas på grund av politiken och som inte får
              sin rehabilitering därför att ni har konstruerat ett fyrkantigt
              system från den borgerliga oppositionen ska vi lyfta fram dem
              här i kammaren varenda en. Jag tycker att det är viktigt att vi
              ser människor som drabbas i Sverige. Sedan förstår jag att det
              skulle vara mer behagligt för er att inte tala om dem, men jag
              tänker inte undvika att göra det.
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="2eb6d467">
            13 § Mervärdesskatt
          </note>
          <note n="a6973411">
            Föredrogs
          </note>
          <note type="speaker" n="b6464391">
            Anf. 123 MATS PERTOFT (MP):
          </note>
          <u who="mats_pertoft_529a6f" xml:id="i-f9b97479130d17e8-0" n="09340091" next="i-28fbce56998692e8-0">
            <seg n="28b47af6">
              Fru talman! Jag får äran att inleda denna skattedebatt, där vi
              först ska koncentrera oss på mervärdesskatt.
            </seg>
          </u>
          <note n="d93ae415">
            Jag vill till att börja med yrka bifall till Miljöpartiets reservation
            nr 1.
          </note>
          <u who="mats_pertoft_529a6f" xml:id="i-28fbce56998692e8-0" n="09340091" prev="i-f9b97479130d17e8-0">
            <seg n="a09d92c9">
              Jag ska lyfta fram en fråga där vi i utskottet är eniga, vilket
              jag är glad över. Vi upprepar nämligen utskottets och riksdagens
              beslut när det gäller behovet av att sänka momsen på e-böcker.
              Riksdagen fattade ett sådant beslut för nästan två år sedan när
              man yttrade sig över kommissionens grönbok om moms det som nu
              är ute på remiss.
            </seg>
            <seg n="35ead36c">
              Det är glädjande att vi upprepar detta beslut eftersom vi har
              en finansminister som tyvärr inte verkar ha förstått att riksdagen
              har fattat detta beslut. Vi har dessutom ett departement och handläggare
              som inte heller kommer ihåg detta. Därför är det desto bättre
              att vi i utskottet kan vara eniga om att vi ska påminna finansministern
              om att han bör driva denna fråga i arbetet gentemot kommissionen.
              Han kanske kommer ihåg det bättre när riksdagen är enig i denna
              fråga ännu en gång, men det är beklagligt att hans minne verkar
              vara kort. Det är som sagt bra att vi är eniga i frågan.
            </seg>
            <seg n="5fde48cb">
              När det gäller Miljöpartiets ytterligare reservationer och vad
              vi särskilt vill föra in här och där vi beklagar att vi inte kan
              vara eniga är den viktigaste frågan flygbränslet. Miljöpartiet
              menar att alla transportslag ska bära sina egna kostnader. Det
              är en enkel och praktisk princip. Vi ska inte ha dolda subventioner.
              Vi ska se till att alla betalar sina räkningar utifrån de räkningar
              som uppstår på denna punkt.
            </seg>
            <seg n="69a3feaf">
              Då är det viktigt att vi ser till att flygbränsle och flyg över
              huvud taget står för de kostnader som de orsakar, inklusive koldioxidutsläpp.
              Det här är inte helt enkelt eftersom flyg är en internationell
              rörelse. Det finns internationella överenskommelser jag har för
              mig att det kallas för Chicagoavtalet eller något sådant. Det
              togs för länge sedan.
            </seg>
            <seg n="a42ba609">
              Vi i Sverige borde gå före och se till att även flyget står för
              de kostnader som är förknippade med resandet. Det handlar om koldioxidutsläpp
              och de kostnader som det orsakar för oss. Vi ser att detta kommer
              att bli kostnader i framtiden genom de klimatförändringar som
              kommer. Vi vet ju alla att ingenting i den här världen är gratis.
              Allting måste betalas. Det bästa är om den som orsakar kostnaden
              också betalar den i stället för att vi ska ha dolda subventioner
              som andra tvingas betala, i det här fallet samhället och skattebetalarna
              som måste stå för konsekvenserna av detta. Därför menar vi att
              en skatt på flygbränslet vore ett sätt att lösa detta. Man borde
              utreda det vidare för att se till att vi får en tydlig beskrivning
              där.
            </seg>
            <seg n="db8e1ede">
              När jag läser betänkandet noterar jag den tredje punkten som
              jag tänkte ta upp, nämligen vindkraftverk. Där borde säljaren
              kunna välja om köpet ska beläggas med moms eller inte. Det är
              någonting som finansminister Anders Borg själv har sagt att man
              kanske borde titta på. Det vore intressant. Det är bra med halvpositiva
              besked. Problemet är att de ges, och sedan händer ingenting. Därför
              är det synd att vi inte kunde enas om detta också.
            </seg>
            <seg n="c2e55c80">
              Det här är ett axplock. Det är några få saker i ett ganska brett
              och spretigt betänkande. Det är några frågor som vi i Miljöpartiet
              tycker är viktiga. När det gäller kulturen tycker vi att det är
              viktigt att vi framöver inte ska ha högre beskattning på litteratur
              bara för att den är elektronisk i stället för i pappersform. Vi
              tycker att det är viktigt att den som förorsakar miljöskador och
              koldioxidutsläpp också betalar kostnaderna för detta. Vi tycker
              också att det vore bra om vi i Sverige kunde få lite bättre fart
              på en vindkraftsutbyggnad som börjat ta fart men som skulle kunna
              bli så mycket bättre. Det finns länder som ligger långt före oss,
              och vi som en gång trodde att vi låg främst har nu fått se oss
              omsprungna av till exempel Tyskland. Där borde det skapas mer
              möjligheter.
            </seg>
          </u>
          <note type="speaker" n="224413ae">
            Anf. 124 THORALF ALFSSON (SD):
          </note>
          <u who="thoralf_alfsson_3fc160" xml:id="i-250b45920409f6f5-0" n="55e0abc2">
            <seg n="dd2643ec">
              Fru talman! Allmänna motioner om mervärdesskatt kanske inte är
              så upphetsande vid en första anblick, men mervärdesskatten innebär
              intäkter på ca 350 miljarder kronor till statskassan. De olika
              momssatserna har stor inverkan på människors ekonomi, särskilt
              för de svaga grupperna i samhället. I det perspektivet har de
              lägre momssatserna en viktig funktion att fylla, inte minst när
              det gäller momsen på livsmedel. De lägre momssatserna kan även
              vara ett verkningsfullt verktyg för att stimulera efterfrågan.
            </seg>
            <seg n="78c9c52c">
              Nu har den så kallade restaurangmomsen funnits under drygt ett
              år, och enligt bedömare har ett antal, kanske 4 0005 000, jobb
              skapats. Huruvida detta beror på sänkning av momsen eller andra
              orsaker som bättre ekonomi för vissa grupper är nog lite svårt
              att fastställa. Kostnaden för sänkningen av restaurangmomsen beräknades
              till drygt 5 miljarder. Sverigedemokraterna hade helst sett att
              dessa miljarder satsats på andra åtgärder för att stimulera arbetstillfällen.
            </seg>
            <seg n="244cb664">
              Utan tvekan har dessa jobb kostat stora summor för samhället.
              Regeringen hävdar att man genom införandet av personalliggare
              inom restaurangbranschen och momssänkningen skapat många jobb
              genom att göra svarta jobb vita och därmed städa upp inom restaurangbranschen.
              Trots dessa åtgärder består uppenbarligen många problem inom restaurangbranschen.
            </seg>
            <seg n="caee6dcf">
              Vid skatteutskottets besök i Malmö pekades bland annat restaurangbranschen
              ut som ett av problemen bakom att Malmö har en stor, svart sektor
              som beräknas omsätta 5,7 miljarder kronor årligen.
            </seg>
            <seg n="5aee5960">
              Samtidigt tyder uppgifter på att antalet personer som befinner
              sig illegalt i landet ständigt ökar. Att påstå att många av dessa
              på ett eller annat sätt försörjer sig på svarta jobb inom restaurangrörelsen
              är nog ingen överdrift.
            </seg>
            <seg n="7d7791bb">
              Om regeringen sedan med stöd av de rödgröna partierna driver
              igenom förslaget om vård för papperslösa eller mer riktigt personer
              som befinner sig illegalt i vårt land kommer incitamenten att
              öka för att befinna sig illegalt i vårt land. Därmed kommer utbudet
              av billig och avtalslös arbetskraft att öka. Därmed riskerar den
              svarta sektorn att bli än större och undanhållandet av skatter
              och avgifter att öka.
            </seg>
            <seg n="ba5bfd36">
              Fru talman! Ideella föreningars momsfrihet har varit en återkommande
              fråga i betänkandet om mervärdesskatt. I år finns det däremot
              ingen reservation angående denna momsfrihet, men det innebär inte
              att frågan är mindre viktig eller frånvarande på något sätt. Den
              ideella sektorn bedriver ett väldigt viktigt och betydelsefullt
              arbete i vårt samhälle. Vår ståndpunkt är att de ideella föreningarna
              ska behålla sin momsfrihet.
            </seg>
            <seg n="c56ed57e">
              Om EU genom ett nytt mervärdesskattedirektiv förändrar dagens
              lagstiftning och berövar många ideella föreningar deras momsfrihet
              kommer det utan tvekan att få negativa effekter för föreningsrörelsen
              i Sverige. Dessutom kommer svenskarnas negativa attityder mot
              EU att förstärkas, inte minst inom den berörda föreningsrörelsen.
            </seg>
            <seg n="8843f6a0">
              Fru talman! Veteranbilshobbyn är en utbredd och växande folkrörelse
              med mängder av arrangemang i olika former, från regelbundna bilträffar
              på det lokala torget i staden till märkesträffar eller bilmodellsträffar
              dit man reser långt ifrån eller stora bilträffar som lockar tiotusentals
              deltagare och besökare. Inom veteranbilshobbyn finns en efterfrågan
              på att importera veteranbilar från utlandet, vilket för en tid
              sedan belades med mindre förmånliga momssatser än tidigare. Vi
              vill med vår reservation föreslå en återgång till den tidigare
              gällande momssatsen för äldre, begagnade bilar och delar till
              dessa vid import från länder utanför EU.
            </seg>
            <seg n="a0f44d8c">
              Fru talman! Dagens tre olika nivåer på moms, 6, 12 och 25 procent,
              ger dock upphov till flera gränsdragningsproblem mellan de olika
              momssatserna. När man ser vilka smått absurda konsekvenser det
              får kan man inte annat än fundera på om inte en generell momssats
              vore det absolut bästa med undantag för en lägre moms på livsmedel.
              Det finns momsutredningar som pekat i den riktningen. Men så länge
              vi har dessa olika momssatser får vi förhålla oss till dem. Vi
              kan dock försöka förändra dessa gränsdragningsproblem.
            </seg>
            <seg n="5039a0e0">
              Ett sådant gränsdragningsproblem är den så kallade dansbandsmomsen.
              I dag får man betala 6 procent i moms på en entrébiljett om man
              väljer att lyssna till denna musik utan tillgång till ett dansgolv
              men 25 procent i moms om det finns ett dansgolv tillgängligt.
              Det är en helt ologisk effekt av dessa momsregler. Men som för
              det mesta är det EU-regler som lägger hinder i vägen för en förändring
              om man ska tro Finansdepartementet.
            </seg>
            <seg n="26fde5e6">
              Ur ett folkhälsoperspektiv borde faktiskt momssatserna vara det
              omvända. Att dansa är inte bara roligt utan även en väldigt bra
              motion.
            </seg>
            <seg n="00629e03">
              I betänkandet finns det även motioner från Moderaterna, Centerpartiet
              och Kristdemokraterna om att sänka den så kallade dansbandsmomsen.
              Därför tänkte jag påminna Centerpartiet och Kristdemokraterna
              om att ni nu har en möjlighet att infria era vallöften från Almedalen
              2010 genom att stödja vår motion och reservation.
            </seg>
            <seg n="07999521">
              Fru talman! Till slut måste jag även få nämna det nyhetsinslag
              om dansbandsmomsen som sändes i Aktuellt den 23 januari, dagen
              efter utskottets beredning av detta betänkande. I inslaget intervjuades
              tre av Alliansens motionärer som skrivit motioner om sänkt dansbandsmoms.
              Som brukligt av vår public service, SVT, intervjuades givetvis
              inte någon av motionärerna från Sverigedemokraterna.
            </seg>
            <seg n="f12aa4de">
              Nu är vi dock här i kammaren med det slutgiltiga betänkandet.
              Det enda partiet som yrkat på sin motion om att sänka dansbandsmomsen
              är Sverigedemokraterna. Jag ställer mig frågan om intervjuerna
              av motionärerna i Sveriges Television den 23 januari endast var
              falsk marknadsföring och ett spel för tittarna och väljarna. Svaret
              får vi vid den kommande voteringen.
            </seg>
          </u>
          <note n="c70c1838">
            Därmed, fru talman, vill jag yrka bifall till våra reservationer
            2 och 4.
          </note>
          <note type="speaker" n="d6250448">
            Anf. 125 JACOB JOHNSON (V):
          </note>
          <u who="jacob_johnson_31d6eb" xml:id="i-b8834d7a5f5ffe55-1" n="46850414">
            <seg n="70a66e73">
              Fru talman! Jag tänker inte bli långrandig i detta anförande,
              dels därför att vi inte har några egna motionsyrkanden i betänkandet,
              dels därför att jag inte har något yrkande i kammaren i dag.
            </seg>
            <seg n="71d90d8b">
              Jag har begärt ordet för att något förklara Vänsterpartiets linje
              vad gäller beskattningen av flyget, utifrån Miljöpartiets motion
              och reservation.
            </seg>
            <seg n="751419fb">
              Vi delar helt den problembeskrivning som Miljöpartiet gör. Det
              är helt orimligt att flyget inte får bära sina egna miljökostnader
              och att flygbränsle inte kan beskattas på samma sätt som till
              exempel vanligt fordonsbränsle.
            </seg>
            <seg n="4a2c88d4">
              Jag lät för några år sedan riksdagens utredningstjänst göra en
              beräkning av vad det skulle innebära för merkostnader för flyget
              om man beskattade flygbränslet på samma sätt som vanligt fordonsbränsle.
              Jag fick uppfattningen att det kanske handlar om 1020 procent
              högre kostnader per passagerare. Det är kanske 1 0002 000 kronor
              på en flygresa till New York. Det är kanske 500 kronor till London
              och några hundra kronor tur och retur till Luleå.
            </seg>
            <seg n="fc204360">
              Det är väl helt rimliga kostnadsökningar som borde vara konsekvensen
              av en rättvis klimatbeskattning av flyget.
            </seg>
            <seg n="7f232e87">
              Nu kan vi tyvärr inte i dag, på grund av den internationella
              uppgörelse som gjordes efter andra världskriget, införa sådana
              här skatter. Vänsterpartiet har då i stället föreslagit en schabloniserad
              start- och landningsavgift som egentligen har samma syfte som
              Miljöpartiets förslag om höjd moms. Men eftersom det är en avgift
              och inte en momsfråga behandlas inte det förslaget i detta betänkande.
            </seg>
            <seg n="a364194e">
              Jag vill bara förklara från Vänsterpartiets sida varför vi alltså
              inte står bakom Miljöpartiets reservation utan kommer att hänvisa
              till vårt särskilda yttrande.
            </seg>
          </u>
          <note type="speaker" n="bfb2228e">
            Anf. 126 HANS OLSSON (S):
          </note>
          <u who="hans_olsson_abb306" xml:id="i-1ff4f3a013aea628-0" n="2546946e">
            <seg n="31e9b572">
              Fru talman! Vi har från Socialdemokraterna ingen reservation,
              utan vi har ett särskilt yttrande. Jag tänkte uppehålla mig lite
              grann vid det särskilda yttrandet.
            </seg>
            <seg n="84cba14f">
              Anledningen till att vi inte har en reservation är att vi är
              ganska övertygade om att det är en poäng. En av de stora viktiga
              frågorna för Sverige är att vi kan uppvisa en enighet i Sveriges
              riksdag gentemot EU-kommissionen när det gäller momsen på den
              ideella sektorn. Därför är detta en signal om att alla partier
              i Sveriges riksdag är överens om detta.
            </seg>
            <seg n="ec03b776">
              Varför är det så viktigt i just denna fråga? Jo, jag är ganska
              övertygad om att Sverige och många andra länder står inför ganska
              stora förändringar när det gäller att ställa om samhället. Jag
              tänker då på klimatförändringar och så vidare. Vi kan inte köra
              huvudet i sanden. Det kommer att ställas stora krav framöver.
              Och då, fru talman, tror jag att det är oerhört viktigt, om vi
              ska klara det med politiska åtgärder, att medborgarna känner en
              tillit till politikens förmåga att hitta lösningar på svåra problem
              som gäller människorna.
            </seg>
            <seg n="43cbc4c8">
              Den ideella sektorn är en fantastisk skola för medborgare, unga
              killar, unga tjejer och äldre alla människor när det gäller att
              jobba i den demokratiska processen. Det är en oerhört bra skola
              för att förstå hur saker och ting fungerar och förstå hur saker
              och ting beslutas.
            </seg>
            <seg n="ee23b128">
              Därför är det viktigt att vi på alla nivåer jobbar för att få
              en stark ideell sektor som kommer att underlätta när det gäller
              de stora bekymmer som Sverige säkerligen kommer att ställas inför.
              Då, fru talman, måste vi göra allt vad vi kan på olika nivåer.
            </seg>
            <seg n="41e24dd8">
              Med glädje kan jag konstatera att hemma i min valkrets utsågs
              Borås kommun till Sveriges mest vänliga kommun när det gäller
              att stötta den ideella sektorn 2012. Det är ganska fantastiskt.
              Motivet är att man underlättar för föreningsliv, att man alltid
              finns där som stöd och så vidare. Det är en stor stolthet för
              en kommun att få det priset.
            </seg>
            <seg n="b33f570e">
              Så kan man jobba lokalt, och vi här uppe i Helsingfors jobbar
              på vår nivå för att förbättra och se till att garantera att vi
              har en stark ideell sektor.
            </seg>
            <seg n="e05ff088">
              Därför har det varit fantastiskt bra och roligt och lite omvälvande
              att vi har varit så överens. Det känns lite konstigt när man inte
              får ge sig på varandra hela tiden. Men det är sådant man också
              får uppleva. I samma andetag måste jag säga att jag, fast vi har
              varit överens och fast vi har jobbat gemensamt, kan börja känna
              en liten oro. Det känns att vi lite grann befinner oss i en bubbla,
              för vi vet inte hur spelet går.
            </seg>
            <seg n="90ce2524">
              Vi vet att det ska komma fram ett nytt mervärdesskattedirektiv,
              och denna fråga kommer att vara med där. Jag har frågat finansministern:
              Hur går det? Hur fungerar det? Vad händer där nere? Tyvärr får
              jag egentligen inte så mycket svar annat än: Jobbet går vidare.
              Vi stretar på.
            </seg>
            <seg n="793f6339">
              Det är ungefär det jag får som svar. Jag har frågat: När kommer
              vi att få någon redovisning i riksdagen av hur arbetet går gentemot
              kommissionen för att klara den här mervärdesskattebefrielsen för
              den ideella sektorn? Jag får inget svar på det. I morgon kommer
              Finansdepartementet till utskottet, och då vi får möjlighet att
              ställa de här frågorna.
            </seg>
            <seg n="c574695c">
              Anledningen till att jag oroar mig är också att jag vet att man
              i en förhandling så småningom hamnar i en situation där man måste
              både ta och ge. Då finns det en liten rädsla för att Sverige måste
              ge bort någonting. Och då kan det ju bli så att man ger bort mervärdesskatten
              för ideella sektorn i en slutlig förhandling där man ska sy ihop
              ett helt paket.
            </seg>
            <seg n="79bf83e6">
              Vi får hjälpas åt att driva det här. Vi måste skicka en kraftfull
              signal ned till EU-kommissionen, och det har jag förstått och
              trott att man gör från Finansdepartementet. Men signalen till
              kommissionen måste vara att Sverige aldrig någonsin kommer att
              skriva på ett nytt mervärdesskattedirektiv om inte den här frågan
              är löst. Då blir det inget direktiv, för alla länder måste vara
              med.
            </seg>
            <seg n="787fa140">
              Där har jag trott att vi var överens. Jag har också trott att
              finansministern har drivit den här frågan. Men när jag får svaren
              på mina frågor om hur det går är det lite mer utslätat.
            </seg>
            <seg n="7f6b6ee1">
              Därför, fru talman, får vi nog hjälpas åt där vi kan hjälpas
              åt. Och jag antar att de borgerliga ledamöterna här i riksdagen
              har större möjlighet att resonera med finansministern. Då är min
              vädjan: Se nu till att vi driver det här in i kaklet så som snacket
              har varit!
            </seg>
          </u>
          <note type="speaker" n="649aa177">
            Anf. 127 LENA ASPLUND (M):
          </note>
          <u who="lena_asplund_a296b2" xml:id="i-a34052d92e07eb44-0" n="5793be8b">
            <seg n="1de8a1f8">
              Fru talman! Jag vill börja med att yrka bifall till förslaget
              i betänkandet SkU18 Mervärdesskatt .
            </seg>
            <seg n="ef1b7a5f">
              Jag vill vända mig till Hans Olsson och även till de föregående
              talarna som har pratat om den ideella sektorn. Ja, vi håller väl
              med allihop.
            </seg>
            <seg n="48a435df">
              Vi har varit väldigt eniga i det här. Vi har träffat Šemeta vid
              flera tillfällen. Ett tag trodde vi väl att han förstod. Sedan
              har vi förstått att han kanske inte förstod.
            </seg>
            <seg n="49c47927">
              Finansministern och regeringen gör vad de kan för att trycka
              på. Ibland kan det kanske vara svårt att övertyga tjurskalliga
              gubbar, om man nu får säga så. Men vi jobbar med det. Finansministern
              har faktiskt också uttryckt att den ideella sektorn ska stå skadefri
              när det gäller det här. Vad som än händer måste vi ordna så att
              man inte åker på att betala moms. Det handlar ju inte bara om
              momsen och intäkterna, utan det handlar också om extraarbetet
              för den här lilla föreningen som ska hitta en kassör som vill
              arbeta med momsredovisning. Hur kan detta röra EU:s inre marknad?
              Om vi säljer lite korv på en knattefotbollsmatch i Sollefteå tror
              inte jag att det har så stor betydelse i Frankrike. Ärligt talat
              tror jag inte att det minskar deras behov av att sälja varmkorv
              med bröd.
            </seg>
            <seg n="5f0bade4">
              Från varmkorv med bröd tänkte jag gå in och prata lite grann
              om hotell- och restaurangbranschen. Den sysselsätter i dag drygt
              115 000 människor, ända från Treriksröset i norr ja, det finns
              en restaurang där, nästan ända uppe till Smygehuk i söder. Enligt
              Statistiska centralbyrån har antalet anställda ökat med ca 6 000
              under 2012. Siffran 4 0005 000 nämndes här innan, men det är fel.
              Den sista siffran är 6 000.
            </seg>
            <seg n="790235ab">
              Sysselsättningen inom hotell- och restaurangbranschen har vuxit
              i alla län. I snitt ökade sysselsättningen i hotell- och restaurangbranschen
              med 8 ½ procent under 2012. Många av de jobb som har tillkommit
              inom restaurangsektorn är arbeten som går till ungdomar och människor
              som av olika orsaker sökt sig till Sverige, två grupper som annars
              har rätt svårt att hävda sig på vår arbetsmarknad. För dessa är
              6 000 nya jobb väldigt viktigt och spelar stor roll.
            </seg>
            <seg n="3d2a2496">
              För dessa personer har restaurangmomssänkningen varit skillnaden
              mellan att inte ha ett jobb och en egen försörjning och att kunna
              försörja sig, få arbetskamrater och känna sig behövd. Både för
              dem och för samhället är det här en vinst, för de skatter som
              kommer in från arbete investeras nu i vår välfärd.
            </seg>
            <seg n="4f1993ce">
              Trots lågkonjunkturen ökade också den totala omsättningen i branschen
              från 96 miljarder till drygt 100 miljarder kronor. Det är första
              gången någonsin som restaurangbranschen omsätter 100 miljarder.
            </seg>
            <seg n="fda4b509">
              Förutom detta var 2012 ett rekordår. Omsättningen i volym ökade
              med 4 ½ procent, vilket är den största ökningen på tio år. Om
              man jämför med den vanliga, privata tjänstesektorn så kände man
              av lågkonjunkturen betydligt mer där. Där var motsvarande ökning
              1 ½ procent.
            </seg>
            <seg n="4d84235d">
              Jag har även besökt flera krögare, bland annat på landsbygden,
              som har vittnat om hur momssänkningen för dem har varit en fråga
              om att kunna överleva. Jag har besökt andra krögare som har sagt
              att de har kunnat anställda någon så att de själva ska kunna få
              lite drägligare arbetstider. Det är ofta en yngre person, och
              för den här yngre personen får man en halverad arbetsgivaravgift.
            </seg>
            <seg n="3776f9aa">
              Även det här vill S, V och MP ta bort. Snacka om att slå undan
              benen på restaurangbranschen! Det känns inte bra. Därför hoppas
              jag nu att vi alla tycker att restaurangbranschen är bra och att
              vi kan fortsätta ha den sänkta momssatsen.
            </seg>
            <seg n="33e2ed67">
              Fru talman! Det här var ett exempel på att momsnivån har betydelse.
              Att då som Miljöpartiet vilja höja momsen på flygresor är helt
              fel väg att gå. Jag har räknat lite grann och kommit fram till
              att för en enkel resa från Kiruna inte den dyraste men inte heller
              den allra billigaste utan någonstans i det lägre spannet så skulle
              biljettpriset öka med 500 kronor. För en familj med två barn som
              ska åka till Helsingfors för att göra någonting handlar det om
              2 000 kronor för en enkel resa. Att åka tåg från Kiruna är inte
              riktigt ett alternativ.
            </seg>
            <seg n="d9422f8b">
              Från min hemflygplats skulle det vara en fördyring med ca 400
              kronor enkel väg. Vill inte Miljöpartiet att hela Sverige ska
              ha möjlighet att resa? Det skulle vara intressant att höra Mats
              Pertoft svara på det.
            </seg>
            <seg n="06584fa5">
              Vänsterpartiet hade ett särskilt yttrande här. Nu fick jag en
              liten förklaring, men det hör inte riktigt hemma i det här betänkandet
              utan är kanske något som mer hör hemma i nästa veckas debatt om
              punktskatter. Vi får gå in på det lite mer tydligt då.
            </seg>
            <seg n="d7c6c3df">
              I det här betänkandet finns en rad motioner om olika momssatser.
              Moms berör. Det vet vi. Jag har talat innan om hur intäkterna
              för moms ökar år efter år. År 2010 låg intäkterna på ungefär 326
              miljarder. Vi får ju den här boken Skatter . Den sista är för
              2012. Sedan hittade jag snabbt någon liten uppgift som jag inte
              kan säga om den är rätt från Ekonomifakta som sade att det var
              331 miljarder 2011, så det ökar rätt stadigt varje år.
            </seg>
            <seg n="07a9afb6">
              Detta berör oss politiker. Det finns många exempel, ofta bara
              med sänkta momssatser och en del borttagande. Jag håller för övrigt
              med om att det givetvis borde vara samma momssats på e-böcker
              som på en vanlig bok.
            </seg>
            <seg n="e4fca2f4">
              Jag blev lite fundersam när Thoralf Alfsson från Sverigedemokraterna
              stod här och pläderade för att en enhetlig moms vore bra, förutom
              på mat. Sedan hann han knappt svälja förrän han i nästa andetag
              sade att han vill sänka momsen på veteranbilar och dansband. Då
              undrar jag: Är det Sverigedemokraternas viktigaste fråga?
            </seg>
            <seg n="ff0be438">
              (Applåder)
            </seg>
          </u>
          <note type="speaker" n="1f304e45">
            Anf. 128 HANS OLSSON (S) replik:
          </note>
          <u who="hans_olsson_abb306" xml:id="i-1ff4f3a013aea628-1" n="2546946e">
            <seg n="f3ec5954">
              Fru talman! Jag ska egentligen inte ge Lena Asplund goda råd,
              men när det gäller den lilla delen i anförandet som handlade om
              restaurangmomsen vill jag ändå säga följande.
            </seg>
            <seg n="4f365cbf">
              Jag känner också igen den där undersökningen. Jag tror att det
              var TT eller Aktuellt som hade kommit med den och kommit fram
              till de siffrorna, precis som Lena Asplund säger. Men när man
              sedan kontrollerade med branschorganisationen som har bytt namn
              nyligen, Hotell- och restauranganställdas förbund hette de förut
              vågar de inte stå för de här siffrorna. De kan inte garantera
              att det är de här nivåerna på nya jobb som har kommit inom branschen.
              Det säger alltså den egna branschorganisationen. Därför kanske
              Lena Asplund ska vara lite försiktig.
            </seg>
            <seg n="b8b2fc2e">
              Om man ska leka med tanken och använda de här siffrorna kostar
              restaurangmomsen 5,4 miljarder. Om man bara gör ett litet överslag
              och säger att det stämmer kostar ett jobb egentligen ungefär 1
              miljon i skattepengar. För de pengarna, om vi sparade pengarna
              i två år, skulle vi kunna bygga ett höghastighetsdubbelspår mellan
              Borås och Göteborg och betala cash. Det handlar om 11 miljarder
              eller något sådant.
            </seg>
            <seg n="19c8aabe">
              Lite slöseri får man ändå säga att det är om jobben ska kosta
              1 miljon kronor styck och branschorganisationen inte kan garantera
              eller stå för den siffra som Lena Asplund använder.
            </seg>
          </u>
          <note type="speaker" n="4d2f55a7">
            Anf. 129 LENA ASPLUND (M) replik:
          </note>
          <u who="lena_asplund_a296b2" xml:id="i-a34052d92e07eb44-1" n="5793be8b">
            <seg n="329578f5">
              Fru talman! Mina siffror var från SCB. Jag vet inte om Hans Olsson
              tycker att de är okej.
            </seg>
            <seg n="099de228">
              Det handlade också om omsättningen som hade ökat med över 4 miljarder
              på ett år. Vi kan roa oss med lite räkning. Om vi har en ökning
              med 4 miljarder och så 12 procent moms på det har det ju gett
              intäkter till staten. Hans Olsson blandar lite fel när han resonerar
              som han gör.
            </seg>
            <seg n="308bc269">
              Så har vi de 6 000 människor som har fått nya arbeten. De betalar
              skatt. Man betalar arbetsgivaravgifter för dem, och de är inte
              arbetslösa längre.
            </seg>
            <seg n="313c485b">
              Man kan alltså inte säga att de här miljarderna bara har kostat,
              för de har ju gett väldigt mycket tillbaka. Glöm inte alla de
              6 000 människorna som har fått ett jobb att gå till varje morgon
              och nu kan känna att de är behövda när någon säger tack för att
              du är här och arbetar!
            </seg>
            <seg n="b1283da9">
              Det tycker jag att vi ska titta på, plus ökningen. Jag tycker
              att Hans Olsson räknar lite fel. Nu kan inte jag räkna i huvudet
              exakt hur många miljarder eller miljoner det blir, men det kan
              vi väl ta en annan gång.
            </seg>
          </u>
          <note type="speaker" n="fce85bee">
            Anf. 130 HANS OLSSON (S) replik:
          </note>
          <u who="hans_olsson_abb306" xml:id="i-1ff4f3a013aea628-2" n="2546946e">
            <seg n="b5ce4570">
              Fru talman! Välkommen i klubben! Jag är inte heller så snabb
              i huvudet när det gäller räkning.
            </seg>
            <seg n="5e994beb">
              Det Lena Asplund säger om SCB är korrekt. Det var SCB som tog
              fram det här, men problemet är att branschorganisationen ändå
              inte kan stå upp och garantera att siffrorna är korrekta. Så är
              det, och det går att kolla.
            </seg>
            <seg n="e774b43a">
              Det är fantastiskt också. Det är nästan så att jag fick en liten
              halvreligiös upplevelse när jag lyssnade på Lena Asplund. Hon
              talade så fantastiskt om ungdomsarbetslösheten och att det är
              så bra att ungdomarna får jobb. Det är fantastiskt.
            </seg>
            <seg n="d67739c9">
              Problemet för Lena Asplund och regeringen totalt är att det inte
              har märkts speciellt mycket på ungdomsarbetslösheten. Sverige
              har en av de högsta ungdomsarbetslöshetstalen sett till andra
              jämförbara länder i Europa. Om det fungerar så bra som ni tror
              att det gör med sänkt moms på mat, kommer ni att gå vidare med
              att sänka ytterligare skatter för att göra något åt ungdomsarbetslösheten?
              Precis som Lena Asplund sade är ungdomsarbetslösheten en av de
              absolut viktigaste frågorna att ta tag i. Om Lena Asplund hänvisar
              till att regeringen löser problemet med ungdomsarbetslösheten
              med hjälp av en sänkning av arbetsgivaravgifterna en fråga som
              inte hör hit och restaurangmomsen, är lösningen för att komma
              åt ungdomsarbetslösheten ytterligare sänkta skatter?
            </seg>
          </u>
          <note type="speaker" n="b8b2284e">
            Anf. 131 LENA ASPLUND (M) replik:
          </note>
          <u who="lena_asplund_a296b2" xml:id="i-7fa166d86cc35679-0" n="5793be8b" next="i-b3d312b2a05c6b4f-0">
            <seg n="f85662cb">
              Fru talman! Svar ja, en sänkning av skatt på inkomster. Vi vill
              fortsätta att sänka inkomstskatterna.
            </seg>
            <seg n="91f1bac1">
              Det finns ett annat problem med ungdomsarbetslösheten i Sverige,
              nämligen att skolan är ett resultat av Socialdemokraternas misskötsel
              under många år. Skolan var, som Jan Björklund sade, en flumskola.
              Ungdomarna gick inte ut gymnasiet med godkända betyg. Det är inte
              alldeles enkelt att få ett arbete då.
            </seg>
            <seg n="88727ec4">
              Nu säger oppositionen att Alliansen har regerat i så många år.
              Men det är inte länge sedan det gjordes förändringar i skolan.
              Saker och ting tar tid. Speciellt i fråga om resultat av ändringar
              i skolan är det långa ledtider. Förändringar sker inte från dag
              ett.
            </seg>
            <seg n="42684ec3">
              I restaurangbranschen har resultaten kommit fort, till och med
              fortare än vad man trodde. Jag tycker inte att 6 000 nya jobb
              är att förakta. Det känns som att ni gör det när ni rycker på
              axeln och tycker att det inte var så mycket. Men det är fantastiskt
              bra för alla dem som har fått ett jobb att gå till och en högre
              omsättning.
            </seg>
            <seg n="b9cfd264">
              Priserna har inte ökat speciellt mycket i restaurangbranschen.
              Därför är det intressant att titta på omsättningen. Den är inte
              resultatet av en prisökning. Priserna låg 0,1 procent lägre än
              i december 2011. De senaste tio åren har den genomsnittliga prisökningen
              varit 3 procent. Det är klart att det har gett resultat. Ni vill
              inte erkänna det, men så är det.
            </seg>
          </u>
          <note n="4ca46a10">
            Anf. 132 GUNNAR ANDRÉN (FP):
          </note>
          <u who="lena_asplund_a296b2" xml:id="i-b3d312b2a05c6b4f-0" n="5793be8b" prev="i-7fa166d86cc35679-0">
            <seg n="dbf1a852">
              Fru talman! Vi behandlar i dag ett antal yrkanden. Alla yrkanden
              utom ett yrkande gäller sänkningar av mervärdesskatten. Det finns
              ett yrkande från Miljöpartiet som gäller en ökning av skatten
              på flyget. Jag återkommer till den frågan.
            </seg>
            <seg n="e0bef57d">
              Mervärdesskattens betydelse måste sättas i relation till det
              samlade uttaget av skatt i Sverige. Vi måste konstatera att år
              1991 hände något exceptionellt, nämligen att skattebasen breddades
              i samband med skattereformen en uppgörelse mellan framför allt
              Socialdemokraterna och Folkpartiet och beskattningen av konsumtion
              höjdes i ett enda svep från 14 procent till över 16 procent. Samtidigt
              sänktes skatten på arbete.
            </seg>
            <seg n="5b4c075b">
              Låt oss ha i minnet att 19891990 var beskattningen av konsumtion,
              mervärdesskatten, 13,8 procent. Den är nu, fru talman, nästan
              22 procent. Detta är en förändring av sammansättningen av skattetrycket
              i Sverige. Jag menar att det har varit gynnsamt för Sverige att
              sänka skatten på arbete. Jag vet att några partier jag ska inte
              nämna dem här är för höga skatter på arbete, men jag tycker att
              skatt på konsumtion är ett bättre sätt att hantera ett lands ekonomi,
              och jag tycker att vi ska fortsätta på den vägen.
            </seg>
            <seg n="59e00446">
              Är det bra att det väcks så många motioner om att sänka skatter?
              Jag vill gärna gratulera alla dem som är framgångsrika. Det har
              varit många framgångsrika kampanjer för sänkt moms. Många kan
              livnära sig på detta. Jag skulle gärna öka arbetslösheten i skatteplaneringsbranschen
              och inte yrka bifall till så många frågor där. Det är glädjande
              att det inte heller finns några yrkanden om bifall till alla dessa
              olika förslag i betänkandet.
            </seg>
            <seg n="8b5cf047">
              Fru talman! Förra året tillsatte skatteutskottet en uppföljningsgrupp
              som lade fram en rapport, Uppföljning av undantag från normalskattesatsen
              för mervärdesskatt . Gruppen leddes av den numera framlidne Johnny
              Munkhammar. Jag vill skänka honom en tanke i detta sammanhang.
              Rapporten är en typiskt bra produkt som reder ut hur saker och
              ting som vi under lång tid har beslutat om i riksdagen fungerar
              eller inte fungerar. Det finns båda varianter. De skatter som
              undersöktes särskilt i denna utredning var små skatter, till exempel
              på skidliftar och djurparker. Undersökningen visar att de har
              haft effekt. Det är huvudkonklusionen av undersökningen. Det är
              intressant att de verkligen har effekt. Detta uppmuntrar andra
              till att föreslå sänkt moms för dansband, cykelreparationer eller
              vad det kan vara. Det finns en uppsjö av dessa skatter.
            </seg>
            <seg n="fca39c4c">
              Det är intressant att se om vi kan återgå till en ordning där
              det finns färre undantag. Det finns kvalificerade undantag. Läkemedel
              är ett sådant undantag. Det står jag också bakom. Det är bra att
              det inte är moms på läkemedel. Däremot håller jag gärna med Vänsterpartiet
              och Miljöpartiet om att det kvalificerade undantaget på flygbränsle
              inte är bra. Men det betingas av att vi har anslutit oss till
              1947 års Chicagokonvention. Att jag är emot Miljöpartiet på den
              här punkten beror på att Miljöpartiet, och kanske Vänsterpartiet
              också, vill införa en skatt som bara drabbar svenska resenärer.
              Det är en dålig politik att i praktiken flytta flygverksamhet
              utomlands. Det ger andra länder en fördel. Därför är det bra att
              bränslebeskattning har inlemmats i handelssystemet i Europa. Det
              är den riktiga vägen att gå.
            </seg>
            <seg n="80c538cc">
              Jag noterar också ett särskilt yttrande av Vänsterpartiets tidigare
              partiledare Lars Ohly som jag måste få fört till protokollet.
              Han vill särskilt att vi ska använda EU till att propagera för
              en viss skattesänkning. Det är intressant att å ena sidan vill
              man gå ur EU, å andra sidan vill man i ett annat ärende använda
              just EU för att få igenom sin egen skattepolitik. Det finns en
              lätt motsättning i dessa ståndpunkter.
            </seg>
            <seg n="c8af25f8">
              Fru talman! Jag slutar där jag började. Det är viktigt att vi
              fortsätter att se till att mervärdesskatten i Sverige är en effektiv
              skatt och att den också kan bli bra för svenska folket i den meningen
              att undantagen verkligen ska vara motiverade så att Sverige kan
              klara sig i den internationella konkurrensen.
            </seg>
          </u>
          <note type="speaker" n="5a4a8aed">
            Anf. 133 KARIN NILSSON (C):
          </note>
          <u who="ulrik_nilsson_f7792c" xml:id="i-f6103d270a92b66a-0" n="a8ec0c12">
            <seg n="bd4ddf99">
              Fru talman! Som vanligt har vi gott om motioner inom skatteområdet,
              och momsbetänkandet är inget undantag. I betänkandet om mervärdesskatt
              behandlar vi 35 motioner.
            </seg>
            <seg n="89ab9c45">
              En momsfråga som alla partier är överens om är att förmå EU-kommissionen
              att hålla fingrarna borta från våra ideella organisationer, så
              att föreningarna varken nu eller i framtiden ska tvingas bli momspliktiga.
            </seg>
            <seg n="9125289a">
              De ideella föreningarna har jättestor betydelse för svenska folkets
              kulturliv, friskvård, sociala liv och allmänna välfärd. Att införa
              redovisningskrav på mervärdesskatt kan säkert skrämma bort många
              glada amatörer, som ofta helt utan ekonomisk skolning och ekonomisk
              kompensation sliter med balans- och resultaträkningar för sina
              små föreningar. Tack och lov är vi eniga om denna fråga.
            </seg>
            <seg n="b611de19">
              Fru talman! En annan fråga som fanns i EU:s grönbok om mervärdesskattens
              framtid, där jag också upplevde att vi var eniga, är att vi vill
              hålla EU på armlängds avstånd i fråga om årsredovisning av momsen
              för en halv miljon småföretagare.
            </seg>
            <seg n="b1be3910">
              Att revisorerna, som kunnat fixa momsredovisningarna i samband
              med småföretagarnas årsredovisningar och deklarationer från januari
              till mitten av juni, ska få tiden nedkortad och hinna med att
              hjälpa företagen att bryta ut och särredovisa momsen redan till
              den 26 februari är fullständigt omöjligt och kommer att skapa
              kaos i hela systemet.
            </seg>
            <seg n="607949ef">
              Där är det oerhört viktigt att se till att Sverige får ett undantag
              eller en dispens av något slag, helst med de tidsgränser som finns
              i dag eller åtminstone några månader fler än EU-förslaget. Alternativet
              kan vara att de som inte har någon handel över gränserna helt
              kan undantas.
            </seg>
            <seg n="8db47058">
              I mitt hemlän, Kronoberg, har vi mängder med enskilda företagare
              som driver någon liten verksamhet eller äger en liten bit skogsmark
              eller jordbruksmark, själva eller tillsammans med syskon efter
              något dödsbo. Det är ofta ordentligt komplicerade redovisningar,
              som tar tid även för den mest erfarne revisor. Om en halv miljon
              småföretagare först slumpmässigt ska gissa vad de ska redovisa
              för moms till Skatteverket och sedan långt senare komma in med
              rättelser blir det ett stort merarbete för den enskilde företagaren,
              de anlitade revisorerna och Skatteverket.
            </seg>
            <seg n="a3f4d2dd">
              Nu har Skatteverket redan skickat ut information till företagen
              som om detta EU-förslag redan är ett fullbordat faktum. Jag har
              fått svar från Finansdepartementet att de arbetar med frågan och
              undersöker möjligheterna till ett svenskt undantag, men det känns
              självklart oroande för många berörda företagare och revisorer
              som inte vet vad som kommer att gälla framöver. Det enda de har
              tagit del av är Skatteverkets information.
            </seg>
            <seg n="3717c97d">
              Jag har försökt följa den här momsfrågan ända sedan jag ställde
              frågor om den på en hearing som skatteutskottet genomförde i juni
              2011. Jag har inte i min roll som enskild riksdagsledamot redskapet
              för att själv kunna bearbeta EU, men jag hoppas verkligen att
              Finansdepartementet snart återkommer med ett svar som infriar
              det löfte skatteutskottet fick i samband med utskottets behandling
              av EU:s grönbok i november 2011, så att vi kan återfå arbetsron
              i småföretagen avseende denna fråga.
            </seg>
            <seg n="e0844366">
              Fru talman! Jag har själv tidigare skrivit motioner om dansbandsmomsen,
              och jag hade gärna sett ett sådant förslag från regeringen här
              i dag. Men som vi alla vet är det mycket som ska inrymmas i budgeten,
              och en sänkning av dansbandsmomsen har inte rymts inom den beslutade
              budgetramen. Därför har jag heller ingen möjlighet att i dag rösta
              för ett förslag, även om jag instämmer med Thoralf Alfsson i att
              dans är både roligt och en bra motionsform.
            </seg>
            <seg n="4eb2f5cb">
              Vad gäller restaurangmomsen, som nyss var uppe i ett replikskifte,
              har man väl ändå någorlunda bekräftelse på att en effekt av sänkningen
              är 6 000 jobb. Men det som inte framgick är alla de företag som
              låg på gränsen till att över huvud taget existera. Alla andra
              branscher med liknande jobb har backat på grund av lågkonjunkturen,
              men denna bransch har gått mot strömmen, har utvecklats och kunnat
              anställa fler. Det tyder definitivt på att restaurangmomsen har
              haft effekt.
            </seg>
            <seg n="5b9c69c0">
              Jag skulle, som sagt, kunna ge exempel på flera företag som har
              varit oerhört beroende av detta, där fem, sex eller tio anställda
              skulle ha blivit uppsagda på grund av att man hade fått lägga
              ned sin verksamhet. Om vi multiplicerar den effekt som den sänkta
              restaurangmomsen har gett skulle det bli betydligt mer än de 6
              000 jobben. Men det är väldigt svårt att hitta statistik på något
              som glädjande nog inte har skett.
            </seg>
          </u>
          <note n="08fc25fd">
            Fru talman! Jag vill yrka bifall till utskottets förslag och
            avslag på samtliga reservationer.
          </note>
          <note type="speaker" n="945faf6a">
            Anf. 134 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-51d3ebd51551881c-1" n="48291303">
            <seg n="f57e298d">
              Fru talman! När man talar om moms tänker jag alltid på vikten
              av att skatter är transparenta, såtillvida att de är likvärdiga,
              alltså att man kan förstå hur de är kopplade ihop med varandra.
              Det gäller inte minst inom momsområdet att man har likvärdiga
              skattesatser på likvärdiga företeelser. Om de ska få acceptans
              bland befolkningen är det viktigt att man kan förstå varför det
              är på olika sätt. Gör man inte det blir det också en fråga om
              varför man ska betala olika skatter på olika nivåer.
            </seg>
            <seg n="37df8cfe">
              Mervärdesskatten, eller moms som man brukar säga, är en konsumtionsskatt.
              En förutsättning för att denna skatt ska fungera är att den utformas
              på ett sådant sätt att den inte får snedvridande effekt eller
              orimliga proportioner, vilket den kan få. Som lagstiftande församling
              måste vi komma ihåg att moms läggs ovanpå alla kostnader, inklusive
              skatter. Därmed får momsen en proportionerligt större effekt än
              de flesta andra skatter, vilka oftast har begränsningar. Staten
              gör alltså stora vinster på höga punktskatter av olika slag. När
              då partier föreslår olika slag av högre skatt på varor och tjänster
              får detta ytterligare ekonomiska konsekvenser. Man bör komma ihåg
              att det till syvende och sist är konsumenterna som betalar för
              kalaset.
            </seg>
            <seg n="fa4c2d37">
              Fru talman! Ett område som har varit föremål för skatteutskottets
              engagemang under en längre tid, som Gunnar Andrén tog upp här
              tidigare, är moms på den ideella sektorn och även förslag om inskränkningar
              från EU, som Hans Olsson tog upp. Detta riskerar att skada den
              svenska folkrörelsen, som genom ideella insatser bidrar med viktiga
              insatser i samhället. Vi har en samhällsstruktur som har byggts
              upp av ideella föreningar av olika slag. Som framgår av betänkandet
              är frågan aktuell i Sveriges samtal med EU-kommissionen, men någon
              slutgiltig lösning har vi ännu inte kunnat se. Ett enigt skatteutskott
              och, tror jag att jag vågar säga, en enig riksdag kommer att fortsätta
              att värna den ideella sektorns befrielse från moms inom nuvarande
              gällande regelverk.
            </seg>
            <seg n="f97ef6ce">
              Skatteutskottet genomförde förra året en granskning av utfallet
              av olika reducerade momssatser inom olika sektorer. Utfallet var
              något skiftande men ändå överraskande positivt, såtillvida att
              den förväntade snedvridning som befarats inte besannades, i alla
              fall inte som framförts från ekonomiskt håll. I några fall hade
              momsreduceringen varit nödvändig för verksamhetens fortsättning.
            </seg>
            <seg n="06a9b40c">
              När det nu föreslås förändringar och att öka momsbeskattningen
              på nya områden bör försiktighetsprincipen gälla. Det är alltid
              lättare att införa en skatt än att ta bort den. Värnskatten är
              ett passande exempel på detta.
            </seg>
            <seg n="834d613c">
              Fru talman! Jag skulle kunna ta upp fler exempel, men jag ska
              nöja mig med några specifika djupdykningar. Även om jag själv
              sällan brukar göra det ska jag göra det denna gång. Jag ska ta
              upp lite grann om restaurangmomsen och matmomsen. Det finns en
              särskild orsak till att jag tycker att den var bra att genomföra,
              något som var ännu viktigare för mig, och det var likvärdigheten.
              Det är svårt att definiera var gränsen går exempelvis då man konsumerar
              maten antingen utanför eller innanför väggarna. Därför är likvärdighet
              mycket bra.
            </seg>
            <seg n="8ea0c4a2">
              När det gäller ett annat område, kultursektorn, fick jag höra
              talas om en diskussion beträffande huruvida det skulle vara olika
              momssatser beroende på om en släde drogs av en häst eller av en
              ren. När hästen drog släden var det en transport, men när renen
              drog den var det fråga om kultur, och därmed gällde kulturmoms.
              Det kan vara ganska svårt att förstå skillnaden däremellan, speciellt
              om man kommer från Helsingforsstrakten, gissar jag. Likvärdighet
              i beskattningen är därför mycket bra.
            </seg>
            <seg n="e6653ead">
              Samma sak gäller inom kultursektorn för konserter, dans och så
              vidare. Jag tror att man måste hitta rakare strukturer för att
              inte få dessa orimliga och svårförståeliga gränsvärden, hur många
              som befinner sig på dansgolvet etcetera. Det måste man titta på
              framöver och också hitta en lösning.
            </seg>
            <seg n="39d74b2e">
              Sedan finns det en motion som gäller mitt lilla favoritområde,
              veteranbilar. Jag tror att det skett ett litet missförstånd såsom
              det framförs i motionen och även besvaras. Det handlar alltså
              om att Tullverket fått ta över värderingen av bilar och hitta
              på gränser som reglerar hur många av en sort som får finnas i
              Sverige. Jag måste säga att jag inte tror att Tullverket är den
              bästa auktoriteten för att göra sådana bedömningar.
            </seg>
            <seg n="3226cf99">
              För något år sedan bedömdes en Ford Customline Convertible Coupe
              1956 inte bara utifrån dess antikvärde, vilket är intressant.
              Andra modeller var Oldsmobile Coupe och Ford Fairlane Coupe 1964.
              Jag tror inte att Tullverket kan tala om hur många av dem som
              kan vara värdefulla att ta in i Sverige, utan importörerna av
              dessa bilar fick betala 25 procent i moms i stället för 12 procent.
              Jag tror att det vore mycket bättre om Transportstyrelsen kunde
              titta på dessa frågor, eftersom de har bättre kompetens att bedöma
              huruvida en bil är unik eller ej.
            </seg>
          </u>
          <note n="c2b9c90f">
            Med detta yrkar jag bifall till utskottets förslag i betänkandet.
          </note>
          <note n="b34d96f2">
            Överläggningen var härmed avslutad.
          </note>
          <note n="ec209e38">
            14 § Skatteförfarande och folkbokföring
          </note>
          <note n="a6973411">
            Föredrogs
          </note>
          <note type="speaker" n="a18a6973">
            Anf. 135 ANDERS KARLSSON (S):
          </note>
          <u who="anders_karlsson_4d09f1" xml:id="i-d7b74c3f78bb1662-0" n="19eceb5d">
            <seg n="f4bb025d">
              Fru talman! Vi ska nu behandla skatteutskottets betänkande om
              skatteförfarande och folkbokföring. Jag kommer i huvudsak att
              tala utifrån den del som berör skattefusket.
            </seg>
            <seg n="780181a2">
              I betänkandet är det en tydlig vattendelare mellan borgerliga
              motioner som mest vill synliggöra skatter eller minska på och
              undvika skattekontroller. Våra och de andra oppositionspartiernas
              motioner handlar om hur skattefusk, svartarbete, illojal konkurrens
              och kapitalflykt ska undvikas. Det finns alltså en tydlig skiljelinje
              mellan oppositionen och regeringen.
            </seg>
            <seg n="1b0c50e5">
              Vi socialdemokrater får ofta höra att våra krav på skattekontroll
              hotar företagsamheten och försvårar för entreprenörer. Det är
              en märklig agitation med tanke på hur allt fler branscher plågas
              av illojal konkurrens och av den organiserade brottslighetens
              försök att ta över verksamheter och företag.
            </seg>
            <seg n="055f118e">
              Åkerinäringen går på knä genom illojal konkurrens från mindre
              seriösa utländska och svenska åkare. I byggbranschen har småskuttar
              och svartarbete alltid varit en plåga som på senare år har spätts
              på av utländska företagare vars anställda har oklara anställningsförhållanden
              och dumpade löner. Det är heller ingen tillfällighet att byggindustrin
              haft ett antal svåra arbetsplatsolyckor. Här gör Arbetsmiljöverket
              nu försök för att skapa ordning och reda. Städbranschen ska vi
              bara inte tala om. Upphandlingen fungerar dåligt eftersom den
              släpper fram oseriösa entreprenörer, men det finns också bekymmer
              i underentreprenörsleden.
            </seg>
            <seg n="155a132c">
              Fru talman! Jag kan inte låta bli att uttala min avsky mot den
              jobbtrafficking som pågår kring bärplockning, trädplantering och
              städning. Detta är en skam för Sverige. Thailändare, kamerunare
              och romer utnyttjas och luras genom att skatter undviks och fifflas
              med. Jobbtraffickingen måste få ett slut. Ni i de borgerliga riksdagsgrupperna
              måste ta ert ansvar och få ett slut på detta som upprepas, inte
              minst i skogarna, sommar efter sommar. Det är en skändlig människohandel
              som bidrar till att skapa rädsla och i förlängningen rasism, ett
              vi och dom som mycket väl kan leda till betydligt värre saker.
            </seg>
            <seg n="4406b087">
              Fru talman! Låt mig återgå till betänkandet. Jag är glad över
              att regeringen efter sex år förefaller att börja ta tag i de 133
              miljarder i skattefusk som försvinner från skatteinkomsterna.
              Jag vill minnas att borgerliga ledamöter i denna talarstol både
              försökt förneka och bagatellisera Skatteverkets uppgift och givetvis
              skuldbelägga oss socialdemokrater för detta, som om vi skulle
              hitta på det.
            </seg>
            <seg n="655a618a">
              Nu har de 133 miljarderna hunnit ifatt er och statsrådet Borg,
              och med ett och ett halvt år kvar till valet har det äntligen
              blivit fart, för nu är det bråttom. Till den 31 december ska Skatteverket
              komma med en ny siffra på skattefusket. Sent ska syndaren vakna,
              om uttrycket tillåts, fru talman.
            </seg>
            <seg n="b7f38e3b">
              Det finns en tendens hos regeringen och de borgerliga riksdagsledamöterna
              att ta åt sig äran av sådant som de egentligen har väldigt liten
              del i. I veckan kunde vi läsa att det projekt som funnits sedan
              2005 i Nordiska ministerrådets regi, och som leds av Torsten Fensby,
              nu går vidare från att få fram skatteavtal till att skapa en elitstyrka
              mot skattefusk. Det är egentligen märkligt att vi hört så lite
              om detta.
            </seg>
            <seg n="8fce67a5">
              Vi har kunnat läsa hur tysk socialdemokrati, inte minst då de
              hade finansministerposten under samregerandet med CDU, drivit
              frågan om det globala skattefusket men också hur USA:s president
              Barack Obama har drivit på frågan. Det pågår med andra ord ett
              stort internationellt arbete. En stillsam fråga blir därför vad
              Anders Borg och de svenska Moderaterna egentligen har gjort. När
              läste vi senast att finansminister Anders Borg gått i spetsen
              för krav mot exempelvis Schweiz och Liechtenstein eller presenterat
              ett skarpt initiativ på ett Ekofinmöte eller inom OECD?
            </seg>
            <seg n="e0aa9258">
              Nej, sanningen är att Anders Borg i fråga om skattefusket lite
              anammat statsminister Reinfeldts kommenterande och recenserande
              politiska stil. Initiativ tas bara när det brinner i knutarna,
              som i fråga om storföretagens skatteupplägg. Då ger en moraliskt
              upprörd finansminister Skatteverket order om att hitta på något.
              Ja, då är han som ett tomtebloss i sitt engagemang, vår värderade
              finansminister. Det sprakar och brinner men tar fort slut, och
              kvar finns bara skattesänkningar som lösningen på alla problem.
            </seg>
            <seg n="03846ade">
              Vi socialdemokrater har genom åren väckt flera motioner och tagit
              olika initiativ mot skattefusk och ekonomisk brottslighet. Men
              av någon anledning får vi alltid höra att de är ogenomtänkta,
              svåra att genomföra, för tidigt väckta eller att departementet
              minsann redan håller på att bereda frågan. Men åren går och går,
              och när och om det till slut händer något har fuskarna och tricksarna
              genom regeringens tröghet och ovilja hunnit få ihop en rejäl slant.
            </seg>
            <seg n="9c30b04f">
              Fru talman! Vi har ensamma eller tillsammans med andra oppositionspartier
              ett antal reservationer i betänkandet. Vi vill införa land-för-land-rapportering.
              Vi upprepar riksdagens tidigare tillkännagivande om ett förslag
              om personalliggare i byggbranschen. Det ska träda i kraft under
              året. Detsamma gäller ett förslag om månadsuppgifter, vilket ska
              träda i kraft den 1 januari 2014. I det sistnämnda fallet väntar
              vi på regeringens proposition den 26 mars. Vi vill också att Skatteverket
              ska se kvittona före utbetalning av avdrag för HUS-tjänster.
            </seg>
            <seg n="7354ef54">
              Ja, jag skulle kunna tala mycket om var och en av dessa frågor
              men väljer att koncentrera mig på den viktiga frågan om F-skatt.
              I den bransch jag känner väl, byggbranschen, är F-skattefrågan
              stor, lika stor som personalliggarfrågan. Jag har många kontakter
              med transportfacket och åkerinäringen. Det är en stor och viktig
              bransch som blöder av de sår som den illojala konkurrensen ger.
            </seg>
            <seg n="6404ff50">
              F-skattefrågan är stor även i många andra LO-yrken, exempelvis
              för GS-facket med skogsarbetarna men också långt utanför LO.
            </seg>
            <seg n="58ac4eb7">
              Journalister konfronteras med frågan om hur anställningar försvinner
              samtidigt som arbete i rollen som egenföretagare erbjuds.
            </seg>
            <seg n="19ca1e24">
              I fjol biföll riksdagen en socialdemokratisk motion i SkU17 där
              riksdagen av regeringen begärde en förutsättningslös utvärdering
              av effekterna av det förändrade näringsbegreppet. Utvärderingen
              skulle omfatta konsekvensen för skatteuppbörden samt effekterna
              på arbetsmarknaden, arbetstagarens ställning och företagandets
              villkor. Den ska bedrivas skyndsamt, heter det.
            </seg>
            <seg n="869316fa">
              Tyvärr måste jag säga att mördarsniglarna som plågar min trädgård
              och många andras är snabba jämfört med regeringen.
            </seg>
            <seg n="fe508efb">
              Fru talman! Det har i budgetpropositionen för 2013 aviserats
              att en utvärdering kommer att genomföras. De borgerliga ledamöterna
              i utskottet och Henrik von Sydow kommer snart att få möjlighet
              att redovisa detta arbete för oss andra här i kammaren.
            </seg>
            <seg n="a46ea2a2">
              Om de nu vet något eller bara ingår i knapptryckarkompaniet kommer
              att visa sig. Vi socialdemokrater menar att regeringen redan brustit
              i respekt för riksdagens tillkännagivande och kräver nu att regeringen
              ökar farten så att den av riksdagen begärda utvärderingen redovisas
              senast i budgetpropositionen för 2014.
            </seg>
            <seg n="04483796">
              Fru talman! Jag har nu redovisat skillnaden mellan oppositionen
              och regeringen, mellan handlingskraft och passivitet, mellan samhällsförändrande
              och samhällsbevarande ambitioner. Där går skiljelinjen i svensk
              politik.
            </seg>
            <seg n="3ee0b236">
              Med det yrkar jag bifall till reservation 1, men jag står självklart
              bakom alla våra andra reservationer.
            </seg>
          </u>
          <note type="speaker" n="b8e092ed">
            Anf. 136 ANNIKA LILLEMETS (MP):
          </note>
          <u who="annika_lillemets_d743a3" xml:id="i-82f8559374ce20ed-0" n="71f39b25">
            <seg n="eb703406">
              Fru talman! När vi talar om skatter tänker vi oftast endast på
              skatter i Sverige. I vårt land fungerar skattesystemet relativt
              väl, och vi har både internationell och nationell kraft att få
              till stånd skattekontroll med de flesta skatteparadisen i världen.
              Under de senaste åren har riksdagen fattat beslut om skatteavtal
              med ett flertal så kallade skatteparadis som förhoppningsvis kommer
              att leda till att undanröja skatteflykt från Sverige. Men utanför
              Sveriges gränser finns en annan verklighet.
            </seg>
            <seg n="2eb3b3f2">
              Utvecklingsländerna förlorar årligen enorma belopp genom så kallad
              kapitalflykt. För varje biståndskrona från nord till syd uppskattas
              runt 10 kronor gå i motsatt riktning. En dryg tredjedel av kapitalflykten
              bedöms härröra från korruption och kriminalitet medan resten alltså
              nästan två tredjedelar anses uppstå genom kommersiella transaktioner,
              varav en betydande del inom ramarna för gällande skattelagstiftning,
              alltså laglig skatteplanering.
            </seg>
            <seg n="08a3ad48">
              Multinationella företag som undviker att betala skatt står för
              två tredjedelar av kapitalflykten, kriminell verksamhet, som handel
              med droger, vapen och människor för nästan en tredjedel och korruption
              för runt 3 procent. Kapitalflykten möjliggörs genom skatteparadis
              och deras banksekretess.
            </seg>
            <seg n="61ed5c1c">
              Hemlighetsmakeriet i skatteparadisen gör det omöjligt för myndigheter
              att få information om vem som gömmer pengar, varifrån pengarna
              kommer eller vilka summor det rör sig om. Den information som
              Sverige numera får tillgång till genom dessa skatteavtal med skatteparadis
              förblir dold för fattiga länder.
            </seg>
            <seg n="0533a64f">
              Den svenska regeringen bör därför verka för att stärka FN:s skattekommitté
              och andra forum där utvecklingsländerna är bättre representerade
              än inom Global Forum, som instiftats av i-ländernas samarbetsorgan
              OECD. Regeringen bör i alla relevanta internationella forum verka
              för att ett automatiskt och obligatoriskt internationellt utbyte
              av skatteinformation mellan skattemyndigheter etableras av solidaritet
              med fattigare länder.
            </seg>
            <seg n="beb0caad">
              Sverige bör verka för att skatteredovisningen i alla länder öppnas
              genom ett världsomspännande krav på land-för-land-rapportering.
              Det innebär att företag ska rapportera sina vinster och skatter
              i varje land där de är verksamma, så att myndigheterna i alla
              länder får vetskap om hur mycket skatt som företagen är skyldiga
              att betala.
            </seg>
            <seg n="500ec6d0">
              Inom EU pågår ett lagstiftningsarbete kring landspecifik rapportering.
              EU-kommissionen presenterade 2011 ett lagförslag som innehåller
              krav på att företag redovisar betalningar till myndigheter såsom
              skatter och avgifter i varje land de verkar i.
            </seg>
            <seg n="e28118b2">
              Lagförslaget, som endast omfattar ett fåtal branscher och saknar
              krav på vinstredovisning, har i vissa avseenden skärpts av EU-parlamentet,
              och nu pågår förhandlingar med ministerrådet.
            </seg>
            <seg n="afa44960">
              Det åvilar ett stort ansvar på den svenska regeringen att i de
              fortsatta förhandlingarna verka för att den kommande lagstiftningen
              omfattar samtliga branscher och att även företagens vinster och
              inte enbart skatter och avgifter måste redovisas landspecifikt.
            </seg>
            <seg n="431ae6b9">
              Multinationella koncerner behöver i dag inte redovisa sina vinster
              land för land utan bara den sammantagna koncernvinsten. Sålunda
              är dessa storföretag inte skyldiga att betala skatt i det land
              där vinsten uppstår. Frestelsen blir då naturligtvis stor att
              genom kreativ bokföring, som sinnrika system för internprissättning,
              föra över vinsten till jurisdiktioner med låg eller ingen bolagsskatt.
            </seg>
            <seg n="61313354">
              Landspecifik rapportering av företags vinster framstår som avgörande
              för att stävja att utvecklingsländerna fortlöpande dräneras på
              väldiga kapitalbelopp. För att kunna spåra eventuell skatteflykt
              krävs ökad transparens även när det gäller företagens betalning
              av avgifter och royalty till nationella myndigheter liksom redovisning
              av inköp, försäljning, produktionsvolymer och lönekostnader.
            </seg>
            <seg n="a0379a7f">
              I skrivelsen 2011/12:167 Genomförandet av samstämmighetspolitiken
              för utveckling lyfter regeringen fram OECD och dess Global Forum
              som en viktig arena för att få bukt med kapitalflykt. Utvecklingsländerna
              är svagt företrädda i Global Forum. Majoriteten av dess 108 jurisdiktioner
              är skatteparadis, vilket begränsar förändringsviljan. Det är angeläget
              att regeringen ökar sitt engagemang för att stärka forum med bättre
              representativitet, till exempel FN:s skattekommitté.
            </seg>
            <seg n="396511ee">
              Sverige bör inom EU, OECD och FN arbeta för att ett automatiskt
              och obligatoriskt internationellt utbyte av skatteinformation
              etableras. Utvecklingsländernas skattemyndigheter har begränsade
              resurser att själva aktivt söka relevant information. Ett obligatoriskt
              automatiserat informationsutbyte skulle därför vara värdefullt.
            </seg>
            <seg n="23042be5">
              Detta är inte någon liten fråga. En minskning av det oreglerade
              kapitalutflödet med en tredjedel uppskattas generera tillräckligt
              med kapital för att förverkliga FN:s millenniemål. Det är alltså
              mycket angeläget att Sveriges regering aktivt agerar för denna
              förbättring av solidaritet med fattiga länder.
            </seg>
            <seg n="b344944f">
              Det finns också goda exempel. I Norge har regeringen beslutat
              att kräva land-för-land-rapportering, och det rör på sig lite
              runt om i världen.
            </seg>
            <seg n="21270e9c">
              Jag och Miljöpartiet står naturligtvis bakom samtliga våra reservationer
              och särskilda yttranden. Men för tids vinnande yrkar jag endast
              bifall till reservation 1.
            </seg>
          </u>
          <note type="speaker" n="dac2c7bb">
            Anf. 137 THORALF ALFSSON (SD):
          </note>
          <u who="thoralf_alfsson_3fc160" xml:id="i-250b45920409f6f5-1" n="55e0abc2">
            <seg n="6da44f39">
              Fru talman! När det gäller skatteförfarandet pågår en ständig
              utvecklingsprocess genom bland annat informationsutbytesavtal
              med andra länder. Det är ofta länder som betecknas som skatteparadis.
              Det är ett arbete som enligt Skatteverket inneburit att många
              personer överfört stora summor till Sverige från utlandet, vilket
              därmed ökat skatteunderlaget för kapital.
            </seg>
            <seg n="79668dd1">
              Regeringen har gett Skatteverket i uppdrag att ta fram en ny
              skattefelskarta. Skattefelet ska kvantifieras och skattefelets
              förändring under perioden 20072012 beskrivas. Uppdraget ska redovisas
              senast den 31 december 2013. Det blir ett bra verktyg för att
              komma med nya förslag och åtgärder för att minska skattefelet.
            </seg>
            <seg n="a0411a1b">
              Skatteutskottet och riksdagen har beslutat om åtgärder för att
              komma till rätta med skatteundanhållande. Det senaste beslutet
              handlade om att utvidga systemet med personalliggare även för
              tvätteribranschen. Sverigedemokraterna beslutade tillsammans med
              de rödgröna även om ett tillkännagivande för regeringen om att
              införa personalliggare också för byggbranschen. I betänkandet
              finns även ett tillkännagivande för regeringen om månadsuppgifter
              till Skatteverket.
            </seg>
            <seg n="e64d12e4">
              Regeringen har aviserat en proposition angående månadsuppgifter
              till slutet av denna månad. Om månadsuppgifter blir verklighet
              ser jag en möjlighet i att synliggöra även arbetsgivaravgifter
              på lönespecifikationen.
            </seg>
            <seg n="8f15a121">
              Andra förslag som är på gång är certifierade kassaregister även
              för torg- och marknadshandel och införande av obligatoriska redovisningscentraler
              för taxi. Det är förslag som vi inom Sverigedemokraterna ställer
              oss positiva till. Tyvärr kommer flera att dessa åtgärder att
              drabba hederliga företagare genom ökade kostnader, men det är
              ett pris vi tvingas acceptera för att stävja den ekonomiska brottsligheten.
              Samtidigt får vi en hederligare och rättvisare konkurrenssituation.
            </seg>
            <seg n="aba4395d">
              Fru talman! Frågan som dock måste ställas är om dessa åtgärder
              är tillräckliga. Den svarta sektorn tycks bara växa sig allt större
              och starkare. Den omsätter mer och mer svarta pengar. Vi kan mer
              eller mindre dagligen läsa om hur människor utnyttjas av skrupelfria
              personer och företag enbart för att tjäna pengar genom att man
              bland annat undanhåller skatter och avgifter. Inte minst gäller
              detta arbetskraftsinvandringen och hur den utnyttjas. Kontroll
              och uppföljning av hur dessa företag följer de regler och avtal
              som de säger sig följa är uppenbarligen ganska obefintlig.
            </seg>
            <seg n="ea2901c6">
              EU:s inre gränskontroll innebär en rad begränsande regler som
              i praktiken leder till bristfälliga gränskontroller och därmed
              sämre möjligheter att komma åt den grova organiserade brottsligheten
              som rör sig över gränserna inom EU.
            </seg>
            <seg n="2418edd8">
              Skatteutskottet besökte nyligen Malmö och träffade ansvariga
              på Malmö kommun. Enligt dessa omsätter den svarta sektorn bara
              i Malmö hela 5,7 miljarder kronor årligen. Det är en skrämmande
              hög siffra som borde väcka eftertanke. Det innebär att ca 2,6
              miljarder kronor undanhålls i skatter och arbetsgivaravgifter.
              Enligt samma företrädare lever så många som uppemot 13 000 av
              Malmös invånare utanför systemen. De deklarerar inga inkomster
              men har inte heller några bidrag. Till detta ska förmodligen även
              ett stort antal papperslösa eller rättare sagt illegala invandrare
              läggas.
            </seg>
            <seg n="518827f4">
              När Malmö för cirka ett år sedan drabbades av en våldsvåg med
              många skjutningar och mord startade polisen en aktion som kallades
              för operation Alfred. Omkringliggande polisdistrikt fick hjälpa
              Malmö med extra resurser för att man skulle kunna bedriva ett
              intensivt polisarbete både på fält och i brottsutredningar. Operation
              Alfred har uppenbarligen haft positiva effekter.
            </seg>
            <seg n="24da985f">
              Frågan är om det inte behövs en liknande operation när det gäller
              ekonomisk brottslighet där Skatteverket, Tullverket, Kronofogdemyndigheten
              och Polismyndigheten samlar sina resurser och samarbetar intimt
              för att komma åt den ekonomiska brottslighet och det enorma skattebortfall
              som tycks vara extra utbrett i Malmö och Skåne med dess många
              förbindelser till kontinenten. Jag är övertygad om att varje extra
              satsad miljon i en sådan operation skulle ge mångfalt tillbaka
              till statskassan. Det skulle dessutom ge ärligare förutsättningar
              för den som driver ett företag och följer regelboken.
            </seg>
            <seg n="d1867115">
              Fru talman! När det gäller folkbokföring finns det några märkliga
              omständigheter. Om en person kommer till Sverige och får uppehållstillstånd
              registreras medborgarskapet i folkbokföringen. Om personen har
              flera medborgarskap registreras alla i folkbokföringen, då det
              finns utrymme för upp till tre utländska medborgarskap. Det märkliga
              inträffar om personen sedan får svenskt medborgarskap. Då stryks
              nämligen alla andra medborgarskap i folkbokföringen.
            </seg>
            <seg n="f1fc9072">
              Det sägs i en proposition att i folkbokföringen registreras uppgift
              om medborgarskap. För den som är svensk medborgare ska inte eventuellt
              utländskt medborgarskap registreras. Något skäl att på grund av
              förslaget om tillåtande av dubbelt medborgarskap ändra nuvarande
              ordning för registrering av medborgarskap inom folkbokföringen
              kan inte anses föreligga.
            </seg>
            <seg n="c816e213">
              Det innebär alltså att bara det svenska medborgarskapet framgår
              i folkbokföringen och för andra myndigheter. Skatteverket har
              dock en möjlighet att se historiska händelser, men det innebär
              en annan sökhantering i systemen.
            </seg>
            <seg n="93148fb5">
              I Finland, för att ta ett närliggande exempel, registreras dubbla
              och flerdubbla medborgarskap.
            </seg>
            <seg n="49f2d15e">
              Det här ger upphov till en rad problem. I samband med EU-valet
              2009 uppmärksammades denna omständighet då Valmyndigheten inte
              hade uppgifter på i vilket land som medborgare med dubbla medborgarskap
              röstade. Det gick bra att rösta i flera länder för personer med
              flera medborgarskap.
            </seg>
            <seg n="31e53435">
              Nu finns det givetvis fler myndigheter som kan ha nytta av dessa
              uppgifter då inkomster, beskattning, bidrag, pensioner, tillgångar
              och så vidare ska kontrolleras. I de kontakter jag har haft med
              Skatteverkets jurister skriver man att medborgarskap i vissa lägen
              kan utgöra tungan på vågen som gör att en person anses som obegränsat
              skattskyldig eller inte.
            </seg>
            <seg n="9af12aaa">
              Ett annat exempel rör den statistik som upprättas av våra myndigheter
              och SCB. Som lagstiftare anser jag det som en grundförutsättning
              att den statistik jag får också är adekvat för att kunna göra
              en riktig bedömning och fatta rätt beslut.
            </seg>
            <seg n="d362d9e5">
              Ett exempel på detta finns i vårt rättssystem. Med dagens folkbokföringssystem
              blir statistiken över de intagna inom fångvården missvisande,
              då personer med dubbla eller flerdubbla medborgarskap alltid redovisas
              som svenska medborgare om bara ett av medborgarskapet är svenskt.
              Detta ger i mina ögon en falsk bild över verkligheten inom rättsväsendet.
            </seg>
            <seg n="d01738a0">
              I de kontakter jag har haft med Skatteverkets jurister säger
              de att de påpekade förhållandet att bara svenskt medborgarskap
              registreras när den nya medborgarskapslagen infördes. Skatteverkets
              jurister skriver också att de skulle välkomna en ny behandling
              av frågan, exempelvis i form av ett politiskt initiativ.
            </seg>
          </u>
          <note n="8099e869">
            Fru talman! Därmed yrkar jag bifall till vår reservation nr 10.
          </note>
          <note type="speaker" n="17e1da35">
            Anf. 138 JACOB JOHNSON (V):
          </note>
          <u who="jacob_johnson_31d6eb" xml:id="i-109378fcdb372c02-0" n="46850414" next="i-cb16b9182ca519e7-0">
            <seg n="b103da55">
              Fru talman! Jag tänker i detta inlägg förhoppningsvis systematiskt
              försöka beskriva Vänsterpartiets ställningstagande i de olika
              delarna i detta betänkande, som alltså handlar om skatteförfarande
              och folkbokföring.
            </seg>
            <seg n="be5fcf11">
              Bakom uttrycket skatteförfarande ligger en hel del frågor som
              rör skatte- och avgiftskontroll, skatteflykt med mera. Det är
              väl så viktiga frågor om vi ska upprätthålla respekten för vårt
              skattesystem så att såväl enskilda som företag gör rätt för sig
              och betalar de fastställda skatterna till allas vårt fromma i
              form av en i all huvudsak skattefinansierad välfärd.
            </seg>
            <seg n="8105a256">
              Låt mig börja med det som kallas för Skatte- och avgiftskontroll
              övergripande frågor. Här framgår av betänkandet att det finns
              en gemensam S- och MP-reservation och en V-reservation. Nu är
              det så att innehållet i S- och MP-reservationen också ingår i
              V-reservationen. Det handlar om åtgärder mot kapitalflykt som
              drabbar fattiga länder genom användande av skatteparadis med mera
              och att Sverige bör verka för så kallad land-för-land-rapportering,
              automatiskt informationsutbyte med mera. Vänsterpartiet står alltså
              helt och fullt bakom dessa krav, men jag överlåter här i dag åt
              mina kollegor från S och MP, Anders Karlsson och Annika Lillemets,
              att utveckla argumentationen runt detta.
            </seg>
            <seg n="82f9b168">
              I vår reservation nr 2, som jag passar på att yrka bifall till,
              tar vi dock upp två andra saker under denna punkt som jag vill
              säga någonting om. Det första handlar om behovet av en ny kartläggning
              av det så kallade skattefelet, det vill säga omfattningen av felaktigt
              inbetald skatt. Det handlar både om rent skattefusk och om av
              okunnighet eller liknande felaktigt inbetald skatt. Enligt en
              tidigare gjord kartläggning av Skatteverket från 2007 uppgick
              felet till 133 miljarder kronor eller knappt 10 procent av de
              totala skatteintäkterna, alltså en mycket stor summa.
            </seg>
            <seg n="eeb6c5d0">
              Skatteverket arbetar naturligtvis med olika åtgärder för att
              minska detta fel och hade under flera år ett internt mål att halvera
              skattefelet. Ett bra mål kan man tycka, men tyvärr har Skatteverket
              inte längre denna tydliga målsättning. Skatteverket har inte heller
              hittills kunnat redovisa hur skattefelet utvecklats sedan 2007.
              Jag har vid olika tillfällen efterlyst en uppdatering av skattefelskartan
              men har tidigare mötts av svaret att det inte var aktuellt att
              genomföra på grund av metodsvårigheter med mera.
            </seg>
            <seg n="4141e0aa">
              Vi i Vänsterpartiet motionerade om detta i höstas, och jag är
              glad att nu kunna konstatera att regeringen var snar att hörsamma
              detta förslag från vår sida genom att redan före nyår i regleringsbrevet
              ge Skatteverket i uppdrag att ta fram en uppdaterad kvantitativ
              beräkning av skattefelet. I detta fall måste jag nog som representant
              för ett mindre oppositionsparti vara hyfsat nöjd. Drygt två månader
              efter vår motion gav regeringen alltså Skatteverket detta uppdrag.
              Jag tycker att det är en helt acceptabel ledtid.
            </seg>
            <seg n="1415c595">
              Det kan jag tyvärr inte säga om den andra frågan som utmärker
              vår reservation under den här punkten. Här är det helt klart tvärtom.
              Här drar regeringen verkligen benen efter sig. Det handlar om
              så kallat skatteläckage. Det uppstår i samband med utflyttning
              av fysiska personer från Sverige då dessa tar med sig aktier och
              andelar som överlåts i samband med utflyttningen. Dessa kan då
              ej beskattas på ett sätt som säkerställer beskattning av realisationsvinster
              enligt våra regler eftersom beskattningsrätten då ligger hos bosättarlandet.
            </seg>
            <seg n="084e06e9">
              Det handlar typiskt om företagare som i samband med sin pensionering
              flyttar från Sverige. De tar med sig sina aktier och andelar,
              säljer dessa utomlands till en lägre beskattning för att kanske
              ett antal år senare flytta tillbaka till Sverige med de i Sverige
              obeskattade realisationsvinsterna i fickan. Det handlar om miljardbelopp
              i förlorade skatteintäkter.
            </seg>
            <seg n="e00e884e">
              Det här problemet uppmärksammades av Skatteverket redan 2007.
              Då föreslog man att mer generella regler skulle utformas i Sverige,
              precis som har skett i många andra europeiska länder, för att
              komma till rätta med problemet. I dag förlitar man sig i stället
              på omförhandling av skatteavtal med aktuella länder, vilket är
              en omständlig och tidskrävande process.
            </seg>
            <seg n="33ddd4f0">
              Riksrevisionsverket påtalade samma sak 2010. Vänsterpartiet har
              vid återkommande tillfällen motionerat och interpellerat i frågan
              men får ständigt samma svar, och så även denna gång: Beredning
              pågår i Finansdepartementet. Jag ställer samma fråga i dag som
              jag ställde till finansministern i en interpellationsdebatt för
              något år sedan: Vad gör de egentligen på Finansdepartementet efter
              klockan tre?
            </seg>
            <seg n="eae65a39">
              Och är det verkligen på Finansdepartementet som beredningen sker?
              Jag har information om att Företagsbeskattningskommittén arbetar
              med frågan. Kanske kan vi få ett klarläggande under dagens debatt.
            </seg>
            <seg n="9c6d4522">
              Det har alltså nu gått sex år sedan Skatteverket föreslog en
              förändring, men inget händer från regeringens sida. Men vem vet,
              kanske får regeringen till slut ändan ur vagnen. I betänkandet
              sägs faktiskt att det finns skäl att överväga mer generella regler.
              Även om jag inte i detta fall kan räkna med en ledtid på några
              månader kanske droppen till slut urholkat stenen.
            </seg>
            <seg n="465b7ff9">
              Fru talman! Även när det gäller punkt två, Skatte- och avgiftskontroll
              särskilda kontrollåtgärder, finns det två reservationer, denna
              gång från Socialdemokraterna respektive Vänsterpartiet. Vår reservation
              omfattar återigen det som ingår i S-reservationen vad gäller personalliggare,
              månadsuppgifter, entreprenadavdrag och redovisningscentraler för
              taxibranschen. Därutöver tar vår reservation även upp frågan om
              kassaregister för torg- och marknadshandeln.
            </seg>
            <seg n="a681ddd3">
              Vänsterpartiet och Socialdemokraterna är alltså överens om en
              rad förslag. Jag väljer därför här att säga något om behovet av
              att införa kassaregister även för torg- och marknadshandeln.
            </seg>
            <seg n="476e77e3">
              Skatteverket har tittat på frågan och föreslagit att det undantag
              från kravet på kassaregister som i dag gäller för torg- och marknadshandeln
              ska tas bort, bland annat av rättviseskäl. Varför ska kassaregister
              vara obligatoriskt för en mindre blomsterhandel medan en torghandlare
              som också säljer blommor har undantag? Skatteverket har uppskattat
              skattebortfallet till ca 200 miljoner kronor. Men naturligtvis
              måste det finnas fribelopp för små torg- och marknadshandlare.
            </seg>
            <seg n="319a6954">
              Även i detta fall kan man tolka utskottsmajoritetens skrivningar
              så att regeringen kanske kommer att landa på Vänsterpartiets bedömning
              eftersom utskottet konstaterar att kontrollmöjligheterna inte
              är tillräckliga i dagens system och eftersom regeringen kommer
              att lämna en proposition om förbättrad konkurrens på lika villkor
              i kontantbranschen före påsk.
            </seg>
          </u>
          <note n="8dc968f5">
            Vi är även överens med Socialdemokraterna vad gäller behovet
            av kvitton vid HUS-tjänster i reservation 5, F-skattefrågor i
            reservation 7 samt skydd för folkbokföringsuppgifter i reservation
            nr 9.
          </note>
          <u who="jacob_johnson_31d6eb" xml:id="i-cb16b9182ca519e7-0" n="46850414" prev="i-109378fcdb372c02-0">
            <seg n="6143a4de">
              Låt mig till slut, fru talman, säga några ord om Vänsterpartiets
              reservation nr 8 om skatteflyktslagen. Vi föreslår, liksom vi
              gjort under ett antal år, att en översyn görs av denna lag. Generalklausulen
              mot skatteflykt ska förhindra att skatteupplägg som inte är affärsmässigt
              motiverade görs. Vi hänvisar till domar i Regeringsrätten som
              visar att nuvarande lagstiftning inte är tillräcklig.
            </seg>
            <seg n="8f24a28d">
              Jag noterar i detta sammanhang, vilket framgår av betänkandet,
              att EU-kommissionen nyligen i sin handlingsplan mot skattebedrägeri
              och skatteundandragande bland annat rekommenderar att medlemsstaterna
              ska införa generalklausuler mot skatteflykt.
            </seg>
          </u>
          <note type="speaker" n="7476e001">
            Anf. 139 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-81401791263eaa39-0" n="12c022ca">
            <seg n="756d9e89">
              Fru talman! Jag funderar på en sak som jag hade tänkt ta upp
              i en replik, men jag tar den redan nu. Det gäller kravet från
              S och V på att Skatteverket ska begära in kvitton innan de betalar
              ut skattereduktionen för HUS-tjänster.
            </seg>
            <seg n="e9d97216">
              Jag tycker att det kan vara intressant att ha klart för sig hur
              många kvitton som Skatteverket ska kontrollera innan de betalar
              ut reduktionen. Det är ungefär 980 000 personer som har köpt ROT-tjänster
              under förra året. När det gäller RUT-tjänster är det ungefär 500
              000 personer som har fått skattereduktion. Totalt talar vi om
              att Skatteverket skulle ägna sig åt att kontrollera ungefär en
              och en halv miljon kvitton innan de betalar ut skattereduktionen
              trots att de själva på Skatteverket tycker att de har ganska bra
              kontroll över detta i sin direktkontakt med utförarna av tjänsterna.
            </seg>
            <seg n="e49c8375">
              Under tiden jag pratar kan ni fundera lite på vad den kontrollen
              skulle betyda för Skatteverkets arbete.
            </seg>
            <seg n="739fd58a">
              Fru talman! Det här motionsbetänkandet innehåller tio reservationer
              och två särskilda yttranden, och man bör särskilt lägga märke
              till att Socialdemokraterna, Miljöpartiet och Vänstern inte i
              ett enda fall har kunnat komma överens och skriva ihop sig om
              en gemensam reservation. Så även om reservationerna är hyggligt
              många finns det ingen dramatik i så måtto att ett politiskt block
              står mot ett annat.
            </seg>
            <seg n="c26297b4">
              Men det betyder inte alls att dagens debatt är ointressant tvärtom.
              Jag är tacksam för att alliansmajoriteten på här sättet ges tillfälle
              att än en gång redovisa för kammaren dels vad regeringen har gjort
              och gör mer övergripande för att stärka rättssäkerheten i det
              svenska skatteförfarandet, dels vad regeringen planerar och redan
              har genomfört i form av ytterligare kontrollåtgärder mot skattefusk
              och svartjobb.
            </seg>
            <seg n="8132d42d">
              Fru talman! Jag börjar med rättssäkerheten. En omdiskuterad rättssäkerhetsfråga
              gäller skattetilläggen och rätten att inte bli straffad två gånger
              för samma brott enligt artikel 4.1 i Europakonventionen om de
              mänskliga rättigheterna.
            </seg>
            <seg n="881fae42">
              En färsk dom från EU-domstolen med adress till Haparanda tingsrätt
              har av några juristprofessorer tolkats så att det svenska systemet
              med dubbla sanktioner strider mot konventionen och EU:s egen rättighetsstadga.
              Denna fråga och en hel del andra frågor med bäring på rättssäkerheten,
              till exempel bestämmelserna om tredjemansrevision och ersättning
              till part för kostnader för ombud, biträde och utredning i skattemål,
              är sedan förra året föremål för utredning. Och som ett enigt utskott
              inskärpte när skatteförfarandelagen beslutades 2011 ska utredningen
              arbeta skyndsamt och enligt direktiven redovisa sitt uppdrag senast
              i september i höst.
            </seg>
            <seg n="753f5051">
              I sammanhanget vill jag också påminna om att regeringen i årets
              budgetproposition aviserar fler rättssäkerhetsförstärkningar på
              skatteområdet. En utredning ska se över och analysera hur skattskyldiga
              snabbare ska kunna få bindande förhandsbesked från Skatterättsnämnden.
              Det säger sig självt att en möjlighet att snabbare få ett definitivt
              besked om skatten ökar förutsebarheten och stärker rättssäkerheten
              samtidigt som företag och enskilda slipper tidskrävande och dyra
              skatteprocesser.
            </seg>
            <seg n="2e15e12f">
              Regeringen ska också ge Skatteverket tre särskilda uppdrag att
              stärka rättssäkerheten. Verket ska bland annat kartlägga sin egen
              processföring, detta för att öka enhetligheten och rättssäkerheten.
              Det är mycket bra.
            </seg>
            <seg n="c258e004">
              Sedan har vi eländet med de långa handläggningstiderna. Hur kapar
              vi dem för att på så sätt stärka rättssäkerheten i skattemål?
              Det ska regeringen utreda.
            </seg>
            <seg n="56a68cbb">
              En annan viktig sak för regeringen blir att analysera behovet
              av specialisering i skatteprocessen. Skulle man komma fram till
              att mer specialisering behövs, ja, ska i så fall skattemålen hänvisas
              till vissa förvaltningsdomstolar som blir ett slags specialiserade
              skattedomstolar? Också den frågan ska en utredning undersöka och
              lämna besked om.
            </seg>
            <seg n="e2f83efa">
              Fru talman! Övergår vi så till oppositionens motioner kan vi
              först konstatera att S, V och MP genomgående yrkar att regeringen
              ska ta initiativ, vidta åtgärder och införa lagstiftning som antingen
              är genomförd eller på gång ja, när man inte för omväxlings skull
              yrkar att utredningsförslag ska fullföljas trots att remissinstanserna
              haft grava invändningar.
            </seg>
            <seg n="ea6f0425">
              Låt mig ge några exempel. I reservation 1 ondgör sig S och MP
              i uppskruvat tonläge över att skatteparadisen, banksekretess och
              hemlighetsmakeri möjliggör kapitalflykt. Och man kräver att Sverige,
              regeringen, ska sätta stopp för detta. Det är självklart, men
              notera då att mellan 2006 och 2012 har över 40 länder som OECD
              klassat som skatteparadis uppdaterat eller tecknat nya informationsutbytesavtal
              med Sverige, med regeringen. Senast för ett par veckor sedan,
              när skatteutskottet var på utskottsresa till Danmark, godkände
              riksdagen ytterligare informationsutbytesavtal mellan Sverige
              och en handfull länder, bland annat Antigua, Panama och Seychellerna.
              Som framgår av det betänkande som vi debatterar i kväll kommer
              regeringen att ingå informationsutbytesavtal med ytterligare skatteparadis
              innan 2013 är slut.
            </seg>
            <seg n="1d9081d1">
              Våra stora morgontidningar har i dagarna inte missat att uppmärksamma
              den här glada nyheten, att allt fler svenskar som tidigare gömde
              pengar i skatteparadis har börjat flytta hem sina pengar. Jag
              talar här om miljardbelopp som nu återförs till Sverige genom
              möjligheten att göra frivillig rättelse. Lägg till det närmare
              miljarden i inflöde till skattekassan tack vare skatteavtal och
              ingångna informationsutbytesavtal.
            </seg>
            <seg n="84dde5ce">
              Fru talman! Jag vill säga att vissa av riksdagens ledamöter har
              större anledning än andra att fråga sig varför dessa gigantiska
              belopp från allra första början fördes ut ur landet. En ny nordisk
              elitstyrka håller på att byggas upp i jakten på de internationella
              skattesmitarna. Ja, Sverige är med här, i allra högsta grad.
            </seg>
            <seg n="c69285b3">
              På sin plats är också att påminna kammaren om att Miljöpartiet
              strax före jul gjorde vad de kunde för att lägga krokben för regeringens
              lagförslag om ömsesidig handräckning mot skatteflykt och andra
              skattebrott inom EU.
            </seg>
            <seg n="2546b960">
              För Sverige och övriga medlemsstater innebär det här EU-direktivet,
              som alltså trädde i kraft i Sverige vid årsskiftet, ett mer långtgående
              och fördjupat samarbete när det gäller hur man bistår varandra
              med utredningar och informationsutbyte på skatteområdet. Sedan
              årsskiftet räcker det inte längre att en medlemsstat hänvisar
              till att upplysningar finns på en bank eller liknande. Man måste
              hjälpa till aktivt. Det är goda nyheter för Sverige som S och
              MP helt har missat i sin reservation.
            </seg>
            <seg n="28e86352">
              I reservation 2 slår Vänsterpartiet in samma öppna dörrar som
              S och MP, fast i egen ordning, plus ytterligare en öppen dörr.
              För V kan inte tåla att regeringen i årets regleringsbrev till
              Skatteverket ger verket i uppdrag att senast den 31 december i
              år redovisa en förnyad skattefelskarta, närmare bestämt skattefelets
              förändring mellan 2007 och 2012.
            </seg>
            <seg n="cb5353c9">
              Jag vill här säga, fru talman, till Anders Karlsson att skattefelet
              inte är detsamma som enbart skattefusk. Skattefelet innehåller
              också fel och försummelser som inte är brottsliga. Hur som helst
              Skatteverket ska uppskatta hur stort skattefelet är genom att
              räkna fram skillnaden mellan den skatt som borde ha betalats på
              ett år om alla skattebetalare hade gjort rätt för sig och den
              skatt som faktiskt betalats in.
            </seg>
            <seg n="c500d817">
              Men Vänsterpartiet värnar om sin kverulantiska profil och yrkar
              därför att Skatteverket ska göra regelbundna uppdateringar av
              skattefelskartan. Det yrkandet är en tom gest som knappast imponerar
              ens på partikamraterna.
            </seg>
            <seg n="a70ef678">
              Fru talman! Som svar på skatteutskottets framställan i fjol om
              en skyndsam utvärdering av effekterna av det förändrade näringsbegreppet,
              som infördes 2009 i syfte att underlätta för fler att få F-skatt,
              aviserar regeringen i årets budgetproposition en utvärdering av
              det förändrade begreppet. På det svarar S, V och MP i ett särskilt
              yttrande: Vi utgår från att utvärderingen nu påskyndas.
            </seg>
            <seg n="2202a7cb">
              Och det säger man utan att ha en rimlig susning om hur snabbt
              arbetet för närvarande bedrivs.
            </seg>
            <seg n="747e4b3e">
              I var sin reservation upprepar Socialdemokraterna och Vänstern
              att regeringen snarast måste återkomma med förslag om personalliggare
              i byggbranschen. Javisst, regeringen beslutade i januari om att
              på nytt utreda hur ett rättssäkert och effektivt kontrollsystem
              för byggbranschen kan utformas. Anledningen till beslutet var
              att arbetet måste göras om eftersom det ursprungliga förslaget
              totalt underkändes av remissinstanserna. Även här slår oppositionspartierna
              gladeligen in en öppen dörr.
            </seg>
            <seg n="9642151d">
              Regeringen har meddelat riksdagen att en proposition om förbättrad
              konkurrens på lika villkor i kontantbranschen, det vill säga torg-
              och marknadshandeln, kommer att lämnas den 26 mars. Likafullt
              kräver Vänsterpartiet att regeringen ska återkomma till riksdagen
              med förslag om kassaregister för torg- och marknadshandel. Man
              börjar känna igen mönstret.
            </seg>
            <seg n="93ca1b72">
              S och V ojar sig över att ingenting har hänt under regeringens
              tid när det gäller skattefusk i taxibranschen, precis som om partierna
              inte vet att regeringen tillsatte en utredning förra sommaren
              som skulle ha lämnat förslag till skärpta redovisningskrav för
              just taxinäringen den 1 mars. Nu blir det i stället den 15 mars,
              det vill säga på fredag.
            </seg>
            <seg n="c2987d4c">
              Fru talman! Mellan 2006 och 2012 har den befolkningsandel som
              tar avstånd från skattefusk ökat från 51 procent till 74 procent.
              Den andel som känner någon som anlitar svart arbetskraft har minskat
              från 38 till 24 procent. Samtidigt har de svenskar som tycker
              illa om skattesystemet minskat i takt med ett ökat förtroende
              för Skatteverkets förmåga att upptäcka skattefusk. Medborgarnas
              vilja att betala skatt har ökat samtidigt som skatteundandragandet
              har minskat.
            </seg>
            <seg n="3181f54c">
              Det är ingen slump att skattemoralen ökar, för bakom den ökade
              skattemoralen ligger ett mångårigt metodiskt arbete av den borgerliga
              regeringen. En förklaring till den positiva attitydförändringen
              är naturligtvis att det har blivit svårare att fuska och att det
              har uppstått en större risk för att åka fast. Men en annan viktig
              förklaring är införandet av RUT- och ROT-avdragen, som har bidragit
              till att pressa tillbaka svartarbetet. Det säger i alla fall Skatteverkets
              generaldirektör, som också lyfter fram krisen i Grekland och regeringens
              informationsutbytesavtal med före detta skatteparadis som möjliga
              förklaringar.
            </seg>
            <seg n="d663bc11">
              Grunden för skattesystemets legitimitet är att skatter och avgifter
              ligger på en nivå som uppfattas som rimlig och rättvis av medborgarna
              liksom att det inte ska löna sig att skattefuska och begå brott.
              Den här utvecklingen, fru talman, måste fortsätta.
            </seg>
          </u>
          <note n="d3ad3cbb">
            Jag yrkar här bifall till förslaget i skatteutskottets betänkande
            nr 20 och avslag på reservationerna.
          </note>
          <note type="speaker" n="df19991a">
            Anf. 140 JACOB JOHNSON (V) replik:
          </note>
          <u who="jacob_johnson_31d6eb" xml:id="i-b8834d7a5f5ffe55-2" n="46850414">
            <seg n="386122bb">
              Fru talman! Först vill jag säga till Maria Abrahamsson att det
              visst finns gemensamma rödgröna ståndpunkter under punkt 1 som
              jag försökte beskriva i mitt anförande. Det är ju så att man har
              samlat väldigt många frågor, och som jag sade ingår S- och MP-reservationens
              ståndpunkt i vår reservation. Man kan alltså säga att Vänsterpartiets
              första del var gemensam.
            </seg>
            <seg n="623cae11">
              Det var inte därför jag begärde replik på Maria Abrahamsson,
              utan det var för att höra lite mer hur hon ser på frågan om skatteläckaget
              för framför allt fysiska personer som flyttar utomlands och de
              åtgärder som behövs för mer generella regler. Är det så att allianssidan
              nu börjar ta åt sig det här och verkligen förstår problemet och
              kommer att lägga fram några förslag? Har man en positiv tolkning
              av utskottets betänkande så kanske det nu efter sju år trots allt
              kan komma fram någonting.
            </seg>
            <seg n="d25d84df">
              Hur är det med beredningsläget? Bereds detta på Finansdepartementet,
              eller ligger frågan på Företagsbeskattningskommittén? Det tycker
              jag kunde vara intressant att få reda på.
            </seg>
            <seg n="fc6b79ef">
              När det gäller skattefelskartan sade även jag att det är bra
              att det kommer en sådan här kartläggning. Det har ju tidigare
              både från den politiska majoriteten och från Skatteverket sagts
              att det inte går att ta fram en sådan, men nu får vi äntligen,
              kanske i höst, svart på vitt en sådan karta. Det kan verkligen
              bli intressant. Hur vi sedan ska tolka resultatet får vi se då,
              men detta välkomnar jag.
            </seg>
            <seg n="77982532">
              Som sagt: Hur blir det med åtgärder mot skatteläckaget, Maria
              Abrahamsson?
            </seg>
          </u>
          <note type="speaker" n="49e49f4f">
            Anf. 141 MARIA ABRAHAMSSON (M) replik:
          </note>
          <u who="maria_abrahamsson_b69c85" xml:id="i-81401791263eaa39-1" n="12c022ca">
            <seg n="c61b38b7">
              Herr talman! Eftersom jag känner mig lite osäker på frågan om
              skatteläckaget sparar jag den en stund och pratar om skattefelet
              och kartläggningen av detta som jag har lite mer klart för mig.
            </seg>
            <seg n="f3d9f5a7">
              Faktum är, vilket jag tror att Jacob Johnson sade i sitt anförande,
              att det var en sådan här kartläggning 2007, och nu vill regeringen
              vill att Skatteverket ska kolla hur femårsperioden 20072012 ser
              ut och vad som har hänt.
            </seg>
            <seg n="c49a9db6">
              Jag har gått tillbaka längre och tittat på Skatteverkets kartläggningar
              av skattefel, och jag ser att man gjorde detta även i slutet av
              90-talet. Det verkar som om man har ett intervall på just fem
              år: 19972002, 20022007 och 20072012. Detta femårsintervall verkar
              vara någonting som man tycker är ett lämpligt intervall för att
              kunna mäta vilken effekt skattereformer har haft på skattefelet.
              Så har jag räknat fram det. Jag tycker att det verkar logiskt,
              och det stämmer också överens med det tidsintervall som Skatteverket
              har fått nu.
            </seg>
            <seg n="9d76c7fe">
              Jag tror inte att det skulle vara riktigt meningsfullt att göra
              som Vänsterpartiet vill när de säger att de vill ha regelbundna
              uppdateringar av skattefelet. Vad menas med regelbunden? Är det
              varje år, eller är det vartannat år? Lagstiftningen hinner inte
              ge effekt på så kort tid.
            </seg>
            <seg n="f90c5c27">
              Det som är intressant här, tycker jag, är att RUT- och ROT-reformen
              kan rymmas i det intervall man nu ska kartlägga. Där kan man faktiskt
              se vad som har hänt när det gäller skattefelet i just de branscherna.
            </seg>
            <seg n="1450695b">
              Jag vill också flagga för att Skatteverket på sin egen hemsida
              varnar för att man ska sätta för stark tilltro till skattefelskartan.
            </seg>
          </u>
          <note type="speaker" n="84d49989">
            Anf. 142 JACOB JOHNSON (V) replik:
          </note>
          <u who="jacob_johnson_31d6eb" xml:id="i-b8834d7a5f5ffe55-3" n="46850414">
            <seg n="23bab290">
              Herr talman! Låt oss debattera resultatet när det kommer.
            </seg>
            <seg n="2ede0bbb">
              Maria Abrahamsson svarade inte på min egentliga fråga, nämligen
              om regeringen kommer att lägga fram några konkreta förslag på
              åtgärder mot skatteläckaget. Det är nämligen ganska vanligt att
              man överför svenska aktier i onoterade bolag till utländska holdingbolag
              inom EU, bolag som med hjälp av skatteavtal kan avyttras utan
              svenska skattekonsekvenser när det har flyttat utomlands. Därefter
              flyttar vederbörande ofta till ett annat land där han eller hon
              hellre vill bo eller tillbaka till Sverige, och man kringgår således
              därför den tioåriga karensregeln som just avsåg att förhindra
              aktievinstutflyttningar från Sverige.
            </seg>
            <seg n="9ca21ae3">
              Min fråga är egentligen hur man ska tolka skrivningarna i betänkandet,
              det vill säga att man ska överväga att införa mer generella regler
              som Skatteverket redan föreslog 2007, som Riksrevisionen efterlyste
              2010 och som Vänsterpartiet har motionerat om i flera år. Är det
              nu äntligen ett slags realism från regeringens sida, eller är
              det bara att vänta och se om det blir något om några år?
            </seg>
            <seg n="fb0837cc">
              Det vore intressant om Maria Abrahamsson kunde ge ett mer konkret
              svar.
            </seg>
          </u>
          <note type="speaker" n="552d0138">
            Anf. 143 MARIA ABRAHAMSSON (M) replik:
          </note>
          <u who="maria_abrahamsson_b69c85" xml:id="i-81401791263eaa39-2" n="12c022ca">
            <seg n="31d12f70">
              Herr talman! Jag ska göra mitt bästa.
            </seg>
            <seg n="b985a277">
              Jag tror att man kan vara ganska övertygad om att det finns ett
              väldigt starkt intresse på Finansdepartementet att minska skatteläckaget
              utomlands. Det är precis det man kan se i arbetet med att få stopp
              på räntesnurror och hela den biten.
            </seg>
            <seg n="99f63f92">
              Jag tror att Vänsterpartiet kan vara lugna på den fronten. Om
              det är så att Vänsterpartiet tycker att regeringen har bortsett
              från detta förut är det absolut ingenting som man gör nu längre.
            </seg>
            <seg n="ca6c189d">
              Jag hoppas att det var ett lugnande svar.
            </seg>
          </u>
          <note type="speaker" n="16bcc210">
            Anf. 144 ANDERS KARLSSON (S) replik:
          </note>
          <u who="anders_karlsson_4d09f1" xml:id="i-d7b74c3f78bb1662-1" n="19eceb5d">
            <seg n="a1203d0d">
              Herr talman! Jag skulle vilja börja i den ändan där Maria Abrahamsson
              nämner att det är 980 000 ROT-avdrag och 500 000 RUT-avdrag och
              att det var en omöjlig uppgift för Skatteverket att kontrollera.
              Innebär det att man i dag inte kontrollerar om det verkligen är
              betalt eller ej? Det är min första fråga.
            </seg>
            <seg n="029350bd">
              Skatteutskottet skriver i sitt betänkande att man inte kan utesluta
              att det finns ett fusk i denna verksamhet, och man förutsätter
              att regeringen nogsamt följer detta. Men vi vet att det finns
              ett fusk. I tidningarna kan man ju läsa om människor som får frågor
              från Skatteverket om de har haft någon hantverkare eller någon
              som har gjort någon arbetsuppgift.
            </seg>
            <seg n="c9726cca">
              Det andra som jag också vill ställa en fråga om till Maria Abrahamsson
              är att nu har riksdagen gett två tillkännagivanden ett om personalliggare
              och månadsuppgifter och ett om F-skatt. Därför frågar jag: När
              kommer utvärderingen av F-skatten? Kommer den i budgetpropositionen
              i höst, eller kommer förslaget om månadsavgifter den 26 mars?
            </seg>
            <seg n="6b39acd9">
              Maria Abrahamsson sade ingenting om det i sitt anförande eller
              så missade jag det. Jag vill veta om ni kommer att verkställa
              beslutet om personalliggare i byggbranschen.
            </seg>
          </u>
          <note type="speaker" n="2532d0f3">
            Anf. 145 MARIA ABRAHAMSSON (M) replik:
          </note>
          <u who="maria_abrahamsson_b69c85" xml:id="i-81401791263eaa39-3" n="12c022ca">
            <seg n="4fbdc9ab">
              Herr talman! När det gäller den första frågan om kvittokrav för
              HUS-tjänster är det självklart inte så att det inte är någon kontroll
              alls innan utbetalning sker. Det är ju det att Skatteverket självt
              anser sig ha goda möjligheter att kontrollera detta, eftersom
              man har direktkontakter med utföraren och i de sammanhangen också
              kan kontrollera och informera om hur regelsystemet ser ut. Anders
              Karlsson har dock rätt i att om det skulle visa sig att fusket
              förekommer utgår vi iskallt ifrån att regeringen då vidtar de
              åtgärder som behövs. Där kan herr Karlsson känna sig helt lugn.
            </seg>
            <seg n="3a62ecb5">
              När det gäller månadsuppgifterna på individnivå och redovisning
              av detta bereds den frågan fortfarande gemensamt i Statsrådsberedningen.
              Det är fyra partier i regeringen, och det är många som har synpunkter
              på den lagstiftningen. Man är öppen för att ta intryck och höra
              vad man kan göra bättre.
            </seg>
            <seg n="292f5c8a">
              Siktet är inställt på en proposition i vår med ett för företagarna
              och företagsamheten brukarvänligt förslag. Det är en knepig fråga.
              Det är mycket som ska stämma, sammanföras och anpassas. Så ligger
              det till. Den frågan bereds. Siktet är inställt på proposition
              den 26 mars.
            </seg>
            <seg n="372f84d1">
              Utredningen om F-skatten aviserades i budgetpropositionen. När
              exakt utredningen ska vara klar vet jag inte. Jag gissar att Karlsson
              kommer att vara intresserad av att ställa frågan titt som tätt,
              och vi kommer att diskutera den fler gånger. Jag tycker att man
              i det sammanhanget kan nämna att utredningen har mycket att undersöka,
              bland annat det nya näringsbegreppets konsekvenser på skatteuppbörden
              och effekterna på arbetsmarknaden. Arbetstagarnas ställning intresserar
              inte minst Socialdemokraterna och även oss. Företagandets villkor
              är också centralt.
            </seg>
          </u>
          <note type="speaker" n="db314766">
            Anf. 146 ANDERS KARLSSON (S) replik:
          </note>
          <u who="anders_karlsson_4d09f1" xml:id="i-d7b74c3f78bb1662-2" n="19eceb5d">
            <seg n="5ba1751e">
              Herr talman! Jag fick ett klarläggande, nämligen att det ska
              föreligga en proposition den 26 mars. Det ska vi speciellt anteckna.
              Jag blev lite orolig när jag läste Dagens Industri. Vi förutsätter
              att propositionen kommer då.
            </seg>
          </u>
          <note type="speaker" n="b9d9b5e4">
            (MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-81401791263eaa39-4" n="12c022ca">
            <seg n="d1c2a9b1">
              Ja, absolut, det står där. Jag trodde att du var iskallare.)
            </seg>
            <seg n="f1fece33">
              (TREDJE VICE TALMANNEN: Nu har Anders Karlsson ordet.)
            </seg>
            <seg n="fafff69c">
              Herr talman! En annan fråga är vad som håller på att hända med
              F-skattsedlar och min gamla bransch. Jag träffade förbundsordföranden
              i går kväll. De har numera infört telemarketing. Man kan ringa
              in och få sina uppgifter. De senaste veckorna har ett hundratal
              medlemmar ringt in. De har blivit arbetslösa i byggföretagen.
              Nu har företagen erbjudit dem jobb som egenföretagare, och de
              måste skaffa sig F-skattsedel.
            </seg>
            <seg n="0c811156">
              Är det den utvecklingen ni vill ha på F-skattsområdet, det vill
              säga att alla ska bli sin egen smed?
            </seg>
            <seg n="9a4ffefd">
              Sedan har vi det återkommande fusket med F-skattsedlarna. Jag
              nämnde åkeribranschen, byggbranschen och andra branscher. Kommer
              ni att göra något åt fusket? Kommer arbetstagarbegreppet och företagarbegreppet
              verkligen att vara tydligt utformade i den proposition som ska
              läggas fram?
            </seg>
            <seg n="1945e430">
              Jag sade att det var 133 miljarder i skattefusk. Det märkliga
              är då att Moderaterna och Maria Abrahamsson säger att det är fråga
              om skattefel, inte fusk. Men varje gång man talar om sjukförsäkringen
              och arbetslöshetsförsäkringen är det fusk, att de fuskar till
              sig bidrag, trots att det är fråga om en försäkring. Vari ligger
              skillnaden i er argumentationslinje, Maria Abrahamsson?
            </seg>
          </u>
          <note type="speaker" n="553fc00d">
            Anf. 147 MARIA ABRAHAMSSON (M) replik:
          </note>
          <u who="maria_abrahamsson_b69c85" xml:id="i-e5a14807a1ad915f-0" n="12c022ca" next="i-338ae0d63d708b31-0">
            <seg n="981ba5c9">
              Herr talman! Jag tänker inte gå i fällan och lägga mig på samma
              debattnivå. Men låt oss titta på skattefelet. Det består till
              ungefär 50 procent av resultatet av svartarbete, fusk och brottslighet.
              33 procent har enligt Skatteverket internationell anknytning.
              Det kan vara fel i samband med deklarationer eller felaktiga avdrag
              eller beräkningar.
            </seg>
            <seg n="f2f52de4">
              Skattefelet är en vedertagen term för klumpsumman. En del av
              det är helt klart fusk.
            </seg>
            <seg n="f1148e84">
              När det är fråga om kopplingen till socialförsäkringssystemet
              skriver jag inte alls under på att vi bara talar om fusk. Vi talar
              om fel där också. Jag vet att Försäkringskassan i dag försöker
              anamma Skatteverkets policy att det ska vara lätt att göra rätt.
              Det finns en felkvot där. Man behöver inte polemisera mer än nödvändigt.
            </seg>
            <seg n="3f119212">
              Sedan var det frågan om byggbranschen, åkeribranschen, egenföretagare
              och F-skatt som missbrukas. Det är bland annat vad utredningen
              ska titta på. Låt den göra det. Det är ju allvarliga problem.
              Varför ska utredningen hastas fram?
            </seg>
            <seg n="1ed3d51f">
              Jag måste än en gång påpeka en sak när jag debatterar med Anders
              Karlsson. Du kan byggbranschen, förstår jag. Kan inte du berätta
              för oss hur det kommer sig att det är så mycket problem, skattefusk
              och elände just i byggbranschen? Vad är det i den branschen som
              har odlat fram klimatet att utnyttja andra människor?
            </seg>
          </u>
          <note n="d51afccf">
            Anf. 148 TREDJE VICE TALMANNEN:
          </note>
          <u who="maria_abrahamsson_b69c85" xml:id="i-338ae0d63d708b31-0" n="12c022ca" prev="i-e5a14807a1ad915f-0">
            <seg n="2fa3b1ff">
              Jag beviljar Anders Karlsson en minut.
            </seg>
          </u>
          <note type="speaker" n="ec637795">
            Anf. 149 ANDERS KARLSSON (S) replik:
          </note>
          <u who="anders_karlsson_4d09f1" xml:id="i-c952826a37bfe4f7-0" n="19eceb5d">
            <seg n="b057d979">
              Herr talman! Tack!
            </seg>
            <seg n="1ec7b9c7">
              Jag ska mycket väl tala om hur det är med byggbranschen. Det
              är ett känt trick att när man har sista repliken klipper man till
              eftersom man inte kan få ett svar. Nu uppmärksammade talmannen
              det.
            </seg>
            <seg n="437a56c8">
              Det är mycket enkelt. Det finns så många oseriösa företagare
              i branschen. Det är enkelt att bli egenföretagare. Man kan köra
              in på Bauhaus eller andra järnaffärer och köpa sig en hammare
              och såg och sedan etablera firma. Sedan är det enkelt att få en
              F-skattsedel, och den blir inte kontrollerad.
            </seg>
            <seg n="59d302d6">
              Av det skälet finns mycket oseriös verksamhet i just byggbranschen.
            </seg>
          </u>
          <note n="f304c812" type="speaker">
            Anf. 150 GUNNAR ANDRÉN (FP):
          </note>
          <u who="unknown" xml:id="i-6fa1e1175a18afea-0" n="6fa1e117">
            <seg n="1ceef9ef"/>
            <seg n="f13dd6ee">
              Herr talman! Det svenska Skatteverket, tidigare Riksskatteverket,
              har under de senaste decennierna haft många framträdande chefer.
              Det är Gösta Ekman, Lennart Nilsson, Anitra Steen, Mats Sjöstrand
              och nu Ingemar Hansson.
            </seg>
            <seg n="04051692">
              Jag tror att en av de viktigaste sakerna som har inträffat under
              senare år inget ont sagt om de tidigare generaldirektörerna är
              vad nuvarande generaldirektören Ingemar Hansson kunde redovisa
              för skatteutskottet och som Maria Abrahamsson var inne på i sitt
              anförande, nämligen att det har blivit större acceptans för att
              betala skatt i Sverige. Därmed kan man misstänka att motståndet
              mot skattefiffel och skattefusk har ökat, även om det inte har
              mätts på det sättet, vilket kan vara svårt att känna till.
            </seg>
            <seg n="eff0c4ac">
              När vi diskuterar skatteförfarande i denna kammare folkbokföring
              kommer i bakgrunden är det ändå viktigt, herr talman, att ta fasta
              på att de förändringarna som har inträffat under en följd av år
              är viktiga för att legitimera ett relativt högt skattetryck.
            </seg>
            <seg n="392b9745">
              Skatteverket har varit framgångsrikt genom att använda it-teknik,
              informationsteknik, och så vidare. Men hur man än lagstiftar är
              det i slutändan så att om inte medborgarna känner legitimitet
              med skattesystemet och att betala den skatt som vi här lagstiftar
              om blir det stora skatteläckage, skattefusk och skattefiffel.
              Det skapar ingen sammanhållning i samhället. På den punkten ska
              vi vara glada och inte bråka så mycket partipolitiskt med varandra.
              I stället ska vi hålla ihop och säga att det som nu sker är bra,
              det vill säga att andan mot skattefiffel ökar. Det är min övertygelse
              att de siffror som Ingemar Hansson kunde visa har bäring i verkligheten
              i folks medvetande. Det är det allra viktigaste vi kan konstatera
              i kammaren i dag.
            </seg>
            <seg n="8f96327e">
              Sedan kom Ingemar Hansson in på alla brister som finns. De har
              till exempel Anders Karlsson på ett nästan moraliskt sätt visat
              på. Jag känner mig omoralisk när jag ska försvara den nuvarande
              situationen. Endast det förhållandet att det finns ett uttryck
              som heter tomma tunnor skramlar mest gör att jag kan fortsätta
              detta anförande. Nu säger jag inte att någonting av det som Anders
              Karlsson sade i grunden var fel, men däremot är kravet på att
              allt ska göras genast svårt att uppfylla. Man måste ibland ha
              en god beredning, och jag tycker att de ärade åhörarna på läktaren
              och andra som tar del av skatteutskottets betänkande nr 20 ska
              se att det har skett en hel del under senare år.
            </seg>
            <seg n="cb71b0e4">
              Vi ska också komma ihåg en sak. Jag vill absolut inte bestrida
              detta. Jag har visserligen inte tillhört skatteutskottet så länge
              som Lars Gustafsson, som har varit med sedan 1998, men dock en
              lång period. Många lagstiftningsinitiativ har resulterat i att
              det har blivit en bättre skattemoral i Sverige. Det har vi alla
              förtjänsten av, trots att någon nu vill mucka gräl för att vi
              inte har gjort allt genast.
            </seg>
            <seg n="1e3e3fb2">
              Skatteförfarandelagen trädde i kraft 2012. Det innebar att tio
              andra lagar försvann, och det underlättade absolut för skattebetalarna.
            </seg>
            <seg n="05e8741d">
              Vi har ingått en lång rad informationsutbytesavtal och skatteavtal.
              Det är ingenting som bara denna regering ska ha förtjänsten av.
              Det finns säkert internationella orsaker till detta. Men det har
              täppt till väldigt många hål i det svenska skattesystemet för
              dem som ville placera pengar utomlands. Samtidigt har vi själva
              gjort en del annat. Pengarna strömmar nu tillbaka till Sverige,
              av den anledningen att vi har avskaffat en del andra lagar som
              har gjort att folk har flyttat ut pengar därför att de har tyckt
              att skattenivåerna i Sverige varit orimliga.
            </seg>
            <seg n="009897e6">
              Vi har antagit ett nytt handräckningsdirektiv.
            </seg>
            <seg n="6e5c97c5">
              Global Forum finns.
            </seg>
          </u>
          <note n="e3674208">
            God förvaltning på skatteområdet kom EU med häromåret.
          </note>
          <u who="unknown" xml:id="i-5157a923b1f79bdf-0" n="6fa1e117">
            <seg n="2030fd60">
              Kommissionen har kommit med en handlingsplan.
            </seg>
            <seg n="69f448e3">
              Jag tar bara rubrikerna som finns i detta betänkande, herr talman,
              för att visa att det inte är på det sättet att man har gått fram
              med en snigels fart i Anders Karlssons säkert vackra Landskronaträdgård.
              Det sker olika saker, och även om de kanske inte går så fort,
              med jetfart, kommer de framåt.
            </seg>
            <seg n="8411c5bf">
              Vi har en OECD-rapport.
            </seg>
            <seg n="7f9f6537">
              Vi har sparandedirektivet.
            </seg>
            <seg n="6210f303">
              Vi har ett antibedrägeriavtal.
            </seg>
            <seg n="c6170a21">
              Personalliggare har kommit.
            </seg>
            <seg n="ec1c1392">
              Det kommer säkert fler saker på detta område. De ska dock beredas
              väl.
            </seg>
            <seg n="bf2b12e6">
              Vi har certifierade kassaregister. De kanske inte är kompletta,
              men vi har gjort en bra början, vill jag påstå.
            </seg>
            <seg n="21d44e02">
              Månadsuppgifter som man kan ha många synpunkter på det har jag
              också kommer säkert också.
            </seg>
            <seg n="a05d4034">
              Det finns en lång rad andra exempel, som omvänd moms och entreprenaduppdrag.
            </seg>
            <seg n="70170ef6">
              Det här är saker som sammantaget, herr talman, med stöd av denna
              riksdag, vill jag påstå, har gjort att förståelsen för och viljan
              att betala skatt på ett korrekt sätt som vi beslutar här har ökat
              i detta land. Det är detta betänkandes absolut viktigaste fråga.
            </seg>
            <seg n="a792ed44">
              Allra sist: Det finns brister på F-skatteområdet det ska jag
              inte bestrida. Jag tycker att Anders Karlsson har rätt i att det
              säkert kan finnas en hel del saker. Men man ska komma ihåg att
              F-skattsedlar också har en positiv verkan i andra avseenden.
            </seg>
            <seg n="b0eb695e">
              Jag brukar alltid ställa mig frågan: Skulle Ingvar Kamprad ha
              fått en F-skattsedel när han startade sin verksamhet? Om någon
              kommer till länsstyrelsen i Växjö ursäkta Växjö, men det är väl
              där de beviljar detta och säger till en tjänsteman att han vill
              packa in isärtagna möbler i pappkartonger och sända dem till människor
              som inte vet hur man ska sätta ihop dem, skulle det vara rimligt
              över huvud taget? Det finns väl inte en tjänsteman som skulle
              säga ja. Eller ta den tjeckiske judiske flyktingen Herbert Felix
              som kom till Sverige 1938 och skar av ändan på gurkor och så småningom
              blev gurkkungen vi känner alla till det. Skulle han ha fått en
              F-skattsedel för att göra detta? Mitt svar är: Det tror jag inte,
              inte ens av Länsstyrelsen i Malmöhus län.
            </seg>
          </u>
          <note type="speaker" n="5d7ec1c7">
            Anf. 151 KARIN NILSSON (C):
          </note>
          <u who="ulrik_nilsson_f7792c" xml:id="i-f6103d270a92b66a-1" n="a8ec0c12">
            <seg n="4b13b31d">
              Herr talman! I dagens motionsbehandling av betänkandet Skatteförfarande
              och folkbokföring är det inte någon som har berört folkbokföringen,
              och därför tänkte jag göra det. I detta betänkande behandlas fyra
              motioner som berör folkbokföringens geografiska indelning i framtiden.
            </seg>
            <seg n="f8b485e6">
              Jag har precis som motionärerna reagerat över ett tidigare förslag
              till proposition från regeringen som var på väg fram förra hösten.
              Det är synd att det inte är någon tv-sändning så här dags, för
              det här är en folklig fråga som engagerar många. Det har jag förstått
              efter alla samtal och brev som jag har fått om detta.
            </seg>
            <seg n="67be0c8b">
              I det förslag som var på väg fram föreslogs en ny distriktsindelning
              som skulle följa kommungränserna i stället för de kyrkliga församlingsgränserna.
              Det förslaget hade varit ett hot mot den unika källserie som Sverige
              har samlat på sig sedan medeltiden och som är en helt unik skatt
              för forskning i historia, medicin, ekonomi och samhällsvetenskap.
            </seg>
            <seg n="7e3f4645">
              Folkbokföringsuppgifterna har också efterfrågats för hembygds-
              och släktforskning, med mängder av utövare som är beroende av
              att uppgifterna hänger samman historiskt och är lätta att ta del
              av utan krav på ekonomiska insatser.
            </seg>
            <seg n="d12b3d23">
              Jag var inte heller ensam inom Centerpartiet om att reagera och
              agera så att vi lyckades stoppa det förra propositionsförslaget
              och fick det återkallat. I dagens debatt kan jag därför med gott
              samvete föreslå avslag på motionerna, eftersom frågan kommer att
              tas upp och återkomma i en ny proposition från regeringen under
              namnet Folkbokföringen i framtiden .
            </seg>
            <seg n="192613e3">
              I det nya förslaget, som i nästa vecka är föremål för regeringsbeslut,
              är avsikten att distriktsindelningen ska motsvara församlingsindelningen
              som den såg ut i december 1999, innan flera kyrkliga församlingar
              slogs samman. Dessutom framgår det av det nya förslaget att Lantmäteriet
              ska få i uppdrag att samråda med Skatteverket, Statistiska centralbyrån,
              Svenska kyrkan, Riksantikvarieämbetet, Riksarkivet, Institutet
              för språk och folkminnen, Sveriges Kommuner och Landsting och
              Sveriges Hembygdsförbund och att lämna förslag om benämning på
              de olika distrikten. En utgångspunkt för namnsättningen ska vara
              benämningen på de församlingar som fanns just den 31 december
              1999.
            </seg>
            <seg n="592f4459">
              Så alla ni som har skrivit och ringt till mig om detta: Nu verkar
              det som att vi alla kan andas ut och se fram emot en folkbokföring
              som hänger samman från medeltiden och långt in i framtiden.
            </seg>
            <seg n="68da5c35">
              Herr talman! I motionsbetänkandet behandlas naturligtvis också
              en rad andra ärenden som jag skulle kunna ägna tid åt, men jag
              känner att debatten har innehållit mycket av detta. Mycket av
              det som finns i betänkandet och i reservationerna är sådant som
              vi har debatterat flera gånger tidigare, och i en del fall ganska
              nyligen. Månadsuppgiftsutredningen är under beredning i Regeringskansliet,
              vilket vi får anledning att återkomma till under våren, som nämndes
              här. Där är mina och Centerpartiets åsikter kända vid det här
              laget.
            </seg>
          </u>
          <note n="11d81b46">
            Därför stannar jag vid att yrka bifall till utskottets förslag
            och avslag på samtliga reservationer.
          </note>
          <note type="speaker" n="233a0441">
            Anf. 152 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-51d3ebd51551881c-2" n="48291303">
            <seg n="98f996fc">
              Herr talman! Detta betänkande handlar om olika myndigheter, uppbördsmyndigheter,
              bland annat Skatteverket. Jag vill inledningsvis göra en kommentar
              till Anders Karlsson på det enkla sättet att jag tror att vi alla
              är angelägna om att man ska sköta sina uppgifter. Det vore ju
              väldigt bra om vi kunde lagstifta om hederlighet, för då skulle
              vi slippa Skatteverket och en massa problem och kunna minska den
              administrativa bördan. Men tyvärr är det inte så.
            </seg>
            <seg n="f9aa1878">
              Vi är precis lika upprörda över det missbruk som sker på olika
              sätt och vill att det ska gå rätt till. Samtidigt kanske det är
              så att vi på allianssidan nämner lite andra saker i sammanhanget.
              Vi tycker att det är bra om vi kan få ännu mer intäkter att beskatta
              så att vi får en bättre totalvolym i vår samhälleliga välfärd.
              Det är en grundförutsättning. Man kan ju täppa till alla hål så
              att det inte längre finns någonting att beskatta, och den risken
              finns om man tar till för mycket.
            </seg>
            <seg n="bc507736">
              Skatteverket har givetvis en viktig samhällsuppgift i sin uppbördsverksamhet.
              Myndighetens förhållningssätt som en servicemyndighet har gett
              gott resultat, och förtroendet hos allmänheten har ökat. Det känner
              vi väl till. Jag tror att en av framgångarna är att förtroendet
              för Skatteverket är stort.
            </seg>
            <seg n="7a956625">
              Man bör samtidigt betänka att utformning av lagar och regler
              skapar förutsättningar för verksamheten och dess funktion. Skattekontroll
              är en viktig uppgift men får inte orsaka onödigt och orimligt
              merarbete för företag och enskilda. Personalliggare är ett exempel
              på försök att minska skatteundandragande och att premiera seriösa
              företag.
            </seg>
            <seg n="2c68ae17">
              Det mest grundläggande är dock medborgarnas attityd till att
              betala skatter och avgifter. När och om dessa blir orimliga eller
              oproportionerliga avtar viljan att betala skatt. Skattetrycket
              är därför inget ovidkommande för politiska beslut. Om skatten
              blir för hög på ett område får detta följdverkningar på beteendet
              i olika riktningar. Här har riksdagen ett stort ansvar att se
              helheten.
            </seg>
            <seg n="b1cbec6c">
              Om man gör förbättringar för exempelvis restaurangbranschen en
              viktig företagssektor ökar acceptansen för bättre kontrollverktyg
              hos Skatteverket. De är som kommunicerande kärl. Under en längre
              tid tror jag inte att den insikten varit tillräckligt stor, vilket
              gjort att en hel del arbetstillfällen försvunnit och även flyttat
              utomlands.
            </seg>
            <seg n="9ea1aee3">
              Herr talman! En annan fråga som flitigt debatterats i medierna
              gäller Månadsuppgiftsutredningens förslag. Den har varit föremål
              för både debatt och synpunkter, inte minst från företagarhåll.
              Frågan bereds hos regeringen, och jag förutsätter att det slutgiltiga
              förslaget kommer att ta hänsyn till de mindre företagens förutsättningar.
              I dag finns enligt uppgift ca 100 000 mindre företag i Sverige
              som inte är digitaliserade. De riskerar att få en ökad administrativ
              belastning, något som vi i Alliansen sagt att vi vill minska.
            </seg>
            <seg n="2d0984b1">
              Det finns flera positiva inslag i utredningens förslag, inte
              minst inom socialförsäkringsområdet, men det får inte medföra
              orimliga uppgifter och belastningar för de mindre företagen. Alliansregeringen
              arbetar för att minska det så kallade regelkrånglet samtidigt
              som man upprätthåller ett bra redovisningssystem. Det tycker jag
              är viktigt.
            </seg>
            <seg n="1a5ccf26">
              När det gäller folkbokföringen har Karin Nilsson redan tagit
              upp det. Jag ska därför inte förlänga debatten utan endast yrka
              bifall till utskottets förslag i betänkandet.
            </seg>
          </u>
          <note type="speaker" n="1e3c7a58">
            Anf. 153 CHRISTINA OSKARSSON (S):
          </note>
          <u who="christina_oskarsson_9f59a4" xml:id="i-af9dc665561f9592-0" n="1b7b8bf1" next="i-8c913d9384a23061-0">
            <seg n="4ed6129b">
              Herr talman! I betänkandet finns några områden som jag lite grann
              skulle vilja tala om. Jag hade tänkt börja med land-för-land-rapporteringen,
              men många har redan tagit upp det, och Miljöpartiets Annika Lillemets
              har på ett bra sätt redogjort för den frågan. Jag ska därför bespara
              er alla ett långt anförande om just det.
            </seg>
            <seg n="8ce863e6">
              Jag vill dock trycka på vikten av att vi får en land-för-land-rapportering
              eftersom det är fråga om enorma summor som varje år försvinner
              från fattiga länder i form av olaglig kapitalflykt. Det är bra
              att EU satt i gång arbetet med ett nytt redovisningsdirektiv,
              som alltså kommer att innehålla regler om rapportering av betalningar
              till regeringar från företag verksamma inom olika sektorer. Jag
              kunde dock inte hitta någon tidpunkt för när den utredare som
              regeringen tillsatt ska redovisa sitt uppdrag, men det kanske
              jag får svar på under debatten.
            </seg>
            <seg n="dfcce627">
              Att EU nu ökar takten i kampen mot skatteflykt är inte en dag
              för tidigt, för det arbetet är långt ifrån färdigt. Tyvärr kommer
              det nog alltid att finnas kreativitet när det gäller att hitta
              vägar för att gömma undan pengar för beskattning.
            </seg>
            <seg n="957250d3">
              Det nordiska samarbetet, som några varit inne på, startade 2006,
              strax innan vi förlorade valet. Det har varit mycket framgångsrikt.
              Det har inneburit att Sverige, precis som Maria Abrahamsson sade,
              har kunnat teckna många informationsutbytesavtal med skatteparadis
              och många har fått kalla fötter och frivilligt meddelat Skatteverket
              att de har inkomster utomlands. Och det är jättebra.
            </seg>
            <seg n="c377f33b">
              Vi har i dag kunnat läsa att Skatteverket sedan förra året fått
              in nästan 800 miljoner i jakten på skattesmitare. Problemet är
              att informationsutbytet inte är automatiskt utan sker bara på
              begäran, alltså inte spontant. Det är ju inte så att ett skatteparadisland
              kontaktar Sverige och meddelar att där finns några svenskar som
              gömmer pengar. Nej, skattesmitarna är ganska trygga så länge Skatteverket
              inte upptäcker något och börjar fråga efter uppgifter.
            </seg>
            <seg n="e11eebf4">
              Skatteverket har vittnat om hur lång tid det kan ta och vilket
              omfattande arbete det är. Ibland måste Skatteverket vända sig
              till flera länder, och det kan ta många år innan de kommer skattesmitarna
              på spåren. Jag vill verkligen ge en eloge till de tjänstemän som
              arbetar med det tuffa uppdraget att få in skattepengar till oss.
              Det är pengar som egentligen skulle ha blivit beskattade för länge
              sedan. Vi behöver varenda skattekrona. Efter regeringens skattesänkarpolitik
              vet vi att det finns många områden, bland annat inom välfärdssektorn,
              som har stora behov av resurser. Då är det väl jättebra att vi
              får in skattepengarna.
            </seg>
            <seg n="1b5948d2">
              Men det kan inte endast vara Skatteverket som ska göra detta.
              Vi måste ha en regering som är aktiv. Jag vill vädja till mina
              kamrater på allianssidan att trycka på finansministern och Finansdepartementet
              för att vi ska få ett automatiskt informationsutbyte. Det räcker
              inte med att regeringen stöder EU-förslag mot skattefusk utan
              Sverige behöver ta ledningen och visa att vi verkligen vill något
              med det.
            </seg>
            <seg n="30e9c771">
              Herr talman! Jag vill ta upp en annan fråga som känns oerhört
              viktig. Det gäller personer med skyddad identitet som måste garanteras
              ett fullgott skydd. Om man känner att man behöver ha en sekretessmarkering
              i folkbokföringen är det enligt Skatteverkets policy en förutsättning
              att det finns ett konkret hot som riktas mot den enskilde. Hotet
              ska kunna styrkas genom någon form av underlag, till exempel från
              polis, socialtjänst, kvinnojour eller brottsofferjour, genom ett
              beslut om kontaktförbud, en dom eller annan utredning. En sekretessmarkering
              är alltså ingenting man bara ringer till Skatteverket om och får.
            </seg>
            <seg n="bebcd1e4">
              Om en person har ett konkret hot mot sig och har fått en sekretessmarkering
              ska den personen naturligtvis känna att man har ett fullgott skydd.
              Men så är tyvärr inte verkligheten för alla. Det har vi socialdemokrater
              i form av motioner påpekat vid flera tillfällen och då fått till
              svar att Folkbokföringsutredningen bereder frågan.
            </seg>
            <seg n="2a43821a">
              Nu har det kommit en lagrådsremiss om folkbokföringen i framtiden
              som bland mycket annat tar upp frågan om myndigheters hantering
              av skyddade personuppgifter, skyddsbehov och kvarskrivning. Utredningen
              konstaterar att det finns risk för att uppgifter felaktigt lämnas
              ut av myndigheterna. Det kan vara brister i datasystem, bristande
              kunskap hos handläggare och att det råder stor vilsenhet bland
              myndigheterna beträffande regelverket om sekretessens räckvidd.
            </seg>
            <seg n="025cf8e2">
              Så får det inte vara, eller hur? Om en myndighet lämnar ut sekretessbelagda
              uppgifter och en adress blir känd av en som förföljer kan det
              få stora konsekvenser. Personen i fråga måste kanske flytta, ofta
              med kort varsel, och det innebär stor påfrestning såväl fysiskt
              och psykiskt som ekonomiskt. Har personen i fråga dessutom barn
              blir konsekvenserna än större. Barnen måste kanske bryta upp från
              förskolan eller skolan, från kamrater och olika fritidsaktiviteter.
            </seg>
            <seg n="fb07ad98">
              Utredningen har lagt fram förslag för att åtgärda de brister
              som finns, men till min stora förvåning har regeringen inte gått
              på det förslaget utan bara svarat att det kan finnas anledning
              för regeringen att återkomma till frågan om myndigheternas rutiner
              vid hantering av sekretessmarkerade uppgifter. Så var det med
              det. Samma sak gäller beträffande skyddsbehov och kvarskrivning.
              Det finns inget förslag från regeringen utan det kommer att övervägas
              vidare i ett annat sammanhang.
            </seg>
            <seg n="0287c391">
              Nu väntar vi på att en proposition ska komma, och vi hoppas,
              tror och förutsätter att regeringen i den presenterar hur personer
              med sekretessmarkering ska garanteras ett fullgott skydd. Vi måste
              ändå vara överens om att det ska vara så när man har fått en sekretessmarkering.
            </seg>
            <seg n="ae989da6">
              Herr talman! Till sist vill jag ta upp att vi har ett särskilt
              yttrande i betänkandet om folkbokföring i församling. Vi vet att
              det är en fråga som engagerar många bland annat inom hembygdsrörelsen
              och Svenska kyrkan.
            </seg>
            <seg n="4ac9f5b5">
              Det är viktigt att det blir en lösning som också tar hänsyn till
              dessa intressen. Karin Nilsson har tagit upp denna fråga, och
              hon kände sig ganska nöjd. Vi kan då kanske känna oss trygga.
              Men vi vill inte nu ta ställning i frågan. Vi inväntar nu regeringens
              slutgiltiga förslag innan vi tar ställning i frågan.
            </seg>
          </u>
          <note n="10c50ae6">
            Anf. 154 HELENE PETERSSON i Stockaryd (S):
          </note>
          <u who="christina_oskarsson_9f59a4" xml:id="i-8c913d9384a23061-0" n="1b7b8bf1" prev="i-af9dc665561f9592-0">
            <seg n="4672ac2a">
              Herr talman! Jag har anmält mig till talarlistan för debatten
              om skatteutskottets betänkande för att ta upp två frågor. Den
              ena är folkbokföringen. Den har både Karin Nilsson och Christina
              Oskarsson tagit upp.
            </seg>
            <seg n="ead4a3e5">
              Det har kommit en lagrådsremiss som föreslår en indelning på
              en lägre nivå än kommun. Det är bra. Det borde också vara naturligt
              att distrikten, eller vad de nu kommer att kallas, får behålla
              sina gamla sockennamn som alla känner samhörighet med.
            </seg>
            <seg n="31c08005">
              Det är en fråga som berör många på landsbygden och också dem
              som flyttat till storstäderna men ändå känner en stark anknytning
              till hembygden, för att inte tala om dem som släktforskar eller
              på annat sätt arbetar med hembygdsforskning.
            </seg>
            <seg n="96547a06">
              Att folkbokföringen ändras från församlingsbegreppet till något
              annat tycker jag är klokt. Församlingarna är kyrkans indelning.
              Sedan vi skiljde Svenska kyrkan från staten år 2000 har kyrkan
              ändrat sin församlingsindelning vid ett flertal tillfällen. Det
              ska den också få göra. Det är dess organisation, och den ska vi
              i riksdagen inte lägga oss i.
            </seg>
            <seg n="a0bc581e">
              Varför vi inte kan behålla sockenbegreppet har jag däremot lite
              svårt att förstå. Det är ett gammalt väl inarbetat begrepp som
              väl skulle kunna användas i stället för att välja ett nytt begrepp
              som distrikt. Men den frågan får vi väl återkomma till när propositionen
              kommer.
            </seg>
            <seg n="ae993341">
              Jag har full förståelse för att skatteutskottet med hänvisning
              till fortsatt beredning avstyrker de motioner som kommit in i
              frågan och så även min.
            </seg>
            <seg n="0ba7f5cf">
              Den andra frågan jag vill ta upp, herr talman, är frågan om en
              enhetlig begravningsavgift. Frågan finns med i betänkandets recittext
              och även i lagrådsremissen om folkbokföring. Den information jag
              fått är att den också ska finnas med i en kommande proposition
              under våren.
            </seg>
            <seg n="33913925">
              Jag måste medge att jag blev lite fundersam när jag hittade frågorna
              i skatteutskottets betänkande. Men det är kanske så det ska vara
              i fortsättningen om det på något sätt blir en civil beskattning.
              Begravningsavgiften är en fråga som vi i konstitutionsutskottet
              hanterat ända sedan kyrkan och staten skiljdes.
            </seg>
            <seg n="b7f17a9d">
              I sak är det bra att frågan förs fram. Det har under alla år
              varit uppe till debatt varför den obligatoriska avgiften skiljer
              sig så mellan olika huvudmän. Det rör sig om mycket stora skillnader,
              från en avgift på 0,09 procent av inkomsten till 1,08 procent.
            </seg>
            <seg n="b1c9b5bf">
              Vad jag tycker är rent bedrövligt är hur regeringen nu har hanterat
              frågan. Frågan forceras nu fram för att lösa folkbokföringsfrågan.
            </seg>
            <seg n="0fb818ba">
              Den överenskommelse som gjordes mellan stat och kyrka inför skiljandet
              innebar att varje förändring i lagen om Svenska kyrkan och i begravningslagen
              skulle ske i nära samarbete och i samråd med kyrkan. Så uppfattar
              jag också att det har skett ända tills nu. Det har förts dialog.
              Har det kommit upp frågor som fordrat en förändring har diskussion
              och samråd skett innan regering och riksdag gått in och gjort
              förändring i lagarna. I frågan om en enhetlig begravningsavgift
              verkar det inte som att så har skett.
            </seg>
            <seg n="4a5f4bda">
              Jag kan ge några exempel. Begravningsutredningen föreslog i sitt
              betänkande 2009 att begravningsavgiften skulle vara densamma inom
              en kommun. I propositionen som regeringen lämnade 2011, och som
              vi i konstitutionsutskottet hanterade, valde regeringen att inte
              gå vidare med förslaget eftersom det skulle innebära ett alltför
              stort ingrepp i Svenska kyrkans självbestämmande och organisation.
            </seg>
            <seg n="d3484afc">
              Man kan fråga sig om den ena handen vet vad den andra gör. Förslaget
              möttes för övrigt också av stark kritik bland annat från Svenska
              kyrkan. Samtidigt ser också kyrkan över sin organisation. Där
              har en stark opinion påtalat att samverkansformer behövs bland
              annat inom begravningsverksamheten.
            </seg>
            <seg n="183dcb70">
              Kyrkans utredning avlämnades den 15 februari i år, och den 21
              februari kom lagrådsremissen Folkbokföringen i framtiden . För
              mig blir det uppenbart. Här har inte skett någon dialog i samverkan.
              Frågan är om det skett något samråd över huvud taget. Jag tycker
              frågan är mycket illa skött. Den behöver lösas men inte hanteras
              på detta sätt. Det är frågan om denna regering står upp för den
              överenskommelse som gjordes i slutet av 90-talet som innebar ett
              skiljande av kyrkan och staten.
            </seg>
            <seg n="4a270157">
              För övrigt är förslaget i lagrådsremissen också en halvmesyr.
              Förslaget berör bara de huvudmän som finns inom Svenska kyrkan
              och inte de kommuner, Tranås och Helsingfors, som också ansvarar
              för begravningsverksamheten. Det är just Helsingfors som har den
              lägsta avgiften.
            </seg>
            <seg n="878c7832">
              Ska det göras ett utjämningssystem, som ni väl är bra på i skatteutskottet,
              är det väl ganska naturligt att alla huvudmän är med. Hur vore
              det om vi hade ett kommunalt utjämningssystem där vi sade att
              Helsingfors och Vällingby slipper?
            </seg>
            <seg n="fd89d462">
              Ska något göras så ska det väl ändå ske i ett grepp. Man kan
              inte ta en del först och sen utreda den andra i efterhand. Den
              frågan får vi säkert också anledning att återkomma till när en
              proposition ligger på riksdagens bord. Enligt Karin Nilsson kommer
              den kanske redan nästa vecka.
            </seg>
            <seg n="9fc410c6">
              Herr talman! Det blev en lång utredning. Men frågan är viktig.
              Den har med folkbokföringen att göra på ett mycket påtagligt sätt,
              och frågan berör oss alla.
            </seg>
          </u>
          <note n="650123d8">
            Propositionen avlämnades den 15 november 2011 av Socialdepartementet
            och statsrådet Stefan Attefall och behandlades av konstitutionsutskottet
            i februari 2012. I januari 2012, alltså två månader efter propositionen
            och regeringens bedömning, skickas en departementspromemoria ut
            på remiss från Finansdepartementet om ny hantering av begravnings-
            och kyrkoavgifterna med hänvisning till Folkbokföringsutredningens
            förslag.
          </note>
          <note type="speaker" n="db010947">
            Anf. 155 CHRISTINA OSKARSSON (S):
          </note>
          <u who="christina_oskarsson_9f59a4" xml:id="i-036bf1d810029bb3-9" n="1b7b8bf1">
            <seg n="b9103f37">
              Herr talman! I min iver att korta tiden för mitt anförande så
              mycket som möjligt glömde jag bort att yrka bifall till reservation
              9. Jag står naturligtvis också bakom alla övriga S-reservationer.
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="5e2ad366">
            15 § Processrättsliga frågor
          </note>
          <note n="a6973411">
            Föredrogs
          </note>
          <note type="speaker" n="9ee1f890">
            Anf. 156 CHRISTER ADELSBO (S):
          </note>
          <u who="christer_adelsbo_1eb34d" xml:id="i-823d27312da3f41a-0" n="5198c918" next="i-7424ab99a9691a8d-0"/>
          <note n="f9bf4bb6">
            Herr talman! I betänkandet Processrättsliga frågor behandlar
            utskottet 57 motionsyrkanden som väcktes under den allmänna motionstiden
            2011 och 2012 och som huvudsakligen handlar om frågor som ligger
            inom ramen för processrätten.
          </note>
          <u who="christer_adelsbo_1eb34d" xml:id="i-7424ab99a9691a8d-0" n="5198c918" prev="i-823d27312da3f41a-0">
            <seg n="e2f1b1f5">
              De behandlade motionerna rör bland annat frågor om användningen
              av hemliga tvångsmedel, effektiviteten i domstolarna, vittnesstöd
              och nämndemännens villkor. Vi har fem reservationer i detta betänkande,
              och vi står självklart bakom samtliga. Men jag nöjer mig med att
              yrka bifall på reservation 1 som handlar om telefonavlyssning
              vid vapenbrott.
            </seg>
            <seg n="caf7a993">
              Under de senaste åren har det förekommit flera kriminella uppgörelser
              med skjutvapen med dödlig utgång. Enligt en rapport från Brottsförebyggande
              rådet har dödligt våld som kan hänföras till kriminella konflikter
              ökat med drygt 50 procent sedan 1990-talet. Alliansregeringen
              har inte tagit den beskrivna utvecklingen på tillräckligt stort
              allvar. Till följd av regeringens passivitet och otydlighet har
              behovet av en skärpt vapenlagstiftning inte utretts i rätt tid
              och på rätt sätt.
            </seg>
            <seg n="01cd240f">
              Det behövs en fokusförändring i svensk vapenlagstiftning från
              kontroll av legala vapen till bekämpning av illegala vapen. Ett
              led i detta är att göra det möjligt för de brottsbekämpande myndigheterna
              att använda så kallad telefonavlyssning i utredningar om grova
              vapenbrott. Regeringen bör snarast möjligt återkomma till riksdagen
              med ett förslag som tillgodoser detta.
            </seg>
            <seg n="395f4455">
              Herr talman! Jag skulle också vilja ta upp lite grann om några
              av våra övriga reservationer. Först har vi straffreduktion för
              medverkan i förundersökning. Vi anser att fler brott än i dag
              måste klaras upp på ett mer effektivt sätt. Stora, komplicerade
              mål som pågår i åratal är ett problem för både rättssäkerheten
              och effektiviteten. En bidragande orsak till problemet är att
              det kan vara svårt att förmå människor att vittna eller på annat
              sätt bidra i en brottsutredning.
            </seg>
            <seg n="2a49a456">
              Vi menar att personer som medverkar till att utreda brott som
              de själva är inblandade i bör kunna få straffreduktion. Att på
              så sätt uppmuntra misstänkta personer att samarbeta med myndigheterna
              skulle öka effektiviteten i rättsprocessen och därmed gynna samhället
              i stort.
            </seg>
            <seg n="b63ea49c">
              Sedan har vi frågan om vittnesstöd i skolan. Barn och ungdomar
              är utsatta som vittnen, särskilt om brottet har begåtts av en
              kamrat eller någon annan som till exempel går i samma skola. Uttalade
              eller outtalade hot skrämmer unga vittnen till tystnad, och situationen
              kan bli mycket obehaglig för den som har anmält ett brott eller
              som vill vittna om något.
            </seg>
            <seg n="3ca3360f">
              Vi anser att det är viktigt att skydda och stötta barn och ungdomar
              som har varit med om att förhindra, anmäla eller vittna om ett
              brott. Vittnesstöd finns utbyggt vid domstolarna i hela landet,
              och där finns även videoteknik som kan minimera kontakten mellan
              vittnet och gärningsmannen. I skolorna saknas emellertid ofta
              stöd och skydd. Regeringen borde låta utreda hur ett vittnesstöd
              i skolorna skulle kunna se ut.
            </seg>
            <seg n="d21cadf3">
              Herr talman! Jag vill som avslutning nämna lite om nämndemannasystemet,
              där bland annat vi socialdemokrater skrivit ett antal motioner.
              Det handlar om nämndemännens villkor, både de som gäller och de
              som bör förändras. Det handlar även om hur entledigande från uppdraget
              bör ske samt om krav på nationell generell obligatorisk utbildning
              innan man tillträder som nämndeman.
            </seg>
            <seg n="41dcaa18">
              Vi har under detta avsnitt valt att inte reservera oss när det
              gäller någon av dessa motioner då en utredning är i full gång
              och ska vara klar i slutet av juni i år. Vi har däremot ett särskilt
              yttrande som beskriver att vi kvarstår vid tidigare ställningstagande
              i frågan.
            </seg>
          </u>
          <note type="speaker" n="54876158">
            Anf. 157 AGNETA BÖRJESSON (MP):
          </note>
          <u who="agneta_borjesson_081529" xml:id="i-96cab0137d86e8a9-0" n="627be3de" next="i-14b1964fd7797e68-0"/>
          <note n="6df9a4f2">
            Herr talman! Vi debatterar justitieutskottets betänkande nr 11
            Processrättsliga frågor . Jag kommer att ägna hela mitt anförande
            åt nämndemannarollen och vår reservation nr 8, som jag yrkar bifall
            till.
          </note>
          <u who="agneta_borjesson_081529" xml:id="i-14b1964fd7797e68-0" n="627be3de" prev="i-96cab0137d86e8a9-0">
            <seg n="eff5987d">
              Våra domstolar är garanterade oberoende och självständighet genom
              grundlag och genom att domare förordnas av regeringen. Ingen domare
              ska kunna utsättas för politiska påtryckningar eller antas gå
              andras ärenden. Samtidigt ligger det i allas intresse att den
              dömande verksamheten inte uppfattas eller känns som något obegripligt
              och oförståeligt eller som en verksamhet som bedrivs utan kontakt
              med det allmänna rättsmedvetandet. Det får inte vara så att svenska
              folket uppfattar att domstolarna tillämpar lagar och regler som
              folket varken vill ha eller förstår. Det är här nämndemännen kommer
              in.
            </seg>
            <seg n="cf5380b3">
              En grundpelare i det svenska rättsväsendet är insyn och offentlighet.
              Utgångspunkten är att dömandet sker vid förhandlingar öppna för
              allmänheten och baseras på dokumentation och bevisning som alla
              kan ta del av. Ingen ska dömas ohörd, ingen ska dömas i hemliga
              domstolar och ingen ska dömas baserat på hemlig bevisning.
            </seg>
            <seg n="a70368e1">
              Samtidigt finns det en hel del mål i allmänna domstolar och allmänna
              förvaltningsdomstolar som innehåller känsliga och sekretessbelagda
              uppgifter. Det är uppgifter som kan skada enskilda såväl som stat,
              kommun och samhälle om de skulle komma ut. Det är uppgifter som
              bara parterna i målet och rättens ledamöter kan ta del av. Utmaningen
              där finns i att se till så att dömandet som sker i hemlighet ändå
              av allmänheten uppfattas vara legitimt, ärligt och förankrat i
              rättsmedvetandet. Det är här nämndemännen kommer in.
            </seg>
            <seg n="7bf1a529">
              Nämndemännen ska ses som en särskild sorts domare utsedda av
              folket som tillsammans med juristutbildad personal dömer skyldiga
              och oskyldiga, talar om vem som ska ha vårdnaden om barn eller
              löser tvister mellan myndigheter och enskilda i förvaltningsrätterna.
              Nämndemännen ska ha insyn och kontroll i det som sker bakom stängda
              dörrar och i att den värdering som sker av vittnen och parter
              är inom rim och reson.
            </seg>
            <seg n="08564ad1">
              Miljöpartiet de gröna anser att nämndemannainstitutet är viktigt
              och ska värnas och att nämndemän ska stärkas i sitt viktiga uppdrag.
              Min egen erfarenhet från våra egna nomineringsmöten är att vi
              nästan alltid har många kandidater till dessa poster. Jag tror
              inte att det är så i alla partier. Vi vet också att våra nämndemän
              de vi nominerar från Miljöpartiet är väl representativa för befolkningens
              genomsnitt både när det gäller ålder och andra faktorer som utbildning,
              etnicitet och socioekonomiska förhållanden. Hos oss är nämndemannauppdraget
              jätteviktigt och inte ett uppdrag där de där som blev över stoppas
              in.
            </seg>
            <seg n="46550727">
              Samtidigt måste vi ta de uppgifter som har framkommit om nämndemän
              som är jäviga och som pratar bredvid mun med journalister och
              anhöriga på allvar. Om en nämndeman uttalar sig rasistiskt eller
              diskriminerande eller annars uttrycker sig förklenande om medmänniskor
              leder det till att förtroendet för rättsväsendet rubbas.
            </seg>
            <seg n="aee0383f">
              De politiska partierna är rekryteringsbasen för nämndemännen.
              Men statistik visar att vi i partiväsendet inte har klarat att
              få fram nämndemän som är helt representativa för befolkningen
              i dess helhet. Nämndemännen är äldre än genomsnittet, mer etniskt
              homogena än befolkningen i genomsnitt och innehåller färre yrkesverksamma
              än befolkningen i genomsnitt. Här måste vi partier anstränga oss
              ytterligare. Det behövs också aktiva åtgärder från lagstiftaren
              som kan handla om att få andra än partipolitiskt aktiva som nämndemän,
              att stärka nämndemännen i deras roll och ge bättre utbildning.
              En annan konkret åtgärd kan vara att tillämpa en rotationsprincip
              där nämndemannen sitter i maximalt tolv år inom en och samma domstol.
            </seg>
            <seg n="bbd306ac">
              Jag är väl medveten om att regeringen har tillsatt en utredning
              för att se över nämndemannasystemet och särskilt rekryteringen
              av nämndemännen. De signaler jag har fått från utredningen visar
              att det finns gott hopp om positiva och kreativa förslag på förbättringar
              för nämndemännen. Samtidigt är jag oroad över tankar som finns
              om att minska antalet nämndemän i överrätter.
            </seg>
            <seg n="69be285a">
              Jag kan ha ett litet, visst mått av förståelse för att allianspartierna
              vill vänta tills utredningen är färdig. Jag vill ändå ta tillfället
              i akt att göra inspel och tydligt visa var vi står i denna aktuella
              fråga. Det är därför jag står fast vid vår reservation.
            </seg>
          </u>
          <note type="speaker" n="5b489c2f">
            Anf. 158 RICHARD JOMSHOF (SD):
          </note>
          <u who="richard_jomshof_d1023a" xml:id="i-0f1e9c55bc168652-0" n="f36e4350">
            <seg n="2458ffcd">
              Herr talman! För ungefär en vecka sedan debatterade vi regeringens
              årliga rapport till riksdagen om användningen av hemliga tvångsmedel.
              Jag och jag tror att det var ytterligare någon talare konstaterade
              då bland annat att den brottsutredande nyttan vid användning av
              hemliga tvångsmedel var hela 72 procent under 2011. Det är väldigt
              högt, och det är väldigt bra.
            </seg>
            <seg n="3c7d802d">
              Hemliga tvångsmedel är ett kraftfullt och effektivt verktyg när
              det väl används; det är vår bestämda uppfattning. Däremot anser
              vi att det tyvärr regleras för hårt. Det finns alltför stränga
              restriktioner för användningen av hemliga tvångsmedel. Det är
              vi för övrigt inte de enda som tycker.
            </seg>
            <seg n="4e60e0bb">
              Det finns en utredning som heter Bekämpning av organiserad brottslighet
              som säkert några av er redan känner till. Brå gav ut den för två
              år sedan. Där framkommer det att svenska poliser och åklagare
              anser att användningen av hemliga tvångsmedel är elementär för
              att bekämpa organiserad brottslighet. Men eftersom lagstiftningen
              är för restriktiv används dessa dock mest för utreda narkotikabrott,
              och narkotikabrott anses vara en alldeles för smal träffyta för
              att detta ska kunna användas effektivt mot den organiserade brottsligheten.
            </seg>
            <seg n="8c8f877c">
              Jag vill än en gång passa på att påminna om hur situationen ser
              ut i vårt grannland Danmark. Där uppger chefen för utredningsverksamheten
              i Köpenhamn, Svend Foldager, att teleavlyssning används i betydligt
              större omfattning än i Sverige men också att det är ett mycket
              effektivt vapen mot den organiserade brottsligheten i Danmark.
            </seg>
            <seg n="d85d8551">
              I Sverige får polisen endast lyssna av telefoner vid brott där
              minimistraffet är två års fängelse. I Danmark är det tillåtet
              vid lägre straffvärde, vilket innebär att dansk polis kan använda
              dessa metoder vid exempelvis grov misshandel och mordförsök. Metoden
              är effektiv. I Danmark är uppklaringsprocenten för gängrelaterade
              mord och mordförsök hela 80 procent. Det är högt.
            </seg>
            <seg n="6b22366d">
              För att komma till rätta med det vi anser vara ett problem i
              Sverige med den snäva regleringen och ge de brottsbekämpande myndigheterna
              de verktyg de behöver och efterfrågar föreslår vi att det ska
              bli lättare att använda hemliga tvångsmedel. Vi föreslår också
              att det ska bli lättare att använda sig av det som kallas överskottsinformation.
              Information som framkommit vid hemlig rumsavlyssning, till exempel
              information gällande våldtäkt mot barn, människohandel eller rån,
              får inte användas för inledande av en förundersökning eller vidare
              utredning av brottet. Vi tycker att det är ett problem. Därför
              vill vi sänka gränsen för när överskottsinformation vid hemlig
              rumsavlyssning får användas så att den blir densamma som vid hemlig
              teleavlyssning, hemlig teleövervakning eller hemlig kameraövervakning.
              På så sätt tror vi att rättsväsendet skulle få ytterligare möjligheter
              att bekämpa brottslighet.
            </seg>
            <seg n="75a85498">
              Herr talman! Vi menar att det ska vara olagligt såväl att vara
              medlem i en kriminell organisation som att delta i den kriminella
              organisationens verksamhet. Vi menar också att den som döms inom
              ramen för den lagstiftning som vi skulle vilja se ska få samtliga
              sina tillgångar beslagtagna och förverkade om brottslingen inte
              kan styrka bortom allt rimligt tvivel att tillgångarna härrör
              från laglig verksamhet. Även tillgångar som är skrivna på någon
              annan men som nyttjas av den dömda ska kunna sättas under samma
              kontroll. Vidare anser vi att legala företag som har sitt ursprung
              från illegala pengar ska kunna förverkas.
            </seg>
            <seg n="926d9391">
              Vi tror att detta är viktiga och nödvändiga förslag för att rättsväsendet
              ska kunna agera mot grovt kriminella som gör stora vinster på
              sin kriminella livsstil men som på något sätt lyckas ligga steget
              före rättväsendet.
            </seg>
            <seg n="20a0409f">
              Avslutningsvis tänker jag ta upp kronvittnessystemet här i dag.
              Jag blev glad för inte så länge sedan när justitieminister Beatrice
              Ask gick ut medierna och sade att hon kunde tänka sig att införa
              ett så kallat kronvittnessystem i Sverige för att kunna bekämpa
              den organiserade brottsligheten. Det är glädjande. Jag tycker
              att det är ett mycket bra steg som Beatrice Ask tar.
            </seg>
            <seg n="0ba1e903">
              Kronvittnessystem används i dag av flera länder, inte minst av
              Danmark och Norge. I Danmark medger man strafflindring beträffande
              kronvittnets egna brott. Jag anser att en av systemets största
              fördelar är att det kan öka incitament för brottsbelastade uppgiftshållare
              att träda fram och bidra till att lösa det som annars kan vara
              mycket svårutredda brott. Jag vill också poängtera att vi förespråkar
              ett restriktivt kronvittnessystem. Det ska endast kunna användas
              för att utreda organiserad brottslighet.
            </seg>
            <seg n="5d57b34f">
              Vår tanke är att kronvittnen ska kunna åtnjuta två fördelar.
              För det första ska man kunna ge strafflindring om vittnesmålet
              lett till det vi anser vara verifierbara resultat.
            </seg>
            <seg n="dec3762f">
              För det andra ska kronvittnet ingå i polisens personskyddsprogram
              och inom rimliga gränser få ekonomisk ersättning för kostnader
              för nyetablering på ny ort samt för inkomstbortfall till följd
              av hot och risker som samarbetet med rättsväsendet har medfört.
            </seg>
            <seg n="3f1dc2b4">
              Jag vet att det finns motargument mot det här systemet. Det kan
              också finnas problem med det, men vi tror att fördelarna trots
              allt överväger. Jag hoppas att Beatrice Ask går vidare med detta.
              Jag hoppas också att det finns fler partier som skulle kunna tänka
              sig att införa ett sådant här system. Jag tror att det skulle
              vara till stor fördel för vårt rättsväsen.
            </seg>
          </u>
          <note type="speaker" n="e40f35c2">
            Anf. 159 LENA OLSSON (V):
          </note>
          <u who="lena_olsson_fc0610" xml:id="i-99b3d66a007128e2-0" n="81598dd8">
            <seg n="b7f35cb6">
              Herr talman! Jag vill börja med att yrka bifall till reservation
              nr 7 som handlar om vittnesstöd i skolan.
            </seg>
            <seg n="fc5d8af8">
              Jag vill kommentera lite av det som har sagts här och tala om
              varför vi har valt att inte ha någon reservation om nämndemän.
              Vi utreder det systemet nu, och i stora delar beaktar vi det som
              Miljöpartiet har lagt fram. Vi i Vänsterpartiet värnar också nämndemannasystemet.
              Det grundar sig mycket på att rättsväsendet ska ha så hög trovärdighet
              som möjligt.
            </seg>
            <seg n="5b4ba8ac">
              Jag vill också kommentera vapenbrotten. Vänsterpartiet tycker
              absolut inte att man ska sänka graden när det gäller telefonavlyssning.
              I den utredning som lades fram lade man till synnerligen grovt
              vapenbrott. Det går ut på att minimum blir två år, vilket vi som
              parti också tycker, och att man sträcker sig upp till sex år.
              Jag tycker också att man ska ha mycket stor respekt för den personliga
              integriteten. Polisen tycker att det har burit frukt att man har
              tillgång till mer hemliga tvångsmedel. Senast vid omröstningen
              här i dag tog vi upp att vi också ville ha en utvärdering av det
              har gett. Det är väl inte så solklart.
            </seg>
            <seg n="06c7a85a">
              Reservation nr 7 går ut på att vi, tillsammans med Socialdemokraterna,
              skulle vilja ha ett vittnesskydd i skolan. Vi har sett de senaste
              händelserna med det så kallade näthatet. Det är många ungdomar
              ute på nätet, och det förekommer mycket hot, mobbning och så vidare.
              Det är deras värld i dag. Det såg inte ut så när vi var lite yngre.
              Då hade vi inte telefoner eller datorer. Detta är ett nytt sätt
              att kommunicera.
            </seg>
            <seg n="3b4aa043">
              Ungdomarna är mycket utsatta som vittnen, särskilt om brottet
              har begåtts av en kamrat eller någon annan som går i samma skola,
              precis som Christer Adelsbo tog upp här. Vi anser att det är viktigt
              att skydda och stötta barn och ungdomar som har varit med om att
              förhindra, anmäla eller vittna om ett brott. Vittnesstöd finns
              uppbyggt vid domstolar i hela landet. Det finns även videoteknik
              som kan minimera kontakten mellan vittnen och gärningsman, men
              det saknas i skolan. Jag är ganska övertygad om att det skulle
              vara ett viktigt stöd.
            </seg>
            <seg n="17548575">
              Det här är ingenting som bereds i någon större omfattning, utan
              här avstyrker man motionen rakt av. Jag tycker att det är synd.
              Jag tycker att vi skulle kunna diskutera det med tanke på allt
              som har hänt de senaste dagarna. Näthatet verkar bre ut sig. Jag
              kan också säga här att vi i Vänsterpartiet har föreslagit en nätombudsman.
              Vi tror att det behövs.
            </seg>
          </u>
          <note type="speaker" n="dd475225">
            Anf. 160 CARL-OSKAR BOHLIN (M):
          </note>
          <u who="carl-oskar_bohlin_06c46e" xml:id="i-e461f1663f44c3df-0" n="e9c0b0db">
            <seg n="6c9fe2e1">
              Herr talman! Vi diskuterar i dag det årligt återkommande motionsbetänkandet
              om processrätt. Det har hänt ganska mycket på det processrättsliga
              området de senaste åren för att effektivisera domstolsprocessen.
              Det handlar om reformen om en modernare rättegång, ny delgivningslag,
              ny lag om medling och nu senast propositionen om en mer ändamålsenlig
              förvaltningsprocess.
            </seg>
            <seg n="4f0a7b1d">
              Det är bara några exempel på vad som har gjorts för att effektivisera
              domstolsförfarandet.
            </seg>
            <seg n="b20112aa">
              När det kommer till processeffektivitet är det inte bara en ekonomisk
              fråga, utan det är också viktigt ur ett medborgarperspektiv. Materiellt
              riktiga domslut och korta handläggningstider är rimliga förväntningar
              på det moderna rättssamhället.
            </seg>
            <seg n="78a5806d">
              Värt att knyta till ett medborgerligt perspektiv är också tillgången
              till en domstol. Det ska aldrig vara så att avstånden till våra
              domstolar blir så långa att det utgör ett hinder för en effektiv
              rättskipning. Det är därför bra och värt att nämna i det här sammanhanget
              att alliansregeringen valde att rädda fyra nedläggningshotade
              tingsrätter för något år sedan.
            </seg>
            <seg n="4de77286">
              Därtill har det skett en renodling av domstolarnas arbetsuppgifter
              på det sättet att man har flyttat ett antal förvaltningsrättsliga
              ärenden till ansvarig förvaltningsmyndighet som första instans
              i stället för att låta dem prövas i domstol direkt. De här ärendena
              har varit av mer administrativ karaktär, och detta har besparat
              förvaltningsrätterna ungefär 26 000 ärenden årligen. Och det har
              då effektiviserat domstolsprocessen betydligt.
            </seg>
            <seg n="a7a321d3">
              Reformen om en modernare rättegång har utvärderats av regeringens
              särskilde utredare K-G Ekeberg, som konstaterar att den i allt
              väsentligt har fallit väl ut, och det är väldigt positivt, såväl
              processekonomiskt som för den enskilde medborgaren.
            </seg>
            <seg n="76c800ce">
              I det betänkandet, där utvärderingen görs, skisseras också ytterligare
              effektiviseringsåtgärder som nu är under beredning i Regeringskansliet.
            </seg>
            <seg n="311dac06">
              Det vi kan se i det här betänkandet är någonting som är synonymt
              med oppositionen i svensk rättspolitik. För det första är man
              väldigt splittrad. Det finns ingen gemensam oppositionell rättspolitik.
              För det andra säger man i princip: Gör samma sak som ni gör, fast
              gör det mer, fortare och bättre! Det är alltså vanlig populistisk
              oppositionspolitik.
            </seg>
            <seg n="de698ea1">
              Det man kan utläsa av det här är att det är alliansregeringen
              som är agendasättande inom svensk rättspolitik, och den agendan
              har givit oss en effektivare processrätt.
            </seg>
            <seg n="d9ae0542">
              Med det skulle jag vilja yrka bifall till förslaget i betänkandet.
            </seg>
          </u>
          <note type="speaker" n="5da085b3">
            Anf. 161 JOHAN PEHRSON (FP):
          </note>
          <u who="johan_pehrson_35cd8a" xml:id="i-8475862b33afc214-0" n="02cfdc38">
            <seg n="74a9347d">
              Herr talman! Vi diskuterar angelägna frågor. Vi diskuterar frågan
              om spelreglerna i rättsväsendet. Hur ska det se ut när man ska
              utredas för brott? På vilken grund ska det vara? I vilken omfattning
              ska det vara? Vilka tvångsmedel ska användas?
            </seg>
            <seg n="a5c5a981">
              Det är viktiga spelregler i en rättsstat.
            </seg>
            <seg n="39227416">
              Man kan väl konstatera att det råder en evig balansgång mellan
              rättssäkerheten, effektiviteten och integriteten. Ibland blandas
              det här ihop. Om alla samtal alltid skulle avlyssnas skulle det
              vara extremt rättssäkert, men det skulle vara ganska integritetskränkande.
            </seg>
            <seg n="ed89fb37">
              Ibland låter det som att det är bättre att köra fort och fel
              än långsamt och rätt. Ja, långsamt och rätt låter behagligare,
              förstås. Men det är inte alltid möjligt. För långa utdragna processer
              leder också till kvalitetsförsämringar.
            </seg>
            <seg n="46f619b8">
              Vi vet att långsamhet i domstolarna leder till rättsförluster.
              Det kan faktiskt riskera att oskyldiga människor döms och att
              skyldiga inte kan dömas. Det är också en rättsförlust.
            </seg>
            <seg n="2e870b27">
              Flera saker berörs här, till exempel frågan om tvångsmedel. Folkpartiet
              liberalerna tycker att vi i allt väsentligt har en bra avvägning
              när det gäller detta. Vi har haft ett antal år där vi har flyttat
              fram positionerna och ökat möjligheterna till teleavlyssning.
              Vi har infört möjligheterna till rumsavlyssning.
            </seg>
            <seg n="7b2b5f86">
              Detta har varit mycket svåra beslut, såklart, ur integritetssynpunkt.
              Men vi tror att det har varit helt nödvändigt för att öka trycket
              och öka effektiviteten. För på andra sidan finns det integritetsförluster
              att bekämpa, det vill säga att människor får sina liv förstörda,
              inte minst av grov brottslighet.
            </seg>
            <seg n="9dfbcebf">
              Här lyfts också den fråga som Folkpartiet slår ett slag för.
              Det handlar om möjligheter till mer av straffrabatter. Jag brukar
              säga att det är väldigt konstigt i svenskt rättsväsen att man
              får rabatt för många brott, men man får inte rabatt om man talar
              sanning. Man kan ju tänka sig att vända på den systematiken för
              att få mer effektivitet åt rätt håll och skapa positiva drivkrafter.
            </seg>
            <seg n="3d82b1d0">
              Men det är då viktigt att ett sådant system kopplas till en domstolsprövning
              men framför allt att det kopplas till mer tekniska bevis som kommer
              fram i rättegången, som gör att man att kan binda någon vid brottet.
            </seg>
            <seg n="4df9f570">
              De här personerna, som är inblandade i brottslighet och som det
              finns förhoppningar om att ett kronvittnessystem ska lösa ut,
              är i regel notoriskt opålitliga och ljuger oavbrutet från att
              de vaknar på morgonen. Det är inte mycket att hänga i julgranen.
              De skulle naturligtvis ljuga för varandra.
            </seg>
            <seg n="03586668">
              En fråga som ännu inte har tagits upp här men som är viktig i
              betänkandet är frågan om rättshjälpen, som nu bereds i regeringen.
            </seg>
            <seg n="80de18df">
              För Folkpartiet har det i många år varit viktigt att man, när
              man pratar om processrätt och rättssäkerhet, lyfter fram frågan
              om tillträde till rättvisa. Det är inte bara så att vi ska ha
              verkligt bra spelregler. Det är många människor som hamnar i olika
              situationer. Det kan vara svåra vårdnadstvister där det finns
              en obalans mellan en man och en kvinna, till exempel, ekonomiskt.
              Om man processar själv gentemot sitt försäkringsbolag kan man
              hamna i en situation där det är väldigt svårt att få tillträde
              till rättvisa beroende på att det råder obalans mellan parterna.
            </seg>
            <seg n="042438ee">
              Här finns det en del förslag som går i rätt riktning som jag
              hoppas att regeringen kan återkomma om.
            </seg>
            <seg n="3e8dbead">
              Nämndemännen har varit uppe här. Vi i Folkpartiet deltar i den
              här utredningen. Vi tittar på det. Men vi har redan signalerat
              att vi tycker att man kan begränsa nämndemännen till första instans.
              Där hör de hemma. Det handlar om insyn. Det handlar om öppenhet.
              Det handlar om förtroende.
            </seg>
            <seg n="a5e6b9bf">
              Är man orolig för likformighet ska man komma ihåg att det finns
              en viss strömlinjeformning i Sveriges juristkår. Det är ganska
              bra att det finns en bredd i första instans med människor med
              annan bakgrund än en juristutbildning i Sverige och sedan tingsmeritering.
            </seg>
            <seg n="052be0e1">
              Detta tror vi är rimligt. Vi är också öppna för det som har sagts
              här om rekrytering, en friare kvot. Vi kan tänka oss att sätta
              spärrar när det gäller hur många rättegångar man får delta i per
              år och så vidare. Men det här kommer naturligtvis utredningen
              att återkomma till.
            </seg>
            <seg n="fe0fda6e">
              Vi ska också lyfta in något för Folkpartiets del. Vi skriver
              ju inga motioner, men vi argumenterar för möjligheten att ändra
              processrätten och spelet för unga personer som kommer till domstol.
              I dag finns det vissa tidsfrister, men vi ser också att man i
              praktiken skulle kunna ha särskilda ungdomsdomstolar.
            </seg>
            <seg n="cd4ca66a">
              Det är inte särskilda hus eller särskilda byggnader. Men man
              skulle kunna ha en annan processordning för att ytterligare öka
              kraften och öka snabbheten. Men det handlar också om att göra
              det möjligt för fler ungdomar att förstå vad som händer i domstol
              när man är åtalad för ett brott. Alla gör faktiskt inte det. Här
              finns det nog en del att göra med en särskild processordning och
              så kallade ungdomsdomstolar.
            </seg>
            <seg n="55ec2957">
              Vittnesstödet har lyfts fram. Det är kul att se hur det har vuxit
              fram och att det i dag i stort sett finns utbyggt över hela landet.
              Nu kommer frågan upp här från några partier om man ska ha ett
              särskilt vittnesstöd i skolorna.
            </seg>
            <seg n="cd63ec97">
              Ni från oppositionen pekar på viktig sak, vill jag säga, i den
              delen. Det är att unga människor är väldigt hotade. Det är ett
              stort samhällsproblem att unga människor som utsätts för brott
              och berättar vad de har sett alldeles för ofta upplever att ingenting
              händer.
            </seg>
            <seg n="7e8e68d0">
              Det är personer som kanske har rånat, misshandlat eller förgripit
              sig på brottsoffret. Det händer väldigt lite. Och de här killarna
              det är ofta killar är ute också kommande helger och kan då fortsätta
              att sätta press på brottsoffret, som kanske har vittnat och berättat
              vad hon eller han har varit utsatt för.
            </seg>
            <seg n="f7d6b821">
              Det finns en sak som man ska koppla ihop med detta, tycker jag,
              när man hela tiden funderar på hur det här kan förbättras ytterligare.
              Det gäller frågan om medling. Det finns exempel på att medling
              skulle kunna användas på ett felaktigt sätt, eftersom medling
              används och kan sättas i gång före själva rättegången.
            </seg>
            <seg n="a1c50b91">
              Det kan innebära en press, för det finns fördelar för den misstänkte
              gärningsmannen med att delta i medling. Den pressen kan då sättas
              på brottsoffret, som kanske inte alls har lust att träffa en person
              som har slagit honom eller henne sönder och samman. Där måste
              man vara lite försiktig. Det är i alla fall Folkpartiets uppfattning,
              och jag tror att alla här inne har uppfattningen att man ska ha
              ögonen på det.
            </seg>
            <seg n="d9985971">
              Herr talman! Processrättsliga frågor är spelreglerna för vår
              rättsstat, det vill säga hur polis, åklagare och domstolarna ska
              jobba. Här måste effektivitet och rättssäkerhet balanseras, och
              jag uppfattar att det har kommit fram väl i betänkandet att så
              är fallet. Vi pekar också på de stora utvecklingsprojekt som ligger
              framför oss som är redovisade.
            </seg>
            <seg n="90cf24e2">
              Med dessa ord vill Folkpartiet och jag yrka bifall till förslaget
              i betänkandet och avslag på reservationerna.
            </seg>
          </u>
          <note type="speaker" n="560abe9e">
            Anf. 162 JOHAN LINANDER (C):
          </note>
          <u who="johan_linander_6c27ef" xml:id="i-4edd1cae131e4691-0" n="7f7cbc91" next="i-85e08a2457dc740b-0">
            <seg n="f845c444">
              Herr talman! Vid dagens processrättsliga debatt ska jag hålla
              mig framför allt till tre frågor: strafflindring för misstänkta
              som medverkar i brottsutredningen, nämndemannasystemet och lite
              om vapenbrott och telefonavlyssning, som det också finns en reservation
              om.
            </seg>
            <seg n="fb630d85">
              Jag börjar med att säga att redan 2004 motionerade jag och Centerpartiet
              här i riksdagen om att systemet för strafflindring för misstänkta
              som medverkar i en brottsutredning skulle utredas. I motionen
              använde jag rubriken Kronvittnen en möjlig väg? och avslutade
              med att jag tyckte att regeringen skulle utreda följderna av regler
              om strafflindring efter vissa vittnesmål.
            </seg>
            <seg n="0d2eb04c">
              År 2009 tillsatte alliansregeringen den stora Påföljdsutredningen
              som under förra året kom med sitt betänkande. I det föreslogs
              det just en ny strafflindringsgrund, nämligen medverkan till utredning
              om det egna brottet. Det är inte ett kronvittnessystem, det ska
              man säga, utan just strafflindring för den som hjälper till i
              utredningen av det egna brottet. Men det är ändå ett steg på väg
              mot det som jag motionerade om för snart tio år sedan.
            </seg>
            <seg n="e33eb156">
              Liksom i Påföljdsutredningen har jag möjligheten att sitta med
              i Nämndemannautredningens referensgrupp. Det finns alltså en politisk
              referensgrupp även till denna utredning, där alla partier i riksdagen
              är representerade. Det är en viktig utredning, och jag är alldeles
              övertygad om att betänkandet kommer att bli debatterat när det
              släpps.
            </seg>
            <seg n="6d6edb91">
              Från Centerpartiets sida är vi framför allt oroade över den sneda
              åldersfördelning som finns bland nämndemännen i dag. Det är också
              en fråga som vi har diskuterat flitigt i utredningen. Vi tror
              att det behövs flera olika åtgärder för att komma till rätta med
              detta. En sak kan vara arvodet, men vi tror inte att det är hela
              lösningen. Det kan handla om möjligheten att få ledigt från det
              egna jobbet, möjligheten att få barnomsorg om man är föräldraledig,
              bättre utbildning som man får som nämndeman och att det faktiskt
              ska vara meriterande att ha varit nämndeman. Vi tror också att
              en bredare rekrytering ska till, nämligen att det inte bara ska
              ligga på de politiska partierna att hitta lämpliga nämndemän.
            </seg>
            <seg n="c9583faf">
              Jag tror att allt detta måste fungera för att vi ska få fler
              unga och medelålders nämndemän. I själva verket finns det fler
              unga som är nämndemän än medelålders. Det här behövs för att de
              ska vilja ta sig an detta viktiga uppdrag.
            </seg>
            <seg n="ab25342f">
              Jag måste också säga att jag är lite förvånad över att Miljöpartiet
              reserverar sig i den här frågan just nu. Man kan fråga sig vad
              de vill att regeringen ska göra mer. Utredningen pågår, och ni
              deltar själva i den politiska referensgruppen.
            </seg>
            <seg n="5fdb179b">
              Herr talman! Vapenbrott är allvarligt. Det råder ingen tvekan
              om det. Efter att ha gått igenom allt som har gjorts de senaste
              åren vågar jag påstå att det nog inte finns något område inom
              rättspolitiken som vi har debatterat så aktivt och gjort saker
              kring de senaste åren.
            </seg>
            <seg n="1970dccf">
              Om vi går igenom vad som har hänt det senaste året så ändrades
              vapenlagstiftningen senast i juli 2012. Fler vapenbrott ska bedömas
              som grova efter den lagändringen. Vi skärpte införselreglerna
              och gjorde det straffbart att förvara vapen åt andra. Vi skärpte
              kraven på vapenhandlare, och vi utökade anmälningsskyldigheten
              för läkare när en patient inte är lämpad att ha vapen längre.
            </seg>
            <seg n="bd23a016">
              Regeringen har gett tullen och polisen i uppdrag att tillsammans
              ta fram åtgärder för att arbeta effektivare mot vapen som kommer
              över gränsen. Det är egentligen för tidigt att säga så mycket
              om resultatet, men vi kan konstatera att tullen 2012 tog 54 vapen,
              vilket kan jämföras med 2004 då det togs 11 vapen.
            </seg>
            <seg n="10648f03">
              Vidare är det bara några månader sedan, i december 2012, som
              Sten Heckschers utredning om särskilda regler för avlyssning vid
              grova vapenbrott kom. Det som till exempel Socialdemokraterna
              föreslagit valde utredaren att inte föreslå. Han ville alltså
              inte se några särregler för vapenbrott gentemot annan brottslighet
              när det gäller användning av hemlig telefonavlyssning.
            </seg>
            <seg n="a0b60416">
              Månaden efter, i januari 2013 i år, kom Doris Högne Rydheims
              utredning om skärpningar i vapenlagstiftningen. I det betänkandet
              föreslås bland annat att grovt vapenbrott ska få höjt maximistraff
              från fyra till sex års fängelse och att själva brottet grovt vapenbrott
              ska delas upp i två: grovt vapenbrott och synnerligen grovt vapenbrott.
              Om vi nu genomför detta, vilket jag inte ser någon anledning till
              att vi inte ska, kommer teleavlyssning att kunna användas i större
              utsträckning mot riktigt grova vapenbrott.
            </seg>
            <seg n="7f485b05">
              En annan sak som pågår just nu är vapenamnestin. Fram till den
              31 maj kan man lämna in vapen och ammunition anonymt. Vi tycker
              att det är viktigt att få bort så många vapen från samhället som
              möjligt. Alla partier röstade för amnestin, även om Sverigedemokraterna
              i artiklar har uttryckt att den är verkningslös.
            </seg>
            <seg n="ecac2393">
              Då kan jag berätta att i går lämnades två luftvärnsgranater in
              på polisstationen i Södertälje. Stationen fick stängas av, och
              bombgruppen fick tillkallas. Men enligt Sverigedemokraternas egen
              retorik har det tydligen ingen betydelse att vapen som luftvärnsgranater
              lämnas in i stället för att finnas kvar ute i samhället.
            </seg>
            <seg n="54b2747b">
              Som alla hör har Alliansen varit mycket aktiv vad gäller åtgärder
              mot illegala vapen. Ändå skriver Socialdemokraterna och Sverigedemokraterna
              tillsammans i en reservation att regeringen har varit passiv.
              Det är så fel det kan vara.
            </seg>
          </u>
          <note n="f653099c">
            Med detta, herr talman, vill jag yrka bifall till förslaget i
            betänkandet och avslag på samtliga reservationer.
          </note>
          <u who="johan_linander_6c27ef" xml:id="i-85e08a2457dc740b-0" n="7f7cbc91" prev="i-4edd1cae131e4691-0">
            <seg n="ff0be438">
              (Applåder)
            </seg>
          </u>
          <note type="speaker" n="1db0d8f3">
            Anf. 163 CAROLINE SZYBER (KD):
          </note>
          <u who="unknown" xml:id="i-f4061fe40b5327c5-0" n="6fa1e117">
            <seg n="3c8fa687">
              Herr talman! Utgångspunkten är att stävja och förebygga brottslighet,
              men när brott väl begås är det viktigt med stöd under rättsprocessen.
              Man talar ofta om barnens rätt i samhället, och det är också Kristdemokraternas
              målsättning att barn som är inblandade i en process ska känna
              att de får stöd i form av ett målsägandebiträde och/eller vittnesstöd
              som förklarar rättsprocessen.
            </seg>
            <seg n="30096134">
              Det är viktigt att samhället erbjuder alla barn som är med i
              en rättsprocess någon form av stöd. Rättssäkerheten handlar om
              att samhället har möjlighet och resurser att beivra brott på ett
              korrekt sätt, men det handlar också om att ge brottsoffer och
              vittnen det stöd de har rätt till.
            </seg>
            <seg n="2ab5f721">
              En vanlig medborgare besöker i genomsnitt en domstol en gång
              i livet. Även vuxna människor som är del av en rättsprocess ska
              naturligtvis ha rätt till stöd. Det är oerhört viktigt att vittnen
              ställer upp, och då är det självklart att de ska beredas stöd.
              Brottsoffer ska behandlas med respekt och medkänsla samt skyddas
              av rättsordningen.
            </seg>
            <seg n="f8193e94">
              Alliansregeringen satsar mycket på rättsväsendet och har gjort
              så sedan 2006 när vi fick förtroendet att leda Sverige. Sedan
              tidigare utreder regeringen möjligheten att genomföra en rättegång
              även då åtalad eller vittne inte infinner sig, och utredningen
              blir klar i höst.
            </seg>
            <seg n="49d3b9c3">
              Regeringen har höjt anslaget med 15 miljoner för 2012 och 30
              miljoner för 2013. Från den 1 juli förra året blev det enklare
              att genomföra säkerhetskontroller.
            </seg>
            <seg n="f7f7ebec">
              Sverige har anpassat domstolarnas lokaler så att vittnen och
              brottsoffer inte ska behöva konfronteras med gärningsmannen. Brottsofferjourer
              med flera gör ett fantastiskt jobb i vittnesstödsprogrammen. Polisen
              kan numera bedriva särskilt personsäkerhetsarbete runt hotade
              personer.
            </seg>
            <seg n="603c6efe">
              Jag anser att det behövs ett fotoförbud i tingsrättens väntrum.
              I dag när var och varannan person har en kamera i sin mobiltelefon
              kan de på ett enkelt sätt använda den för att fånga vittnen på
              bild och använda dessa i exempelvis utpressningssituationer. Med
              mobiltelefoner är det också möjligt att göra inspelningar. Det
              har hänt att mobiltelefoner har använts för att kalla på förstärkning.
              Det behöver utredas hur mobiltelefoner ska behandlas såväl i förhandlingssalar
              som i väntrum.
            </seg>
            <seg n="a36a39a2">
              Mer kunskap om rättegångar behövs. Det skulle vara positivt om
              detta kunde vara en del av undervisningen i skolan. Ett sätt är
              att få göra studiebesök i en domstol och där på plats få se hur
              det går till. Har man en gång fått följa en rättsprocess blir
              det lättare den dag man själv kanske blir en del av den som brottsoffer
              eller vittne. Jag tror också att det är viktigt att vi ökar kunskapen
              om vad det innebär att begå övergrepp i rättssak. Alltför många
              unga i dag vet inte att det där sms:et som de skickar och det
              där hotet som de uttalar faktiskt är en brottslig gärning och
              att det är höga straffsatser på de brotten.
            </seg>
          </u>
          <note n="faaa9501">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="f2fd4eb3">
            Anf. 164 RICHARD JOMSHOF (SD):
          </note>
          <u who="richard_jomshof_d1023a" xml:id="i-0f1e9c55bc168652-1" n="f36e4350"/>
          <note n="366cc5c8">
            Herr talman! Jag vill yrka bifall till reservationerna 2, 4 och
            5.
          </note>
          <note n="b34d96f2">
            Överläggningen var härmed avslutad.
          </note>
          <note n="fe625c73">
            16 § Unga lagöverträdare
          </note>
          <note n="a6973411">
            Föredrogs
          </note>
          <note type="speaker" n="d21335ea">
            Anf. 165 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-1b1c38b6c49d5532-0" n="055c6575">
            <seg n="e60cdeb7">
              Herr talman! Så här sent i kvällens debatt behandlar vi ett tjugotal
              motionsyrkanden. Det är yrkanden som rör unga lagöverträdare,
              brottsförebyggande arbete, utredning av brott där unga är inblandade
              och påföljder för unga lagöverträdare. I betänkandet finns ett
              antal reservationer, och vi socialdemokrater står bakom våra.
              Jag yrkar bifall till reservationerna 3 och 4.
            </seg>
            <seg n="83136421">
              Det är ofta de svarta rubrikerna slår mot oss. Det är rubriker
              om misshandel och våldsbrott, och det mest oroväckande är att
              rubrikerna i medierna ser likadana ut var vi än befinner oss i
              landet. Oftast är det unga människor inblandade, de begår brott
              och de är många gånger offer för våldet. Att motverka denna utveckling
              är allas ansvar.
            </seg>
            <seg n="e8330751">
              När unga begår brott är det också viktigt att det sker en snabb
              reaktion. I dag är hanteringen av unga lagöverträdare en alltför
              utdragen process. Det konstaterade Riksrevisionsverket redan i
              en rapport 2009. Vi socialdemokrater tillsammans med Vänstern
              och Miljöpartiet menar att regeringen i mycket större utsträckning
              måste prioritera en snabbare rättslig prövning av ungdomsbrott.
              Rättssystemet måste bli bättre på att hantera ungdomsbrott. Det
              innebär att handläggningstiden måste förkortas. Vi har faktiskt
              varit överens i frågan. Riksdagen gjorde ett tillkännagivande
              2010 om att regeringen skulle återkomma till riksdagen med ett
              förslag om snabbare rättslig prövning av ungdomsbrott. Vi är fullt
              medvetna om att det i dag pågår ett arbete hos åklagarmyndighet
              och rikspolisstyrelse, men trots detta efterlevs inte lagkraven
              om skyndsamhet i ungdomsärenden i dag. Inte heller efterlevs lagens
              krav på att dessa frågor ska hanteras av särskilt utsedd personal.
            </seg>
            <seg n="97926731">
              Riksrevisionsverket säger återigen i en rapport 2011, efter den
              förra från 2009, att regeringen inte har formulerat gemensamma,
              tydliga och sammanhängande mål för rättskedjans myndigheter. Det
              går inte att regeringen enbart pekar åt myndigheterna och säger
              att de har ett ansvar att följa upp, utvärdera och sätta upp fasta
              mål. Jag välkomnar den dag vi får se det förslag som ska komma
              tillbaka till riksdagen. Det går inte att säga att det pågår en
              mängd saker. Riksdagen har gjort ett tillkännagivande om att regeringen
              ska återkomma med ett förslag på hur processen ska gå till. Jag
              väntar med spänning.
            </seg>
            <seg n="e914dd91">
              Ja, det är en lång och utdragen process för den unge att komma
              i klammeri, men det gäller också för brottsoffer. Det är en svår
              process att sitta i förhör. Därför har vi socialdemokrater tillsammans
              med Vänsterpartiet en reservation som gäller rätten till biträde.
              Sverige har kritiserats av Europarådets antitortyrkommitté just
              för utformningen av rätten till biträde vid förhör under förundersökningen.
              Av en forskarrapport från Handelshögskolan i Göteborg framgår
              att det finns allvarliga luckor i lagstiftningen, särskilt när
              det gäller unga personer som förhörs på grund av brottsmisstanke.
              Närvaron av försvarare vid förhör var skrämmande låg för barn
              under 18 år. Vi menar att det inte är rättssäkert att låta en
              ungdom sitta själv i ett förhör med polis eller åklagare i ett
              tillstånd då man känner sig frustrerad, nervös, kanske rädd och
              pressad, och det är lätt att säga saker som man kanske senare
              inte kan stå för.
            </seg>
            <seg n="50dd8938">
              Därför tycker vi att det krävs en uppföljning av hanteringen
              om försvarets närvaro vid förhör av unga. Här har justitieministern
              sagt att man inte kommer att vidta några andra åtgärder än de
              som redan påbörjats hos åklagarmyndighet och rikspolisstyrelse.
              Då är vi där igen. Ska inte regeringen följa upp och se hur det
              är? Hur ska man kunna göra det om man inte har satt upp några
              mål? Dessa frågor är viktiga, och vi kommer att följa dem.
            </seg>
            <seg n="4483005d">
              Herr talman! När vi ändå talar om unga lagöverträdare vill jag
              komma in på några grundläggande saker. Att ha en väl utvecklad
              välfärdspolitik är det mest grundläggande för oss socialdemokrater.
              Det är det bästa medlet att hålla brottsligheten på en låg nivå.
              Det är det bästa brottsförebyggande arbetet.
            </seg>
            <seg n="ca3e625b">
              När det blir en ojämn fördelning av sociala och ekonomiska resurser
              leder det till att några utsätts för större risker att dras in
              i kriminella gäng eller narkotikamissbruk än andra. Därför är
              jag djupt oroad över det samhälle vi ser i dag som sakta dras
              isär och där klyftorna ökar. Det råder ungdomsarbetslöshet, och
              ungdomar säger att de inte är med. Det finns bostadsområden som
              behöver rustas upp. Skolan behöver mer resurser, fler vuxna och
              mindre grupper. Allt detta spelar roll. Tro inte att välfärdspolitiken
              inte spelar roll i det brottsförebyggande arbetet.
            </seg>
            <seg n="84803208">
              Det här kräver inte bara ett politiskt engagemang, från oss och
              inte minst regeringen som ändå leder landet, utan det krävs också
              ett brottsförebyggande arbete med ett mer brett engagemang. Ett
              stort ansvar ligger hos vuxna och föräldrar. Vuxna ska våga sätta
              gränser och ge trygghet. Det ska också vara gränser som kan reparera
              när det har gått galet.
            </seg>
            <seg n="cf231eb2">
              Anders Carlberg på Fryshuset sade alltid att vuxna betyder allt.
              Är vi vuxna uppgiften? Det är tänkvärt.
            </seg>
            <seg n="e8f1863a">
              Visst behöver också andra delta i det brottsförebyggande arbetet,
              till exempel kommuner, näringsliv och myndigheter. Föreningslivet
              gör ett fantastiskt brottsförebyggande arbete. De är eldsjälar.
              Ju fler som engagerar sig, desto bättre.
            </seg>
            <seg n="f7cca0a5">
              När det gäller att återföra ungdomar bort från kriminalitet och
              bort från missbruk behövs både beröring och påverkan. Det ska
              vara beröring och påverkan som måste komma snabbt och pågå lång
              tid eller kort tid. Det behövs tålamod och tillit. Det viktigaste
              är att vi aldrig någonsin ger upp hoppet om att det är möjligt.
              Det är ett ansvar som vi har mot våra barn och ungdomar som vuxna
              och politiker.
            </seg>
          </u>
          <note type="speaker" n="437906d1">
            Anf. 166 AGNETA BÖRJESSON (MP):
          </note>
          <u who="agneta_borjesson_081529" xml:id="i-ba729120c52e14ac-0" n="627be3de">
            <seg n="7659ec66">
              Herr talman! Det är kvällens sista debatt, och den handlar om
              justitieutskottets betänkande nr 13, Unga lagöverträdare . Jag
              vill börja där Kerstin Haglö slutade, herr talman, med att se
              mer övergripande på detta. Jag håller med om väldigt mycket av
              det som Kerstin Haglö sade kring klyftor och ansvar.
            </seg>
            <seg n="00f526bf">
              Det är svårt att se unga lagöverträdare som en enskild företeelse.
              Dagens ungdomar lever med ett ständigt påslag från datorer, mobiltelefoner,
              surfplattor och tv-apparater som ger konstant höga dopaminmängder
              i hjärnan. Många klarar detta alldeles utmärkt, men vi ser också
              hur språkklyftor, digitala klyftor och kanske ännu mer sociala
              och ekonomiska klyftor ökar. Och som en följd av detta ökar avståndet
              till arbetsmarknaden rejält för allt fler unga. Några slås ut
              tidigt och tappar all tilltro till en karriär i det vanliga samhället,
              eller i denna debatt kanske man till och med ska gå så långt som
              att säga Svenssonsamhället, och ser kriminalitet som enda chansen
              till en framtid.
            </seg>
            <seg n="067d6662">
              Vad vet vi då om de unga lagöverträdarna? Ja, precis som de vuxna
              kriminella har de oftare skolproblem och förefaller i större utsträckning
              ha kontakter med kompisar som är kriminella. De saknar bra fritidsaktiviteter.
              Flera har neuropsykiatriska diagnoser och problem med alkohol-
              och narkotikamissbruk. Jag är helt övertygad om att vi ganska
              snart kommer att få en tillräckligt bra kartläggning och forskning,
              som också kommer att kunna räkna in spelberoende i den problematik
              som är en vanlig ingång till kriminalitet ett spelberoende som
              i likhet med andra beroenden leder till ekonomiska problem och
              där man i slutändan inte ser någon annan lösning än kriminalitet.
            </seg>
            <seg n="ade50814">
              Jag är helt övertygad om att vi i dag vet tillräckligt mycket
              för att kunna förebygga betydligt bättre än vad vi gör i dag.
              Vi har också väldigt ofta metoder för att förebygga bättre, men
              de används inte alltid. Ibland hänvisar man till brist på resurser,
              och ibland finns det helt enkelt ingen vettig förklaring till
              att de inte används. Jag tycker till exempel att det vore rimligt
              att polisen skulle åläggas att samarbeta med ideella föreningar,
              helt enkelt därför att polisen själv har så väldigt goda erfarenheter
              av att det blir så bra när man gör på det sättet. Man skapar ett
              tryggare samhälle, och det ger många mervärden. Polisen kan få
              enklare att nå ut i samhället och på det sättet få bättre information.
              Det kan också vara ett sätt att få polisen att verka mindre hotfull.
              Jag trodde i min enfald att polisen redan hade ett sådant uppdrag
              eftersom jag sett så mycket av det på den lokala nivån. Jag tycker
              att det är märkligt att man inte har det.
            </seg>
            <seg n="b2756d04">
              Jag ska inte säga så mycket om vår reservation nr 2, mer än att
              jag tycker att det vore självklart att Brottsförebyggande rådet
              fick ett tydligt uppdrag att ta fram fungerande metoder för att
              minska unga mäns brottslighet.
            </seg>
            <seg n="59b486cb">
              När det gäller vår gemensamma reservation nr 3 vill jag instämma
              i mycket av det som Kerstin Haglö nyss sade. Det är viktigt att
              handläggningstiderna för ungdomsbrott minskar.
            </seg>
            <seg n="048b74e4">
              I stället, herr talman, vill jag ägna avslutningen av mitt inlägg
              åt reservation nr 7, som handlar om påföljder för unga. Jag har
              under förmiddagen i dag deltagit i ett seminarium om ungas spelberoende
              som bland annat X-Cons i Haninge stod för. Under en av pauserna
              talade jag med en av dem som har tagit fram de behandlingsprogram
              som i dag används mot spelberoende inom kriminalvården. Hon förklarade
              för mig att det i dag inte går att döma en ung person till ett
              spelavvänjningsprogram, detta trots att spelberoende blir allt
              vanligare även i gruppen 1617-åringar, som man ju tycker inte
              ens borde spela eftersom vi har en 18-årsgräns för spel i dag.
              Spelberoende är mycket vanligt bland unga killar rent allmänt
              och är överrepresenterat hos kriminella, och som jag tidigare
              nämnt är det en allt vanligare förklaring till att man begår brott.
            </seg>
            <seg n="7944b822">
              Vi i Miljöpartiet menar att utgångspunkten när en ung person
              döms för ett brott så långt som möjligt ska vara att man får andra
              påföljder än fängelse eller särskild ungdomsvård. Påföljdsutredningen
              från förra året lämnade en hel del förslag om utvecklade ungdomspåföljder,
              bland annat just detta att socialtjänsten ska behålla huvudansvaret
              för ungdomar under 18 år som begår brott. Det menar jag vore väldigt
              bra, och jag ser fram emot att vi får sådana förslag från regeringen.
            </seg>
            <seg n="a5ac61a8">
              Till sist ska jag bara snabbt kommentera vår sista reservation,
              som handlar om att gallra i belastningsregistret, där vi helst
              skulle se att man utreder hur man gör. I takt med att allt fler
              arbetsgivare kräver utdrag ur belastningsregistret har det blivit
              alltmer stigmatiserande för att över huvud taget kunna få ett
              jobb. Därför tror jag att det vore rimligt att man ser över detta
              i en utredning.
            </seg>
          </u>
          <note n="c99f13b0">
            Som jag sade i början är det dock reservationerna nr 3 och nr
            7 som jag vill yrka bifall till här i kammaren.
          </note>
          <note type="speaker" n="11685c1e">
            Anf. 167 RICHARD JOMSHOF (SD):
          </note>
          <u who="richard_jomshof_d1023a" xml:id="i-0f1e9c55bc168652-2" n="f36e4350">
            <seg n="6774df2c">
              Herr talman! I dag begås, vilket många vet, tyvärr många väldigt
              grova och hänsynslösa brott av mycket unga förövare, inte bara
              grova våldsbrott utan också sexualbrott. Det är alltså förövare
              som är under 18 år. Det system vi har i dag ger dock dessa gärningsmän
              rabatt på straffet just på grund av deras ålder.
            </seg>
            <seg n="a760b85f">
              Jag har lyssnat på flera debatter där min partikollega Kent Ekeroth
              i denna talarstol har lyft fram ett antal exempel som tydligt
              visar vilken sorts brott dessa ungdomar kan begå och vilken löjligt
              låg påföljd de får.
            </seg>
            <seg n="2b093730">
              Ett sådant exempel som jag vill lyfta fram är fallet med en 86-årig
              dam som rånades brutalt i fjol när hon var på väg hem från banken,
              stödd på en rullator. Hon hade tagit ut 6 000 kronor som hon skulle
              använda vid ett inplanerat tandläkarbesök. När hon tryckte in
              portkoden blev hon nedslagen av en 17-åring. Han slog ned henne
              så brutalt att hon fick en hjärnblödning och flera frakturer i
              ansiktet. Förövaren blev tagen av polis och dömdes för grovt rån,
              där minimistraffet i dag är fyra års fängelse. Straffet som blev
              utdömt var tre månader, och detta berodde på att han var 17 år
              när brottet begicks.
            </seg>
            <seg n="df4b9eca">
              Ett annat exempel inträffade för sex år sedan då en 16-åring
              försökte stjäla en bil från en 81 år gammal pensionerad taxichaufför.
              81-åringen försökte, förklarligt nog, stoppa stöldförsöket. Det
              ledde till att han blev nedslagen med en sten i huvudet så många
              gånger att han föll medvetslös till marken. Där fortsatte misshandeln,
              som bland annat ledde till flera brutna revben. Därefter släpades
              den gamle mannen till en sjö där han dränktes. För detta brutala
              mord fick killen tre års sluten ungdomsvård. Straffet för mord
              är annars, som ni vet, mellan 10 och 18 års fängelse. Jag anser
              att detta är en löjligt låg påföljd.
            </seg>
            <seg n="67354dfd">
              Ett tredje exempel som jag vill ta upp och som jag har debatterat
              med Johan Linander i tv är den så kallade Kortedalamisshandeln.
              Där tror jag att vi trots allt var ganska överens om att det var
              en ganska låg påföljd. Vid Kortedalamisshandeln var det ett tonårsgäng
              också ganska unga killar, någon av dem till och med under 15 år
              som misshandlade en 61-årig man så grovt att han nästan avled.
              Han föll i koma och vaknade sedan upp med svåra hjärnskador. I
              det fallet dömdes två av förövarna till några timmars ungdomstjänst.
            </seg>
            <seg n="19d30ce6">
              Jag blir väldigt illa berörd när ungdomar begår så grova brott.
              Dels handlar det om att de är så unga. Det är ett sådant oerhört
              misslyckande att unga killar, vilket det framför allt handlar
              om i dessa fall, kan begå brott av det slaget. Dels handlar det
              om att straffen faktiskt är löjligt låga. Ungdomar kan tyvärr
              begå bestialiska handlingar. Så är det. Det är så verkligheten
              ser ut i dag.
            </seg>
            <seg n="6276098b">
              Därför menar jag att om man är kapabel att utföra handlingar
              av det slaget ska man helt enkelt också vara stor nog att ta konsekvenserna
              av sitt handlande. Vi menar således att de som är under 18 men
              över 15 år och begår grova vålds- eller sexualbrott ska kunna
              prövas om de kan behandlas som vuxna.
            </seg>
            <seg n="8dbc3748">
              Herr talman! Jag delar uppfattningen det vill jag verkligen poängtera
              att unga lagöverträdare, framför allt de som är under 15 år, i
              första hand ska ges vård och hjälp att ta sig ur det destruktiva
              beteendet. Det är en självklarhet. Men problem uppstår när man
              genom medvetna handlingar begår mycket grova brott. Då gäller
              det inte enbart den som är under 18 år utan också den som alltså
              är under 15 år.
            </seg>
            <seg n="f3df536f">
              Vi har de senaste åren sett ett antal fall av rån, misshandel,
              våldtäkter också mycket grova våldtäkter, ibland i grupp och till
              och med mord. Ett sådant exempel är gruppvåldtäkten i Hisings
              Backa 2005. En 15-årig flicka blev då gruppvåldtagen och senare,
              efter polisanmälan, även mordhotad. Två av förövarna var, beklagligt
              nog, under 15 år och fick därför ingen påföljd.
            </seg>
            <seg n="12e24fff">
              Jag menar att medborgarnas tilltro till rättssystemet förutsätter
              att det på ett brott, framför allt ett grovt brott, ska följa
              en straffrättslig reaktion som står i relation till brottets allvar.
              Trovärdigheten för påföljden och acceptansen för domstolarnas
              påföljdsbestämning förutsätter, för brottsoffer och anhöriga,
              att påföljden ger uttryck för gärningens allvar även när förövaren
              är under 15 år. Därför vill vi sänka straffmyndighetsåldern från
              15 till 13 år.
            </seg>
            <seg n="474c51d6">
              Det innebär inte, vilket någon vid något tillfälle trodde, att
              vi skulle vilja slänga 13- och 14-åringar i fängelse, verkligen
              inte. Det handlar inte om det. Det handlar om att den som är under
              15 och äldre än 13 ska kunna dömas i domstol. Exakt vilken form
              av straff det kan bli tal om måste såklart utredas. Det vill jag
              poängtera. Jag kan inte här och nu svara på exakt vilken sorts
              straff det skulle kunna handla om. Det måste vi utreda. Men eftersom
              vi har en situation där väldigt unga förövare begår mycket grova
              brott och straffen tyvärr blir väldigt låga, ibland obefintliga,
              menar vi att samhället måste anpassas efter det. Vi måste se dem
              för vad de är. Även en ung människa kan, som sagt, utföra bestialiska
              handlingar.
            </seg>
            <seg n="6e81cb18">
              Med det vill jag yrka bifall till reservationerna 7 och 9.
            </seg>
          </u>
          <note type="speaker" n="3bc3e4fc">
            Anf. 168 LENA OLSSON (V):
          </note>
          <u who="lena_olsson_fc0610" xml:id="i-99b3d66a007128e2-1" n="81598dd8">
            <seg n="227f10de">
              Herr talman! Vi debatterar ett motionsbetänkande rörande unga
              lagöverträdare. Jag yrkar bifall till reservationerna 3 och 4.
            </seg>
            <seg n="1c611960">
              Det var ett magstarkt anförande vi fick höra om hur Sverigedemokraterna
              ser på ungdomar, eller barn, i förhållande till vuxna. Jag sade
              till Kent Ekeroth en gång att Sverigedemokraterna menar att man
              ska kasta ungar i förvar, i fängelse. Det var vad de då menade.
              Nu har man en reservation om att sänka straffåldern, och sedan
              ber man lite fint om en utredning om hur de barnen ska förvaras.
              Det är ett mycket märkligt agerande. Richard Jomshof borde väl
              ha någon uppfattning om hur dessa barn ska tas om hand.
            </seg>
            <seg n="dfba56e1">
              Absolut grova brott begås av unga, precis som av äldre, men där
              finns en skillnad. Om jag åker in på fem år och är 50 bast har
              jag erfarenhet av ett helt liv jämfört med någon som är ung men
              kanske redan har tragiska händelser bakom sig. Jag tror inte att
              man gör sådant helt utan orsak, Richard, utan den största anledningen
              till att brott begås är att klyftorna i samhället ökar.
            </seg>
            <seg n="07fc760d">
              Jag har många gånger i den här talarstolen sagt att det viktigaste
              vi har är våra barn och ungdomar. De är vår framtid. Och då ska
              vi väl för sjutton jobba med dem allt vad vi kan. Jag tror att
              det har precis motsatt effekt om man dömer en 13-åring och stoppar
              in honom i förvar någonstans. Då får du ut en som är ganska så
              farlig för samhället. Därför tycker jag att Påföljdsutredningen
              och de förslag man där tittar på är mycket mer humana. Jag måste
              säga att ni sverigedemokrater är väldigt, väldigt populistiska.
            </seg>
            <seg n="d78e8ecc">
              När det gäller handläggningstiderna, vår reservation nr 3, ställer
              jag mig bakom det som Kerstin har sagt. Jag vet att ni i Alliansen
              kommer att gå upp i talarstolen och säga att ni har gjort dittan
              och ni har gjort dattan, men vi i oppositionen tycker inte att
              ni är särskilt bra på uppföljningar. Det behövs tydligen någon
              som tjatar ordentligt på er för att det ska hända någonting.
            </seg>
            <seg n="55d815c1">
              Riksrevisionen kom 2009 med svidande kritik, och sedan har det
              kommit ytterligare kritik. Visa nu att ni verkligen bryr er om
              dem som är unga. Det måste till snabba reaktioner. Man måste ta
              hand om det direkt. Det måste få en snabb verkan. Man kan inte
              gå och dra på frågan hur länge som helst utan att det händer någonting.
            </seg>
            <seg n="ec7618c0">
              Reservation nr 4 gäller rätten till biträde. Radioprogrammet
              Kaliber hade ett stort reportage om ungdomar som inte ens tillfrågades
              om de ville ha ett biträde, utan de förhördes utan. Att sådant
              förekommer i en demokratisk rättsstat tycker jag är mycket märkligt.
              Så kan vi inte ha det. Vi har också fått påpekande från internationellt
              håll om att man inte får bete sig på det sättet. Någon kommentar
              till reservationerna vill vi ha.
            </seg>
            <seg n="e1e3bf18">
              Även om vi har ett tillkännagivande är det viktigt att påpeka
              att vi måste få bukt med våra ungdomar. Ju förr vi kan få bukt
              med dem, desto bättre. Det gäller förstås inte Sverigedemokraterna,
              för de vill gärna vara populistiska och komma med hårdare tag.
              Det som Kerstin påpekar är viktigt, att vi måste titta på samhällsproblemen,
              se till att ungdomarna klarar skolan och har något slags hopp
              om att i framtiden få jobb och kanske en bostad. Då kan vi komma
              till rätta med mycket.
            </seg>
          </u>
          <note type="speaker" n="8480857a">
            Anf. 169 CAROLINE SZYBER (KD):
          </note>
          <u who="unknown" xml:id="i-f4061fe40b5327c5-1" n="6fa1e117">
            <seg n="2ae56615">
              Herr talman! Det brottsförebyggande arbetet är otroligt viktigt
              och bör alltid prioriteras. Det kan inte ses som en isolerad företeelse,
              utan allt hänger ihop. Låt mig nämna vikten av trygghet. Det måste
              finnas stöd i familjen, i skolan, i det civila samhället, på arbetsmarknaden
              och på bostadsmarknaden. Unga måste ha en framtidstro och inte
              se brott som en väg till ett bra och lyckat liv. Därför måste
              vi markera när den unge är på fel väg och samtidigt arbeta för
              ett bra samhälle där unga är trygga och inte lockas av kriminalitet.
            </seg>
            <seg n="f4d9a94f">
              För att tidigt upptäcka när en ung kan vara på väg åt fel håll
              måste olika delar av samhället samarbeta. När ett ärende kommer
              till polis har det ofta redan gått för långt. Få uppgifter är
              mer angelägna än att förebygga brott och minimera återfall i brott
              bland unga.
            </seg>
            <seg n="e4838f05">
              Alliansen har varit tydlig med att det behövs tidiga och tydliga
              insatser. Det handlar inte om skärpta straff utan om att se till
              att föräldrarna får ökat ansvar för de skador som deras barn orsakar
              genom att vi har förtydligat föräldrarnas skadeståndsansvar.
            </seg>
            <seg n="ed3e262e">
              För att förtydliga föräldrarollen vill vi att föräldrar till
              unga ska vara med vid polisförhör när deras ungdomar deltar. Brå
              har fått i uppdrag i regleringsbrevet för 2013 att kartlägga i
              vilken utsträckning vårdnadshavare närvarar vid rättsväsendets
              åtgärder mot deras misstänkta barn. Det handlar bland annat om
              deras närvaro vid polisförhör och domstolsförhandlingar. I uppdraget
              ingår också att belysa vilken betydelse vårdnadshavarens närvaro
              kan ha för rättsprocessen och för de unga.
            </seg>
            <seg n="13f2104b">
              Alliansen har sett till att skapa sociala insatsgrupper för att
              mycket snabbt kunna gripa in i ungas liv när de är på väg åt fel
              håll. Vi har brutit ned sekretesshinder för att göra det möjligt
              att agera snabbt för att hjälpa unga. Detta ska kunna användas
              vid fall där det på grund av särskilda omständigheter finns en
              risk att den unge ägnar sig åt brottslig verksamhet.
            </seg>
            <seg n="f6b5d5b1">
              Vi har gjort ett förtydligande som ger polisen möjlighet att
              omhänderta ungdomar som befinner sig i uppenbart skadliga miljöer,
              och det bedrivs pilotverksamhet med sociala insatsgrupper. Allt
              detta har gett bra resultat, och vi arbetar vidare.
            </seg>
            <seg n="679c0e0b">
              Vi har förbättrat och fokuserat på förutsättningarna för kommunerna
              att ta ansvar för utslussning för det fall att ungdomar har varit
              inlåsta på statlig institution. Det sker en bättre utslussning
              i dag. Vi har sett till att polisen ska utreda allvarliga brott
              som begås av ungdomar, även när de är under 15 år, för att ingen
              ska kunna hamna mellan myndigheter eller glömmas bort. Tanken
              är att det första brottet också ska vara det sista. Dessa tidiga
              och tydliga insatser har lett till att vi i dag kan se en fallande
              ungdomskriminalitet, åtminstone enligt Brå. Det välkomnar vi.
              Jag tror att det har med tidiga och tydliga insatser att göra.
            </seg>
            <seg n="273a1877">
              I polisens planeringsförutsättningar för 20132015 anges att ungdomars
              brottslighet ska vara i fokus. Polisen ska utreda ungdomars brott
              snabbare och tillsammans med andra samhällsaktörer identifiera
              ungdomar som hamnat i en kriminell bana och hjälpa dem att komma
              på rätt väg.
            </seg>
            <seg n="bb422dd6">
              Det är viktigt med en återkoppling mellan brott och straff och
              att den ligger nära i tid. Ju längre tid som går mellan brott
              och straff, desto sämre blir straffets normativa effekt.
            </seg>
            <seg n="825b31f3">
              Regeringen har gett tydliga uppdrag till berörda myndigheter
              att verkligen prioritera fall där unga har begått brott eller
              utsatts för brott.
            </seg>
            <seg n="87091003">
              Regeringen ställer sedan 2011 krav i regleringsbreven på Åklagarmyndigheten
              och Rikspolisstyrelsen att redovisa i vilken utsträckning de lagstadgade
              fristerna om senast sex veckor från dagen för delgivning av misstanke
              hålls. Likaså ska de redovisa vad de har gjort för att korta genomströmningstiderna.
            </seg>
            <seg n="f8babe81">
              Det måste gå snabbare att hantera brott där unga är inblandade.
              En rapport från Brå i mars 2012 visar att trots skyndsamhetskrav
              är den totala handläggningstiden från brottsanmälan till avslut
              längre vid misstankar mot unga när det gäller brotten våldtäkt,
              rån och utpressning än när misstankarna riktas mot vuxna. Det
              har tagits steg efter Riksrevisionens rekommendationer och tillkännagivandet
              i utskottet. Men arbetet måste fortsätta, för vi kan inte acceptera
              att tiden inte hålls.
            </seg>
            <seg n="1583fada">
              Utöver detta har polisen inrättat en nationell samordningsgrupp
              för ungdomsfrågor. Antalet åklagare som arbetar med enbart ungdomsärenden
              har ökat. Åtgärder har även vidtagits för att öka samverkan och
              samarbetet mellan Åklagarmyndigheten, domstolarna, polis och socialtjänst.
            </seg>
            <seg n="211a1419">
              Sedan den 1 mars förra året kan polisen själv leda förundersökningar
              mot unga i fler fall än tidigare. S efterfrågade förslag från
              regeringen. Jag vill nämna att en utredare arbetar sedan 22 oktober
              2012 med att ta ställning till hur frister som gäller förundersökningar
              när barn under 18 år är inblandade eller målsägande ska vara utformade.
              Utredaren ska även överväga om det ska införas ett skyndsamhetskrav
              i domstolar i vissa brottmål där målsäganden är under 18 år. Uppdraget
              ska presenteras senare i vår.
            </seg>
            <seg n="b9066643">
              Till polismyndigheterna riktas bland annat krav att ärenden där
              ungdomar är gärningspersoner ska prioriteras. Även Domstolsverket
              har redovisat handläggningstider där personer under 21 år står
              åtalade. Brå har fått i uppdrag att fortsätta att titta på tiderna.
            </seg>
            <seg n="278fdaaa">
              Jag vill återigen säga att vi inte kan acceptera de långa tiderna
              och att tiderna inte hålls. Det är någonting som vi kommer att
              fortsätta att arbeta med. Alla myndigheter har fått väldigt tydliga
              uppdrag.
            </seg>
            <seg n="e7940953">
              Jag vill avslutningsvis kommentera reservation 4. Även jag kan
              instämma i att det inte är acceptabelt att det i dag inte finns
              försvarare på plats när unga förhörs. Det får man titta vidare
              på. Det är under all kritik att Advokatsamfundet inte har varit
              hårdare med att offentliga försvarare ska finnas även under jourtider.
            </seg>
          </u>
          <note n="b60e200a">
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker" n="79bc3d7b">
            Anf. 170 ANTON ABELE (M):
          </note>
          <u who="unknown" xml:id="i-8916a63b75f00d4b-0" n="6fa1e117">
            <seg n="e17ca581">
              Fru talman! Jag ska höja talarstolen och också se om jag kan
              höja debatten lite.
            </seg>
            <seg n="7fe9251a">
              Fru talman! Sedan 15 års ålder har jag varit engagerad mot ungdomsvåldet
              i vårt land. Mot bakgrund av den tragiska dödsmisshandeln på Kungsholmen
              2007 kände jag att det fick vara nog. För mig handlade det om
              ganska fundamentala saker som att jag ville känna mig trygg när
              jag var på väg hem från basketbollträningen eller från skolan.
            </seg>
            <seg n="770e6735">
              Jag ville inte behöva känna den där känslan, av att behöva se
              sig om över axeln för att se vem som gick bakom mig i mörkret.
              Samtidigt är just den känslan någonting som många av oss härinne
              har upplevt, och vi vet alla hur obehagligt det är. Tyvärr är
              också denna otrygghet en del av många ungas vardag.
            </seg>
            <seg n="36bfcb39">
              Det känns inte så tryggt, särskilt inte ute på stan under kvällar
              och helger. Men otryggheten tar sig också in på platser som skolgården
              eller basketbollträningen. Då måste vi ställa oss frågan hur denna
              otrygghet uppkommer. Vad eller vilka är det som gör att man inte
              känner sig trygg som ung?
            </seg>
            <seg n="8f73ca21">
              Jo, det är troligtvis några få. Det är några få som tar sig större
              friheter än vi andra. Det är några få som förstör andra människors
              liv och skapar en enorm otrygghet i vardagen. Dessa unga lagöverträdare
              är till stor del förklaringen till den stora otryggheten bland
              oss unga. Det är med den insikten som det blir extra tydligt var
              vi måste fokusera vårt arbete för att skapa ett tryggare Sverige
              för alla Sveriges unga.
            </seg>
            <seg n="c5deaa90">
              Fru talman! Det brottsförebyggande arbetet kommer alltid att
              vara det allra viktigaste. Om vi inte lyckas fånga upp unga människor
              på glid, och förhindra att de hamnar i kriminalitet, kommer vi
              inte att lyckas med att skapa ett tryggare Sverige.
            </seg>
            <seg n="bfaf6c4d">
              I det här sammanhanget skulle jag särskilt vilja lyfta fram en
              ung person som jag träffade under ett besök i Rosengård. Det var
              en kille i tjugoårsåldern, Ibrahim. Han var medlem i ett kriminellt
              ungdomsgäng. Jag fick möjlighet att tala med honom om hans liv
              och uppväxt.
            </seg>
            <seg n="c87eddf5">
              Det var en sak som han sade som särskilt etsade sig fast sig
              hos mig: Om någon hade hjälpt mig och sträckt ut handen hade jag
              tagit tag i den och aldrig valt den kriminella banan.
            </seg>
            <seg n="cbc4c03d">
              Det är något som inte kan sägas för många gånger. Vi måste alltid
              finnas på plats för unga som behöver hjälp. Samtidigt måste vi
              tidigt och på ett mycket tydligt sätt markera för unga som begår
              brott att det inte är någonting som vi kan acceptera.
            </seg>
            <seg n="2da5230d">
              När unga begår brott är det otroligt viktigt med en snabb reaktion.
              Månader i väntan mellan brott och samhällets reaktion är lång
              tid i unga människors liv. Jag kan bara hålla med om att det i
              dag tar alldeles för lång tid.
            </seg>
            <seg n="4b217590">
              Det är också tydligt att vi har mycket kvar att göra. Samtidigt
              får vi inte glömma att vi har gjort väldigt mycket. Det har Caroline
              Szyber nämnt. Regeringen har genomfört en rad åtgärder och förändringar
              för att möta många av utmaningar vi ser. Jag tänkte inte nämna
              dem eftersom Caroline redan har gjort det en gång.
            </seg>
            <seg n="e08b583c">
              Jag skulle vilja lyfta fram särskilt ett projekt när man talar
              om unga lagöverträdare. Det är de sociala insatsgrupperna. Det
              är ett utmärkt exempel på hur samarbete ger oerhört goda resultat.
              Det är ett projekt som med säkerhet räddat många unga i riskzonen
              från en potentiellt livslång kriminell karriär.
            </seg>
          </u>
          <note n="5da11962">
            Fru talman! Jag vill yrka bifall till utskottets förslag i betänkandet
            och avslag på samtliga reservationer.
          </note>
          <u who="unknown" xml:id="i-1c4a77e9766cd39d-0" n="6fa1e117">
            <seg n="2819d4e3">
              Samtidigt vill jag nämna att vissa motioner som behandlas i betänkandet
              tar upp relevanta beskrivningar av problem. Det är någonting som
              vi alla här inne har ett ansvar att lösa. Caroline Szyber har
              gått igenom en del av det som regeringen kommer att göra för att
              möta de utmaningar vi ser.
            </seg>
            <seg n="5daa493e">
              Vi är många som kommer att göra vårt yttersta för att färre unga
              ska påbörja en kriminell karriär. Det är vårt främsta ansvar att
              se till att alla unga i det här landet kan känna sig trygga oavsett
              plats och tid på dygnet. För att lyckas med det måste vi se till
              att vi fångar upp just de unga som Ibrahim. Ge dem den utsträckta
              handen och samtidigt en andra chans i livet! Det är så vi skapar
              ett tryggare Sverige ett Sverige där man inte behöver se sig om
              över axeln på vägen hem och där unga aldrig behöver känna sig
              otrygga på skolgården.
            </seg>
          </u>
          <note type="speaker" n="8799b034">
            Anf. 171 JOHAN PEHRSON (FP):
          </note>
          <u who="johan_pehrson_35cd8a" xml:id="i-8475862b33afc214-1" n="02cfdc38">
            <seg n="24f9f714">
              Fru talman! Ämnet unga lagöverträdare är extremt angeläget. Om
              vi ska minska brottsligheten i Sverige och öka tryggheten kan
              vi, som vi gjorde häromveckan, diskutera åtgärder i Kriminalvården.
              Vi ska försöka hjälpa och rehabilitera människor som genom kanske
              åratal av kriminalitet har förstört sitt eget liv och andras i
              rasande fart och som i dag är mycket svåråteranpassade, för att
              tala klartext.
            </seg>
            <seg n="103580b4">
              Om vi kan göra saker tidigt för unga är det centralt. Det handlar
              självfallet om de breda socialpolitiska penslarna arbete, utbildning
              och så vidare som har nämnts tidigare. Det är ingen som har någon
              annan åsikt. Jag vill dock bara understryka att för Folkpartiet
              är de åtgärder vi vidtar i regeringen viktiga. Det handlar om
              att unga ska komma i jobb trots världens ekonomiska kriser. Det
              kan för den delen också handla om skolan att ungdomar ska känna
              att de får en möjlighet att klara av en skolutbildning bättre
              och är bättre rustade. Det är också någonting som har bäring på
              detta. Ungdomar med framtid och inte bara fritid minskar brottsligheten;
              det är jag helt säker på.
            </seg>
            <seg n="5c5a989c">
              Jag tycker också att vi ska vara noga med att peka på att utvecklingen
              kan gå åt det håll som det ser ut enligt Brottsförebyggande rådet
              att ungdomsbrottsligheten minskar. Frågan är om det är en slump.
              Vad beror det på? Det kan vara demografi, och det kan vara andra
              saker. Men jag vill hävda att de åtgärder vi har vidtagit på senare
              år har spelat en avgörande roll.
            </seg>
            <seg n="143614a7">
              Några saker har nämnts. Det handlar om sociala insatsgrupper.
              Vi har rivit ned de sekretesshinder som vi har talat om i årtionden
              i riksdagen, vilket gör att polisen, socialtjänsten och skolan
              lättare kan samarbeta för att snabbt möta unga som är på väg utför.
              Det handlar om föräldrars ökade ansvar för de skador som barn
              orsakar. Vi fokuserar på föräldraansvaret.
            </seg>
            <seg n="fd5d8773">
              Inte minst har vi också gjort förändringen att polisen ska utreda
              allvarliga brott. Förr var det rätt vanligt att även mycket grova
              brott som personrån apropå asocialt beteende inte utreddes. Då
              var det inte så lätt för en socialsekreterare att agera mot låt
              oss säga Pelle, 14 år. Man hade bara hört att någonting hade hänt.
              Nu utreds det, och nu ligger det på socialtjänstens bord om man
              har förhört Pelle, förhoppningsvis med en advokat till och med
              och helst också föräldrarna närvarande. Vad var det som hände?
              Nu kan socialtjänsten med de medel den ändå har sätta in maximalt
              tryck för att se till att Pelle upphör med den här verksamheten
              och kanske får stöttning och hjälp. Det gäller även föräldrarna.
            </seg>
            <seg n="56d02f13">
              Dessa åtgärder har vi vidtagit. Mycket är gjort, men det finns
              mer att göra. Vi tittar nu på snabbheten, vilket också återkommer
              från oppositionen. Det är inte tillräckligt snabbt. Det har blivit
              delvis bättre, men tid är en framgångsfaktor här. Tre månader
              är inte mycket i en vuxen människas liv, men det är en evighet
              i en ung människas liv. Det finns många exempel på unga människor
              som har gjort saker och sedan helt plötsligt rätat upp sig på
              ett helt annat håll. Sedan blir det en rättegång och en påföljd
              som slår sönder det man har fått kanske en praktikplats eller
              vad det kan vara. Detta är allvarligt. Därför är snabbheten någonting
              som är prioriterat för regeringen och för Folkpartiet. Det gläder
              mig att också oppositionen tycker detta.
            </seg>
            <seg n="f88e1946">
              Vi kanske också ska se på andra saker som återstår att göra.
              Man ska titta på och bredda antalet påföljder för unga. Jag tillhör
              dem som tycker att det inte riktigt räcker med de åtgärder som
              finns i form av ungdomsvård och ungdomstjänst. Vi har försökt
              göra allt för att mönstra ut böter eftersom unga inte ska ha en
              ekonomisk ryggsäck i onödan. Det är också ett steg som är rätt.
            </seg>
            <seg n="5b99dabd">
              Men vi ska se till att vi har något mer för att snabbt agera.
              Vi har detta som kallas helgavskiljning; det finns åtminstone
              i regeringens tankepaket som något som vi på något sätt ska kunna
              återkomma till. Folkpartiet stöder detta kraftigt. Det handlar
              om att snabbt kunna markera att saker händer om man begår brott
              både för att skydda omgivningen och för att hjälpa den unge så
              att det blir en konsekvens. Tidiga och tydliga konsekvenser är
              viktigt.
            </seg>
            <seg n="aa124928">
              Jag tycker också att man i detta ska komma ihåg att tänka på
              om socialtjänsten verkligen har rätt utrustning. Om det handlar
              om unga människor som är under 15 år bygger kraftfulla åtgärder
              i allt väsentligt på frivillighet och samtycke från vårdnadshavarna.
              Är detta verkligen rimligt? Är det för barnets bästa? Det finns
              flera här inne i kväll och ännu fler när vi har hela salen full,
              fru talman som tycker att barnkonventionen är en bra sak. Det
              handlar om barnets bästa. Hur kan vi då ha en lagstiftning som
              säger att föräldrar i Sverige har rätt att säga nej till hjälp
              och stöd? Pelle, tretton och ett halvt, springer runt på stan.
              Det finns exempel på 13-åringar som säljer narkotika och ägnar
              sig åt rån. Föräldrarna kan då säga nej till de åtgärder som socialtjänsten
              tycker verkar lämpliga. Föräldrars rätt att säga nej är större
              än barnens rätt till hjälp i Sverige.
            </seg>
            <seg n="96ca2454">
              Därför menar Folkpartiet att vi bör återkomma och fundera allihop
              på hur vi kan få ett rejält mellantvång att fungera. I dag finns
              ett mellantvång på papperet. Men hur ska det bli kraftfullare?
              Det finns åtgärder som måste vidtas om man begår så kraftigt allvarliga
              brott som till exempel personrån när man är ung och om föräldrarna
              inte medverkar. Det kan inte vara föräldrarnas rätt att säga nej.
            </seg>
            <seg n="b8917654">
              Fru talman! Jag har tidigare talat om ungdomsdomstolar, om att
              få ungdomar att bättre förstå processen och bättre kunna svara
              upp mot ungdomar ifall de faller ifrån ungdomsvård och ungdomstjänst.
              Också här handlar det om en snabbhet så att de inte kan springa
              runt och begå nya brott.
            </seg>
          </u>
          <note n="80dd2d7b">
            Sammantaget, fru talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="294e2cf9">
            Anf. 172 JOHAN LINANDER (C):
          </note>
          <u who="johan_linander_6c27ef" xml:id="i-8483ba6be02cd007-0" n="7f7cbc91">
            <seg n="ccee7639">
              Fru talman! De flesta barn som växer upp i Sverige har en trygg
              uppväxt med engagerade föräldrar, och det är liten risk att de
              hamnar i kriminalitet. De flesta känner trygghet, de blir bekräftade
              och de lär sig ta ansvar för sig själva och sin omgivning. De
              får en god uppväxt som ger bra förutsättningar för att klara sig
              i livet senare som vuxen. Men det är inte de barnen som vi debatterar
              här i dag.
            </seg>
            <seg n="e943f89e">
              Det finns tyvärr också andra barn, som har en betydligt svårare
              uppväxt. Det är barn som man kanske egentligen inte är så förvånad
              över att de hamnar i kriminalitet senare i livet. Det kan vara
              barn som lever i familjer med missbruksproblem. Det kan finnas
              psykiska problem i bakgrunden. Det kan vara en familj där barnen
              utsätts för ständiga övergrepp av olika slag. Barnets otrygghet
              leder till frustration och aggressivitet och inte sällan till
              kriminalitet. Det är just de barnen som vi debatterar här i dag.
            </seg>
            <seg n="34f9c14e">
              Jag blir bestört när jag hör beskrivningen av dessa barn som
              något slags kriminella utan hopp och som några som behöver låsas
              in under lång tid. Barn ska dömas från 13 års ålder, och 15-åriga
              barn ska kunna dömas till livstids fängelse, får man höra. Är
              det någon som tror att barn föds onda, med något slags kriminalitet
              i generna? Jag hoppas verkligen inte det. Tvärtom är det något
              som händer under uppväxten som gör att barnet hamnar snett i tillvaron.
            </seg>
            <seg n="c3d6c1c3">
              Vad ska då vara inriktningen för samhällets åtgärder? Vi har
              hört lås-in-dem-argumenten. Jag menar tvärtom att dessa barn är
              offer för sin uppväxt. Självklart ska samhället göra allt för
              att hjälpa dem tillbaka till ett vanligt laglydigt liv. Ibland
              måste den hjälpen ges under den tid som barnets rörelsefrihet
              är begränsad, till exempel inom sluten ungdomsvård. Men målet
              får aldrig vara själva inlåsningen, utan målet är vården och behandlingen
              för att barnet ska kunna komma ut som en laglydig medborgare.
            </seg>
            <seg n="f6ac936a">
              Det känns som om det rättssystem som Sverigedemokraterna förordar
              i sina reservationer är något slags medeltida rest. Jag tycker
              att det ligger mycket långt ifrån svensk kultur och svenska traditioner.
            </seg>
            <seg n="27afecf6">
              Fru talman! För två veckor sedan besökte jag Bärby ungdomshem
              utanför Uppsala. Det är ett av Statens institutionsstyrelses ungdomshem.
              Bärby kan ta emot 47 pojkar mellan 15 och 20 år, och de har en
              särskild kompetens på institutionen för behandling av unga sexualförövare
              och för ungdomar med missbruk.
            </seg>
            <seg n="f5ef928f">
              En mindre andel, 15 av platserna, är avsatta för pojkar som dömts
              till sluten ungdomsvård. Man ska komma ihåg att väldigt många
              av dem som sitter där inte är dömda utan är placerade enligt lagen
              om vård av unga. Men även den kategorin pojkar har ofta någon
              kriminalitet bakom sig, och egentligen hanteras de på ett ganska
              likartat sätt på ungdomshemmet.
            </seg>
            <seg n="7d3ef7a7">
              Det var ett mycket intressant och lärorikt besök, och jag önskar
              att fler tar chansen att göra den här typen av besök, även om
              inte Sis ligger inom justitieutskottets område utan inom socialutskottets
              område.
            </seg>
            <seg n="b1435fc4">
              Ibland när man hör debatten skulle man kunna tro att det är något
              slags monster som sitter på Bärby och andra ungdomshem och institutioner
              Många av dem som jag träffade där har begått riktigt grova brott,
              riktigt förskräckliga brott. Det ska man ha i åtanke, men det
              är inga monster. Det är tvärtom barn som oftast ropar efter hjälp
              från sitt missbruk, hjälp för att kunna kontrollera sin aggressivitet
              eller hjälp för att kunna leva ett vanligt, laglydigt liv. Jag
              menar att samhället ska ge den hjälpen.
            </seg>
            <seg n="f4caacb2">
              Precis som flera av de andra alliansföreträdarna har tagit upp
              här i dag har mycket genomförts för att minska ungdomsbrottsligheten.
              Inte minst de sociala insatsgrupperna, som också nämndes, och
              det myndighetsgemensamma sättet att arbeta på är något som vi
              i Centerpartiet har förespråkat under lång tid. Det har också
              visat sig vara mycket framgångsrikt.
            </seg>
            <seg n="dbad7f95">
              Det kommer upp en hel del dystra saker i den här debatten, men
              jag tycker att man måste lyfta upp, precis som Johan Pehrson delvis
              gjorde, att det faktiskt går åt rätt håll.
            </seg>
            <seg n="9c8ad32b">
              Brås rapport, som kom för några dagar sedan, Brott bland ungdomar
              i årskurs nio är en undersökning som har gjorts vartannat eller
              vart tredje år sedan 1995. Man ställer samma frågor och kan göra
              jämförelser över tid. Det är verkligen en mycket positiv läsning.
            </seg>
            <seg n="27e731d2">
              Tittar man övergripande kan man se att betydligt färre 15-åringar
              begår brott i dag än de gjorde 1995. I många av brottskategorierna
              har andelen som begår brott halverats. Andelen som har stulit
              inklusive snattat i affär har halverats från 37 till 18 procent.
              Andelen som säger att de har gjort sig skyldiga till skadegörelse
              har minskat från 46 till 25 procent, och även andelen som har
              klottrat har nästan halverats från 32 till 17 procent.
            </seg>
            <seg n="ac61c418">
              Det finns andra positiva faktorer som jag också tror spelar in.
              Andelen 15-åringar som har druckit sig berusade har minskat, och
              andelen som har skolkat har minskat.
            </seg>
            <seg n="49c5248d">
              Tittar man över tid har det varit en mycket god utveckling. Man
              får också säga till den tidigare, socialdemokratiska regeringen
              att det var en bra utveckling redan tidigare.
            </seg>
            <seg n="c95a2965">
              Men när man tittar på de här diagrammen kan man inte låta bli
              att häpnas över den utveckling som har skett mellan 2008 och 2011.
              Många av staplarna går rakt ned. Det låter som något negativt,
              men andelen som har begått brott går ned. Det är mycket positivt.
              När det gäller en del av de brott som nämns har antalet verkligen
              sjunkit mellan 2008 och 2011.
            </seg>
            <seg n="9a6050b8">
              Det handlar inte bara om brott. Man har frågat vilka som har
              burit kniv, vilka som har slagit någon annan och vilka som har
              vandaliserat, och den andelen har sjunkit rejält mellan 2008 och
              2011.
            </seg>
            <seg n="65eb1671">
              Fru talman! Det finns en sak som jag vill ta upp. Den är ganska
              svårförklarad, men jag ska försöka ändå.
            </seg>
            <seg n="527ddbd2">
              I den här rapporten finns det en uppdelning av de unga utifrån
              strukturella bakgrundsfaktorer, som det kallas. När de ställer
              de här frågorna frågar de även huruvida föräldrarna har arbete,
              hur man bor, om föräldrarna fortfarande lever tillsammans, om
              man har invandrarbakgrund och så vidare.
            </seg>
            <seg n="f1d8785c">
              Generellt har det varit så, vilket väl inte är någon överraskning
              för någon, att de som har varit brottsaktiva det handlar inte
              om dem som bara har begått ett brott utan flera brott har varit
              överrepresenterade bland barn som har arbetslösa föräldrar. Betydligt
              fler av dem som bor i lägenhet än dem som bor i villa har begått
              brott, och även bland dem som har invandrarbakgrund har en större
              andel begått flera brott än de som inte har invandrarbakgrund.
            </seg>
            <seg n="aab4e014">
              Men nu har det hänt någonting i den statistiken som jag tycker
              är mycket intressant. De här socioekonomiska skillnaderna betyder
              inte lika mycket längre. De har minskat, och jag tycker att det
              är mycket positivt. Man kan säga att tidigare har de faktorer
              som har varit allra viktigast för huruvida barn har begått brott
              eller inte handlat om att familjen har varit splittrad, det vill
              säga att föräldrarna inte lever ihop längre, och om att man har
              haft invandrarbakgrund. Så ser det inte ut längre. De faktorer
              som spelar minst roll nu är om man har invandrarbakgrund och om
              föräldrarna lever tillsammans. Den faktor som är allra störst
              är huruvida man bor i lägenhet eller villa. 4 procent av de ungdomar
              som bor i villa har begått flera brott och 8 procent av dem som
              bor i lägenhet. Det är en mycket större skillnad däremellan än
              när det gäller de andra faktorerna.
            </seg>
            <seg n="b28c3054">
              Jag tycker att det är jätteviktigt att ha med sig att det som
              Brå har visat som en skillnad i den här statistiken inte längre
              har så stor betydelse. Jag tycker också att det visar att samhället
              faktiskt jämnar ut sig, till skillnad från vad vi har hört delvis
              här tidigare i dag. Jag ville ta upp det här också.
            </seg>
            <seg n="1184f89f">
              Fru talman! Jag beklagar att jag har dragit över min talartid.
              Jag yrkar bifall till förslaget i betänkandet och avslag på samtliga
              reservationer.
            </seg>
          </u>
          <note type="speaker" n="cda05ac5">
            Anf. 173 RICHARD JOMSHOF (SD):
          </note>
          <u who="richard_jomshof_d1023a" xml:id="i-0f1e9c55bc168652-3" n="f36e4350">
            <seg n="8e121384">
              Fru talman! Jag vill yrka bifall till reservationerna 6 och 8
              och ingenting annat.
            </seg>
            <seg n="dca8759b">
              Det handlar inte om populism. Det handlar om förslag som vi tror
              på. Det handlar om förslag som vi vill genomföra. Det är inte
              förslag som vi lägger fram bara för att vi tror att vi ska kunna
              få röster på dem, utan vi tror på detta.
            </seg>
            <seg n="33829b73">
              Nej, det handlar definitivt inte om att låsa in alla. Det argumentet
              skulle man kunna använda mot alla som tycker att fängelse ska
              kunna användas som påföljd. Det handlar inte om det. Det ska tillhöra
              undantagen, men det ska ändå finnas som en möjlighet.
            </seg>
            <seg n="d633a138">
              När personer begår grova brott, framför allt när de är unga och
              fortfarande är formbara man är säkert formbar när man är vuxen
              också men framför allt som ung måste vi visa de unga att de har
              agerat fel och därför kommer att få ett straff för det. Men tyngdpunkten
              ska självfallet ligga på att rehabilitera dem och återföra dem
              in i samhället. Det är självklart.
            </seg>
            <seg n="e576bda3">
              Men när ett ungdomsgäng, ett antal tonårskillar, misshandlar
              en äldre man så grovt att han nästan dör och sedan sitter och
              skrattar offret rakt upp i ansiktet under rättegången, tar foto
              på det och lägger upp det på Facebook kan man ställa sig frågan
              om de förstår vad de har gjort. Förstår de verkligen allvaret
              i att de nästan har slagit ihjäl en gammal människa? Jag tror
              inte det, och jag tror definitivt inte att man gör det när man
              döms till ett straff som är så lågt att det knappast är att betrakta
              som ett straff.
            </seg>
          </u>
          <note n="b34d96f2">
            Överläggningen var härmed avslutad.
          </note>
          <note n="2bedda8b">
            17 § Bordläggning
          </note>
          <note n="3fea224f">
            Anmäldes och bordlades
          </note>
          <note n="d10f9ae0">
            18 § Anmälan om interpellationer
          </note>
          <note n="192fe278">
            Anmäldes att följande interpellationer framställts
          </note>
          <note n="328e7a2b">
            den 13 mars
          </note>
          <note n="a7bc55d4">
            Bo Bernhardsson
          </note>
          <note n="54786576">
            Agneta Luttropp
          </note>
          <note n="8db69f21">
            Kent Ekeroth
          </note>
          <note n="04c989c1">
            Interpellationerna redovisas i bilaga som fogats till riksdagens
            snabbprotokoll tisdagen den 19 mars.
          </note>
          <note n="a1b9ce68">
            19 § Anmälan om frågor för skriftliga svar
          </note>
          <note n="b6ac17a7">
            Anmäldes att följande frågor för skriftliga svar framställts
          </note>
          <note n="328e7a2b">
            den 13 mars
          </note>
          <note n="c7d4312b">
            Hans Olsson
          </note>
          <note n="9b361765">
            Meeri Wasberg
          </note>
          <note n="a65fe97f">
            Mats Pertoft
          </note>
          <note n="a65fe97f">
            Mats Pertoft
          </note>
          <note n="a65fe97f">
            Mats Pertoft
          </note>
          <note n="e5d78526">
            Christina Oskarsson
          </note>
          <note n="c7d4312b">
            Hans Olsson
          </note>
          <note n="c7d4312b">
            Hans Olsson
          </note>
          <note n="f1534801">
            Lars Eriksson
          </note>
          <note n="f1534801">
            Lars Eriksson
          </note>
          <note n="5a2f10f1">
            Frågorna redovisas i bilaga som fogats till riksdagens snabbprotokoll
            tisdagen den 19 mars.
          </note>
          <note n="a373308d">
            20 § Anmälan om skriftliga svar på frågor
          </note>
          <note n="4027360a">
            Anmäldes att skriftliga svar på följande frågor inkommit
          </note>
          <note n="328e7a2b">
            den 13 mars
          </note>
          <note n="39725bc8">
            Gunilla Svantorp
          </note>
          <note n="f4b61355">
            Eva Olofsson
          </note>
          <note n="5ccda2b7">
            Peter Hultqvist
          </note>
          <note n="e5d78526">
            Christina Oskarsson
          </note>
          <note n="15acb641">
            Gunvor G Ericson
          </note>
          <note n="f1534801">
            Lars Eriksson
          </note>
          <note n="ac8d1c60">
            Gustav Fridolin
          </note>
          <note n="4c8ae365">
            Carina Hägg
          </note>
          <note n="4c8ae365">
            Carina Hägg
          </note>
          <note n="4c8ae365">
            Carina Hägg
          </note>
          <note n="d4a7e73e">
            Lars Mejern Larsson
          </note>
          <note n="15acb641">
            Gunvor G Ericson
          </note>
          <note n="5fc00f74">
            Christer Engelhardt
          </note>
          <note n="031c2862">
            Peter Persson
          </note>
          <note n="07d37fcb">
            Fredrik Lundh Sammeli
          </note>
          <note n="6fbaa65f">
            Jens Holm
          </note>
          <note n="18416ca0">
            Roger Haddad
          </note>
          <note n="75721015">
            Krister Örnfjäder
          </note>
          <note n="4923e817">
            Svaren redovisas i bilaga som fogats till riksdagens snabbprotokoll
            tisdagen den 19 mars.
          </note>
          <note n="367d4eae">
            21 § Kammaren åtskildes kl. 21.29.
          </note>
          <note n="2077123b">
            Förhandlingarna leddes
          </note>
          <note n="ac0bd457">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
