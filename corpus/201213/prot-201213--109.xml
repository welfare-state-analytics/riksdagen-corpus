<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--109</head>
          <docDate when="2012-05-22">2012-05-22</docDate>
        </div>
      </front>
      <body>
        <div>
          <note n="cfd261fb">
            ﻿
          </note>
          <note n="f6f724cd">
            Riksdagens protokoll
          </note>
          <note n="f77cfe82">
            2012/13:109
          </note>
          <note type="date" n="7901f11e">
            Onsdagen den 22 maj
          </note>
          <note n="a7cb261c">
            Kl. 09:00 - 19:28
          </note>
          <note n="fa0f5970">
            1 § Justering av protokoll
          </note>
          <note n="8c219ac0">
            Justerades protokollet för den 16 maj.
          </note>
          <note n="8b84b823">
            2 § Avsägelse
          </note>
          <note n="5ddd6143">
            Talmannen meddelade att Carina Ohlsson (S) avsagt sig uppdraget
            som ledamot i EU-nämnden.
          </note>
          <note n="58930c4d">
            Kammaren biföll denna avsägelse.
          </note>
          <note n="08f231ac">
            3 § Meddelande om ändring i kammarens sammanträdesplan
          </note>
          <note n="4a7cc807">
            Talmannen meddelade att arbetsplenum skulle äga rum måndagen
            den 17 juni kl. 10.00 , inte kl. 11.00 som tidigare aviserats.
          </note>
          <note n="6872040f">
            4 § Anmälan om inkommen granskningsrapport från Riksrevisionen
          </note>
          <note n="090c6869">
            Talmannen anmälde att följande granskningsrapport inkommit från
            Riksrevisionen:
          </note>
          <note n="41a97945">
            5 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note n="802bc723">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="578f5af8">
            KOM(2013) 197
          </note>
          <note n="50d854a8">
            KOM(2013) 207
          </note>
          <note n="491a023a">
            6 § Hänvisning av ärenden till utskott
          </note>
          <note n="c80ee2f0">
            Föredrogs och hänvisades
          </note>
          <note n="3b033b40">
            den 12 juli
          </note>
          <note n="2dded10c">
            7 § Förnyad bordläggning
          </note>
          <note n="25079d5d">
            Föredrogs och bordlades åter
          </note>
          <note n="c3c81855">
            8 § Hälso- och sjukvård till personer som vistas i Sverige utan
            tillstånd
          </note>
          <note n="5e42f132">
            Föredrogs
          </note>
          <note n="dc130613">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="9ea88042">
            Anf. 1 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-7c873f5d4497aa64-0" n="27a23d6f">
            <seg n="87bc001d">
              Herr talman! I dag debatterar vi betänkandet Hälso- och sjukvård
              till personer som vistas i Sverige utan tillstånd . Jag står naturligtvis
              bakom samtliga S-reservationer, men för tids vinnande väljer jag
              här att yrka bifall till reservation 6.
            </seg>
            <seg n="a0f9d93e">
              Vi socialdemokrater värnar den reglerade invandringen men också
              rätten att söka asyl som en grundläggande mänsklig rättighet.
              Den utgår från människors behov av skydd och deras fruktan för
              förföljelse. Varje person som söker asyl i Sverige ska få en individuell
              och rättssäker prövning samt beslut inom rimlig tid. Varje ansökan
              ska prövas individuellt. Om man enligt utlänningslagen har skäl
              som ger rätt till asyl eller skydd ska Migrationsverket bevilja
              uppehållstillstånd. Har man inga asyl- eller skyddsskäl prövas
              om det finns andra skäl för personen att få stanna Sverige.
            </seg>
            <seg n="6a800e15">
              Den som befinner sig i Sverige och får avslag på sin ansökan
              om asyl eller uppehållstillstånd ska avvisas eller utvisas. Detsamma
              gäller personer som inte ansöker om uppehållstillstånd om han
              eller hon befinner sig i Sverige utan tillstånd. En person som
              har fått beslut om att avvisas eller utvisas ska lämna landet
              självmant. Huvudregeln är att det är Migrationsverket som verkställer
              avvisnings- och utvisningsbeslut. Polismyndigheten verkställer
              egna beslut eller sådana beslut som överlämnats från Migrationsverket
              därför att polismyndighetens medverkan behövs.
            </seg>
            <seg n="3c90bcfb">
              Herr talman! I Sverige finns det i dag en grupp som lever utan
              uppehållstillstånd. Dessa människor lever ofta under ytterst otrygga
              förhållanden. De finns kvar i Sverige trots lagakraftvunna avvisningsbeslut
              eller som irreguljära migranter utan att av olika skäl ha sökt
              uppehållstillstånd, så kallade papperslösa.
            </seg>
            <seg n="461e6597">
              Många papperslösa lever under en mycket pressad situation, där
              oron för sin egen och familjens framtid orsakar ångest och rädsla,
              rädsla för vad som ska hända om man blir sjuk eller om barnen
              blir sjuka.
            </seg>
            <seg n="b0570e4a">
              Reglerna för invandring innebär starka begränsningar för de papperslösa
              som befinner sig här. Papperslösa barn befinner sig i en särskilt
              utsatt position och har inga möjligheter att själva påverka sin
              situation. Barn har egna och tydliga rättigheter som uttrycks
              i FN:s barnkonvention.
            </seg>
            <seg n="b9cbcbc7">
              Barn under 18 år som inte själva har sökt eller vars föräldrar
              aldrig har ansökt om uppehållstillstånd i Sverige utgör i dag
              en grupp som faller utanför lagstiftningen när det gäller sjukvård.
              Dessa barn omfattas inte av samma vård som barn som är bosatta
              i Sverige och som är asylsökande. Vi socialdemokrater anser att
              alla barn som lever i Sverige ska ha rätt till vård på lika villkor.
            </seg>
            <seg n="a3928013">
              Herr talman! För människor som lever i Sverige utan tillstånd,
              liksom för många andra tillfälliga besökare är tillgång till sjukvård
              ett problem. Principen att människor som inte är bosatta i Sverige
              och som inte ingår i den svenska sjukförsäkringen får betala för
              sig är rimlig. Samtidigt har Sverige genom internationella konventioner
              förbundit sig att säkerställa att alla människor tillförsäkras
              bästa möjliga hälsa genom läkarvård och sjukvård i händelse av
              sjukdom. Vi anser därför att det är rimligt att papperslösa ska
              få vård på samma villkor som asylsökande. Detta är något som många
              landsting redan erbjuder: Blekinge, Skåne, Örebro, Sörmland, Värmland,
              Jönköping och Västra Götaland.
            </seg>
            <seg n="09faf8ab">
              Men, herr talman, i dag uppstår det situationer i vården där
              det inte går att avgöra vilken tillgång till vård landstinget
              är skyldigt att erbjuda. Detta kan medföra att patienten inte
              får den vård han eller hon borde få, och det ger upphov till ett
              etiskt problem likaväl som ett tillämpningsproblem för vårdpersonalen.
              Mot bakgrund av detta är behovet av gemensamma riktlinjer för
              landstingen när det gäller vård till papperslösa stort. Sådana
              bör därför utformas. Här bör också begreppet vård som inte kan
              anstå tydliggöras.
            </seg>
            <seg n="21ea7b39">
              Vi anser också att en oberoende utvärdering bör genomföras som
              en uppföljning av effekterna av lagens konsekvenser i vårdens
              vardag. Även landstingens och kommunernas kostnader bör följas
              upp.
            </seg>
            <seg n="cedd45a2">
              Herr talman! Vi kan också se att papperslösa utnyttjas genom
              att exploateras på arbetsmarknaden av oseriösa arbetsgivare. En
              viktig åtgärd för såväl arbetsmarknaden som för att förebygga
              att människor lever gömda är att motverka att oseriösa arbetsgivare
              anställer personer utan uppehållstillstånd. Arbetsgivare som anställer
              arbetskraft illegalt är inga välgörare utan begår en kriminell
              handling. Det handlar om att på olaglig väg tjäna pengar på människors
              utsatthet. Därför välkomnar vi socialdemokrater den proposition
              och det betänkande som socialförsäkringsutskottet snart ska hantera
              om sanktioner mot arbetsgivare.
            </seg>
            <seg n="1b4ad2e3">
              Den globaliserade brottsligheten och människohandeln leder till
              utsatthet och beroendeställning för många människor. Det utgör
              en politisk utmaning såväl för Sverige som för övriga världen.
              Orättvisa ekonomiska villkor och avsaknad av demokrati är några
              av förutsättningarna för människohandeln. Åtgärder bör därför
              sikta på att minska klyftor och stärka demokratin.
            </seg>
          </u>
          <note n="4514766e">
            I detta anförande instämde Lennart Axelsson och Catharina Bråkenhielm
            (båda S).
          </note>
          <note type="speaker" n="ce04903d">
            Anf. 2 BJÖRN SÖDER (SD):
          </note>
          <u who="bjorn_soder_8d750e" xml:id="i-8464cc679800017c-0" n="e28df3f4">
            <seg n="69bd2106">
              Herr talman! I dag är skammens dag. Det är skammens dag då riksdagen
              i dag kommer att besluta om att ge kriminella utlänningar som
              vistas i landet illegalt privilegier som inte svenskar eller andra
              som vistas lagligt i Sverige har.
            </seg>
            <seg n="b76e33b6">
              Övriga sju riksdagspartier, den så kallade sjuklövern, stöder
              unisont detta förkastliga förslag. Det är ingen överraskning att
              Sverigedemokraterna är det enda partiet med sunt förnuft som förkastar
              förslaget i dess helhet.
            </seg>
            <seg n="5fc4aed4">
              Sverige har i dag Europas mest liberala migrationslagar. Regeringen
              har tillsammans med extremistpartiet Miljöpartiet under denna
              mandatperiod fortsatt att liberalisera migrationspolitiken i syfte
              att öka massinvandringen till Sverige. Det är alltså i dag ännu
              lättare än tidigare att få uppehållstillstånd i Sverige.
            </seg>
            <seg n="0ab1f9bd">
              Trots de extremt liberala migrationslagarna finns det människor
              som har fått avvisningsbeslut, eftersom man inte anser att de
              har tillräckliga skäl för att få stanna i Sverige. Det finns också
              människor som har tagit sig in i landet utan att ens bemöda sig
              om att söka uppehållstillstånd. Det handlar alltså om människor
              som bryter mot svensk lagstiftning genom att inte respektera våra
              lagar och uppehålla sig illegalt i landet. Det är människor som
              övriga riksdagspartier nu premierar med privilegier, en sorts
              uppmuntran till att de gör rätt i att stanna kvar i landet.
            </seg>
            <seg n="d16de8a1">
              I den allmänna debatten hörs ofta benämningen gömda flyktingar
              eller papperslösa flyktingar om dessa personer. Vi kunde i tidigare
              inlägg höra Eva-Lena Jansson använda sig av just begreppet papperslösa
              flyktingar. Det görs i syfte att spela på känsloargument, hur
              synd det är om dessa individer som är flyktingar och som på grund
              av Sveriges hårda lagar inte får möjlighet att stanna i Sverige
              eller ens vågar söka asyl. Man använder sig av denna retorik för
              att skuldbelägga dem som kritiserar den dolda mångkulturalistiska
              agendan och den förda migrationspolitiken i Sverige. Men, som
              jag sade, Sverige har Europas mest liberala lagar på detta område,
              och alla som är flyktingar får per automatik uppehållstillstånd
              i Sverige.
            </seg>
            <seg n="47da4697">
              I utskottets betänkande har man valt en försiktigare benämning.
              Man kallar dem tillståndslösa. Vi kommer säkert att under dagen
              höra en del politiker fortsätta att använda begreppen gömda eller
              papperslösa. Så har det förhållit sig i andra debatter runt om
              i landet i landsting när frågan har diskuterats.
            </seg>
            <seg n="b40c21f5">
              I syfte att få bort fokus från en saklig debatt kommer vi säkert
              också att höra beskyllningar mot Sverigedemokraterna om att vi
              vill lämna människor att dö och inte ge dem sjukvård om de inte
              kan betala för sig. Det kunde vi till exempel höra socialminister
              Göran Hägglund säga i frågestunden den 2 maj när Sverigedemokraternas
              Markus Wiechel ställde en relevant fråga om detta område. Hägglund
              svarade med sådana absurda anklagelser. Det är sådana beskyllningar
              Hägglunds partivänner i sjuklövern använt sig av runt om i landsting
              när denna fråga tidigare har debatterats. Jag vill därför förekomma
              sådana absurda påståenden.
            </seg>
            <seg n="962bef51">
              Vi sverigedemokrater anser självklart att bristande betalningsförmåga
              inte ska leda till att människor dör. Den uppfattningen har nog
              varit gällande också hos alla övriga partier innan detta förslag
              tillkom. Jag är övertygad om att det också har fungerat så tidigare.
              Liv ska givetvis räddas oavsett om man kan betala eller ej. I
              hälso- och sjukvårdslagen har det fram till nu stått att personer
              som vistas i landet utan tillstånd endast ska erbjudas osubventionerad
              omedelbar vård, och det är något som vi anser bör gälla även i
              fortsättningen.
            </seg>
            <seg n="6db611f9">
              Med detta sagt undanber jag mig sådana absurda anklagelser likt
              den från socialministern, och jag hoppas att vi kan förhålla oss
              till vad själva sakfrågorna i förslaget innebär, även om det så
              klart är obehagligt för en del att behöva erkänna den djupt orättvisa
              politik man förespråkar och i stället vill rikta bort fokus från
              detta genom att utmåla kritikerna av förslaget och de som står
              upp för en rättvis politik som onda varelser.
            </seg>
            <seg n="d3ba1de9">
              Herr talman! Riksdagen beslutade förra veckan om rätten för barn
              som vistas illegalt i landet att gå i svensk skola. Nu fortsätter
              man på den inslagna vägen genom att ge alla som vistas illegalt
              i landet rätt till kostnadsfri sjukvård, tandvård och mediciner.
              Frågan som omedelbart uppstår är givetvis: Vilka incitament skapar
              sådana beslut att respektera landets lagar och lämna landet? Inga.
              Genom att ge dem privilegier som inte ens landets egna befolkning
              har skapar vi i stället incitament att stanna kvar i Sverige och
              bygga upp ett parallellt skuggsamhälle. Ingen vet i dag hur många
              som uppehåller sig illegalt i Sverige. Det kan röra sig om väldigt,
              väldigt många. Siffror i förslaget gör gällande att man antar
              att 10 00035 000 människor vistas illegalt i Sverige. Man antar.
            </seg>
            <seg n="655a46e1">
              Beslutet skickar givetvis också signaler till vår omvärld. Kan
              de bara ta sig över gränsen till Sverige vi vet hur lätt det är
              i dag med fullständigt upplösta gränser och nedmontering av bevakningen
              av desamma har de kostnadsfri tillgång till svensk sjukvård, tandvård
              och mediciner. Vi kan säkert räkna med att personer som vistas
              illegalt i Europa och även utanför Europa kommer att försöka ta
              sig till Sverige. Här väntar kostnadsfri sjukvård, tandvård och
              mediciner inte minst en likvärdig vård, vilket de inte kan få
              i andra europeiska länder.
            </seg>
            <seg n="d897e454">
              I förslaget skriver man att detta skulle kunna innebära att fler
              personer lockas att söka sig till landet utan tillstånd men att
              det inte finns ett säkerställt samband mellan ökad rätt att ta
              del av sociala förmåner, till exempel hälso- och sjukvård, och
              antalet som vistas i landet utan tillstånd. Man antar helt enkelt
              att inga ska söka sig till Sverige på grund av detta. Man antar.
            </seg>
            <seg n="e55e4641">
              Genom att ge ekonomiska fördelar till människor som vistas här
              illegalt riskerar man att skapa en situation där den inhemska
              befolkningen inte kan få den vård som ställs upp i hälso- och
              sjukvårdslagen. Belastningen på svensk sjukvård kommer att öka,
              och de redan långa köerna kommer att bli längre. Detta drabbar
              den svenska befolkningen och alla andra som befinner sig legalt
              i landet på grund av försämrad tillgänglighet till sjukvård. Men
              i förslaget antar man att vårdkonsumtionen inte ska öka drastiskt.
              Man antar.
            </seg>
            <seg n="707403f7">
              Enligt förslaget ska dessa illegala personer förvisso betala
              en mindre patientavgift eller en mindre avgift för medicinen.
              De ska enligt förslaget betala samma avgifter som gäller för asylsökande,
              vilket innebär att avgifterna för läkarvård och tandvård blir
              50 kronor och för vård hos andra vårdkategorier 25 kronor. Läkemedel
              på apotek kostar dem inte mer än 50 kronor, och en sjukresa kostar
              högst 40 kronor. Men eftersom dessa personer vistas illegalt i
              landet har de inga personuppgifter eller adresser. De behöver
              alltså inte identifiera sig, vilket är vanligt och brukligt i
              ett rättssamhälle. Detta innebär att den faktura som medföljer
              individen efter vård inte behöver betalas eftersom det är ändå
              ingen som kan söka upp personen och begära in pengarna. Nästa
              gång de behöver vård upprepas proceduren. Det blir således kostnadsfri
              tandvård, sjukvård och mediciner för dessa personer som vistas
              illegalt i landet.
            </seg>
            <seg n="9bcf6be3">
              De kan också söka sig till både offentliga och privata vård-
              och tandvårdsaktörer. Eftersom ingen kan verifiera dem som erhållit
              vården kan detta bli lukrativt för de aktörer som vill fylla ut
              tid när de inte tar emot patienter eller ge bort vård avgiftsfritt
              för vissa patienter eftersom aktörerna ändå erhåller ersättning.
              Notan skickas till skattebetalarna, som får stå för kalaset. I
              förslaget antar man en merkostnad för landstingen på 210300 miljoner
              kronor årligen, och staten ska därför avsätta 750 miljoner kronor
              under 2014 och 2015 för att täcka dessa kostnader. Men kostnaden
              är beräknad på en massa antaganden.
            </seg>
            <seg n="d2d75cd7">
              Herr talman! Det är inte bara skattebetalarnas kostnader som
              ska vägas in i detta. Det är förvisso inga småpengar som kommer
              att avsättas. Men det handlar också om rättviseaspekten. Jag sade
              inledningsvis att detta är skammens dag. Samtidigt som sjuklövern
              i riksdagen nu kommer att besluta om dessa privilegier möts vi
              dagligen av uppgifter som gör gällande att svenskar inte har råd
              att erhålla den vård de behöver. De har inte råd att betala patientavgifter.
              De har inte råd att betala för den medicin de behöver. Regeringen
              har nämligen höjt högkostnadsskyddet från 900 kronor till 1 100
              kronor för läkarbesök. Högkostnadsskyddet för mediciner har höjts
              från 1 800 kronor till 2 200 kronor.
            </seg>
            <seg n="a282cfdd">
              Vi har alla kunnat läsa om Maria Doverstål i Boden, som lider
              av bland annat lungsjukdomen KOL. För den behöver hon kortisontabletter.
              Hon lider av reumatism, astma och diskbråck. Hon lever på sjukpenning
              och får ut mindre än 8 000 kronor i månaden. När boende och räkningar
              är betalda har hon kanske 1 000 kronor kvar till mat och mediciner.
              Med ett högkostnadsskydd på 2 200 kronor blir det svårt att betala.
            </seg>
            <seg n="2ac6b657">
              Fram till 2004 kunde Maria liksom andra handla på kredit på apoteken,
              men 2005 skärptes reglerna i och med privatiseringen. Man får
              numera inte ha mer än en betalningsanmärkning och ingen aktiv
              skuld hos fogden. Detta berör dock inte personer som vistas illegalt
              i landet eftersom de varken behöver identifiera sig eller betala
              för sig, men det berör däremot fler svenskar än bara Maria.
            </seg>
            <seg n="39afacb5">
              Enligt riksdagens utredningstjänst avstod 77 000 svenskar under
              2009 från medicinering, och 48 000 svenskar avstod under 2009
              från sjukvård detta på grund av att de inte hade råd. Maria säger
              till Sveriges Radio Ekot att hon helst vill klara sig själv och
              inte behöva be om hjälp. Men för många andra svenskar är det just
              att be om hjälp det enda som återstår. Svenska kyrkans församlingar
              har märkt att allt fler vänder sig till dem för att få hjälp med
              pengar till mediciner. Det har till och med gått så långt att
              en församling har avtalat med apotek om att församlingen betalar
              medicinen om den behövande har med sig ett intyg från dem.
            </seg>
            <seg n="e50a9b06">
              Vi har också alla läst om Calle Waller, som på ålderns höst har
              drabbats av prostatacancer och därför behöver läkemedel för att
              få några år mer i livet när cancern inte längre kan botas. Men
              Calle är, enligt staten, för gammal för att få läkemedlet subventionerat.
            </seg>
            <seg n="34fcc7b6">
              Människor som har slitit i detta land, byggt upp det åt vår generation,
              och på ålderns höst borde få den all den vård och omtanke de behöver
              behandlas alltså på detta sätt.
            </seg>
            <seg n="1acb45f5">
              Låt mig illustrera med ett exempel på den orättvisa politik som
              ni övriga partier i riksdagen i dag ställer er bakom och talar
              er varma för. Under en tolvmånadersperiod nyttjar en svensk pensionär
              och en illegal utlänning av samma ålder och vårdbehov den svenska
              sjukvården. Låt oss säga att de kontinuerligt söker vård för vanligt
              förekommande hjärt- och astmabesvär. Båda besöker sjukvården tolv
              gånger, en gång per månad, under ett år för besvär med astma och
              hjärta. Båda personer tar sjukhustaxi till mottagningen vid tolv
              tillfällen. Båda hämtar ut mediciner tolv gånger, en gång per
              månad. Båda ligger inlagda på sjukhus i sju dygn under året. Under
              året söker de också akut tandvård för tandvärk och för att laga
              två hål, en undersökning och två återbesök med reparativa åtgärder.
              Av detta exempel framgår att en pensionär som har levt hela sitt
              liv i Sverige och betalat skatt kommer att betala 7 490 kronor
              om året för den vård som behövs.
            </seg>
            <seg n="5bc8dcd5">
              För den så kallade tillståndslösa utlänningen, som uppehåller
              sig illegalt i Sverige, uppgår kostnaden till 1 830 kronor. Den
              svenska pensionären tvingas således betala 5 660 kronor mer än
              den som bryter mot svensk lag.
            </seg>
            <seg n="4d0e9a81">
              Man ger alltså privilegier till människor som aldrig bidragit
              till vårt gemensamma välfärdssamhälle och som bryter mot svenska
              lagar. Det är skamligt! Jag anser att politikerna från de övriga
              sju riksdagspartierna borde skämmas.
            </seg>
            <seg n="cec9decf">
              Herr talman! Hela detta förslag bygger på en massa antaganden.
              Man antar hur många som vistas i landet illegalt, för man vet
              inte. Man antar vilka kostnader förslaget kommer att innebära,
              för man vet inte. Man antar hur mycket vård som kommer att tas
              i anspråk, för man vet inte. Man antar att inte fler människor
              kommer att söka sig till Sverige när dessa privilegier nu kommer
              att ges, för man vet inte.
            </seg>
            <seg n="c2c29b8b">
              Antaganden, bedömningar och uppskattningar genomsyrar hela detta
              förslag. Man sjösätter alltså en lag utan att egentligen veta
              någonting. Bara det visar på ren dumhet.
            </seg>
            <seg n="6ad7c577">
              Jag har också nåtts av uppgifter om att remissinstanser inkommit
              med tillrättalagda remissvar. Man har inte velat ha sakliga underlag
              från tjänstemän. Detta vittnar om att förslaget är ett rent politiskt
              beställningsjobb, som regeringen tvingats fram till av extremistpartiet
              Miljöpartiet i sin uppgörelse om migrationspolitiken i juni 2012.
            </seg>
            <seg n="c329b26d">
              Svenska skattebetalare ska nu vara med och finansiera och ge
              avgiftsfri sjukvård, tandvård och mediciner åt personer som trots
              Europas mest flyktingliberala lagar inte har rätt att vistas i
              landet. Svenskar som har betalt skatt i hela sina liv ska behöva
              tigga och be om pengar för att kunna betala sina egna vårdkostnader
              och mediciner, medan personer som inte har rätt att vistas i landet
              ska få detta avgiftsfritt. Det är en djupt orättvis, orättfärdig,
              svenskfientlig och skamlig politik som övriga sju riksdagspartier
              förespråkar.
            </seg>
            <seg n="da28fe68">
              Jag kommer inte att försätta en enda chans, när jag åker land
              och rike runt, att påtala detta för väljarna. Väljarna ska klart
              få berättat för sig vilken politik som sjuklövern här inne unisont
              förespråkar, en politik som premierar kriminella utlänningar på
              bekostnad av svenskarna, en politik som premierar människor som
              inte bidragit till vårt gemensamma välfärdssamhälle på bekostnad
              av dem som har byggt upp vårt land.
            </seg>
            <seg n="2f349943">
              Jag vill ha svar från övriga partiers representanter, ett ja
              eller ett nej. Anser ni att det är rättvist att svenskar inte
              har råd att betala för sin vård eller mediciner, medan personer
              som vistas illegalt i landet ges privilegier som inte svenska
              folket har i form av avgiftsfri sjukvård, tandvård och mediciner?
              Denna fråga borde inte vara svår att besvara, och därför kräver
              jag ett svar från alla partier så att väljarna klart och tydligt
              kan höra det från riksdagens talarstol. Ett ja eller ett nej är
              denna politik som ni förespråkar rättvis?
            </seg>
            <seg n="5f418755">
              Herr talman! Sverigedemokraterna vill å det skarpaste avstyrka
              detta dumdristiga och orättvisa förslag genom bifall till partiets
              reservation.
            </seg>
          </u>
          <note n="b07d4281">
            I detta anförande instämde Per Ramhorn (SD).
          </note>
          <note type="speaker" n="80ef2f86">
            Anf. 3 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-7c873f5d4497aa64-1" n="27a23d6f">
            <seg n="a2e9e7c1">
              Herr talman! Det är ingen nyhet att Sverigedemokraterna gärna
              ställer människor mot varandra i fråga om begreppet svenskar och
              icke-svenskar. Det vi pratar om nu är möjligheten och rätten för
              personer som befinner sig i landet irreguljärt, så kallade papperslösa,
              att få tillgång till vård som inte kan anstå.
            </seg>
            <seg n="c9595adb">
              Vi tar även upp att barn som är under 18 år ska ha samma rätt
              till sjukvård som alla andra barn. Barn har inte valt att bli
              flyktingar, och barn har egna tydliga rättigheter enligt FN:s
              barnkonvention.
            </seg>
            <seg n="d9c2da22">
              När det gäller Sverigedemokraternas politik och rättvisa eller
              inte kan vi väl konstatera att just personer som söker mycket
              sjukvård, till exempel personer som är sjuka, i dag drabbas av
              en orättfärdig sjukförsäkring. Många av de försämringar som har
              drivits igenom har Sverigedemokraterna stått bakom.
            </seg>
            <seg n="f886a573">
              Min fråga till Björn Söder är: Är du stolt över det?
            </seg>
            <seg n="111b6808">
              Du säger att inte alla barn har rätt att gå i skola i Sverige.
              Vilka barn har inte rätt att gå i skola i Sverige? Vilka medborgare
              har inte rätt till hälso- och sjukvård i Sverige?
            </seg>
          </u>
          <note type="speaker" n="01c1ca37">
            Anf. 4 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-1" n="e28df3f4">
            <seg n="f170c955">
              Herr talman! Låt mig vara tydlig: Människor som vistas illegalt
              i Sverige ska ha rätt till akutsjukvård om det annars är förenat
              med livsfara. Liv ska räddas, och det var jag tydlig med inledningsvis.
              Oavsett om man kan betala för sig ska liv räddas.
            </seg>
            <seg n="513421b6">
              Däremot finns det gränser man måste sätta. Som det står i propositionen
              ansågs det vid tillkomsten av lagen om vård för asylsökande sakligt
              motiverat att göra skillnad på människor som var bosatta i Sverige
              och folk som sökte asyl i Sverige. Det är alltså ingen ny uppfinning
              att man sätter gränser och vad som anses rimligt eller inte.
            </seg>
            <seg n="fdbb0ecb">
              Jag fick inte möjlighet att begära replik på Eva-Lena Jansson,
              men Eva-Lena Jansson har möjlighet att besvara min fråga: Är det
              rättvist att människor som vistas illegalt i landet ska ges privilegier
              som inte svenska folket har eller andra utlänningar som vistas
              legalt i Sverige? Är det rättvist? Är det rättvist att de får
              avgiftsfri sjukvård? Det är vad det här innebär. Även om det var
              en väldigt liten patientavgift är det ingen som kan söka upp dessa
              människor och begära in pengarna, alltså är det kostnadsfri och
              avgiftsfri sjukdom som de erhåller. Är det rättvist, medan svenskar
              inte har råd till medicinering? Ett ja eller ett nej kräver jag
              av Eva-Lena Jansson.
            </seg>
          </u>
          <note type="speaker" n="951f1432">
            Anf. 5 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-7c873f5d4497aa64-2" n="27a23d6f">
            <seg n="ca7dfdb9">
              Herr talman! Jag ställde tre frågor till Björn Söder med anledning
              av hans anförande, och jag hade hoppats få svar. I stället ställer
              han motfrågor. Men jag tar frågorna igen. Är du stolt, Björn Söder,
              över de försämringar i sjukförsäkringen som har inneburit att
              många människor har blivit mycket fattigare i Sverige? Är Sverigedemokraterna
              stolta över den försämringen? Vilka barn är det i Sverige som
              inte har rätt att gå i skola i dag? Du påstod i ditt anförande
              att inte alla barn har rätt att gå i skola. Du sade också att
              inte alla medborgare har rätt till hälso- och sjukvård i Sverige.
              Kan du beskriva vilka det är som inte har den rätten?
            </seg>
            <seg n="7057ef08">
              Det finns människor i dag som befinner i Sverige i en svår och
              utsatt position, personer som har kommit hit via trafficking,
              människohandel, personer som med stor rädsla för sitt eget liv
              har valt att gå under jorden därför att de har uppriktig oro över
              den situation som skulle kunna uppstå om de lämnade landet.
            </seg>
            <seg n="941db99e">
              Låt oss säga att en sådan person blir sjuk i Sverige och får
              en svår infektion i ett ben som inte är livshotande men kan innebära
              att personen i fråga får benet amputerat om man inte gör någonting
              åt det. Då ska läkaren ställas inför valet: Ska den här personen
              få den här vården? Är det vård som kan anstå? Ja, enligt Björn
              Söders definition är det vård som kan anstå. Är det inte rättvist
              att ge personen vård om personen behöver den vården? Ja, i det
              här fallet anser jag det. Jag inser väl att det är en väldigt
              svår situation för personer som jobbar i dagens hälso- och sjukvård
              att varje dag ställas inför dilemmat: Ska man kunna ge vård till
              människor som behöver det?
            </seg>
          </u>
          <note type="speaker" n="9e2fb359">
            Anf. 6 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-2" n="e28df3f4">
            <seg n="6c63fcec">
              Herr talman! Det här förslaget innebär att människor som har
              hiv har rätt att få bromsmediciner. Det är något som inte kan
              anstå, likaså när det gäller cellgiftsbehandling och så vidare.
              Vi vet vilka kostnader det medför. Det är människor som vistas
              illegalt i landet.
            </seg>
            <seg n="aa853f32">
              Jag ska försöka snabbt svara på de tre frågorna. Eftersom Eva-Lena
              Jansson vägrar svara på min fråga tänker jag kontra med en på
              slutet. Eva-Lena Jansson kan begära ordet framöver.
            </seg>
            <seg n="3d81402f">
              Vi sverigedemokrater har inte försämrat några sjukvillkor. Vi
              för en rättvis politik, en rättvis politik gentemot dem som sköter
              sig.
            </seg>
            <seg n="6c88f9c3">
              Barn som vistas illegalt i landet ska inte ha rätt till skola.
              Det är väl föräldrarnas ansvar. När började vi tar bort föräldraansvaret?
              Förvisso vet jag Socialdemokraterna gärna vill att staten ska
              styra allting och att föräldrarna inte ska ha mycket påverkan
              på uppfostran och så vidare. Men det är till syvende och sist
              föräldrarnas ansvar att se till att barnen får skolgång. Är det
              föräldrarnas beslut att de befinner sig illegalt i landet är den
              saken faktiskt föräldrarnas ansvar.
            </seg>
            <seg n="ac46d2f7">
              Människor som vistas illegalt i landet ska inte ha rätt till
              sjukvård. De ska ha rätt till akutsjukvård om det annars är förenat
              med livsfara. Men i annat fall ska de inte ha rätt till sjukvård.
              Det ska inte vara subventionerad sjukvård, det ska vara osubventionerad
              sjukvård. Man ska inte förneka att ge vård till någon som ligger
              för döden men inte kan betala för sig för stunden. Sedan kan man
              se om det går att driva in pengarna i efterhand. Det är vår klara
              synpunkt, som jag framförde inledningsvis.
            </seg>
            <seg n="0f0e1dc4">
              Eva-Lena Jansson svarade inte. Är det rättvist att svenska pensionärer
              inte har råd att betala för sin sjukvård och medicin när människor
              som vistas illegalt i landet får avgiftsfri sjukvård ja eller
              nej? Begär gärna ordet senare.
            </seg>
            <seg n="a1a51b37">
              (TALMANNEN: Jag ger Eva-Lena Jansson 30 sekunder för att klara
              ut detta.)
            </seg>
          </u>
          <note type="speaker" n="fd656384">
            Anf. 7 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-7c873f5d4497aa64-3" n="27a23d6f">
            <seg n="a3e36dcf">
              Herr talman! Jag anser att människor i Sverige, som lever i Sverige,
              ska ha rätt till sjukvård ja.
            </seg>
          </u>
          <note type="speaker" n="136755f2">
            Anf. 8 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-ef6da206f49cf042-0" n="e829c176" next="i-23a72e3e97277c9c-0">
            <seg n="85861d3e">
              Herr talman! När du eller jag blir sjuk är hälso- och sjukvården
              skyldig att ge oss vård efter behov. Personalen får aldrig snegla
              på vår status i samhället, vår politiska hemvist, vår religiösa
              tro eller vem vi älskar. På den grunden vilar även hälso- och
              sjukvårdens etiska principer sedan 2 500 år. Det är principer
              vi är stolta över, och det är principer som vi kräver att sjukvården
              ska hävda i alla lägen.
            </seg>
            <seg n="a208a306">
              Det är ytterst om möjligheten att fortsatt hävda dessa principer
              som debatten handlar i dag. Men det är även en debatt om en av
              de grundläggande mänskliga rättigheterna: rätten till hälsa.
            </seg>
            <seg n="85b2c25d">
              Det är en debatt om hur okränkbar vi anser denna rättighet vara,
              om vi menar allvar med att det är en individuell och absolut rättighet
              när vi anger vem vi vill att den ska omfatta, och framför allt
              är det en debatt om huruvida propositionen som läggs fram av regeringen
              med stöd av Miljöpartiet verkligen ger tillgång till vård för
              tillståndslösa i en omfattning som motsvarar det vi förväntar
              oss ur ett MR-perspektiv.
            </seg>
            <seg n="34665537">
              Herr talman! Propositionen om hälso- och sjukvård för personer
              som vistas utan tillstånd i Sverige är visserligen ett framsteg
              från den fullständigt orimliga situation som har rått hittills.
              Vänsterpartiet välkomnar varmt och självklart att tillståndslösa
              barn nu äntligen behandlas som övriga barn i landet och får subventionerad
              fullständig hälso- och sjukvård samt tandvård. På samma sätt är
              det ett uppenbart framsteg att tillståndslösa vuxna nu får ökad
              rätt till vård på en nivå som motsvarar asylsökandes.
            </seg>
            <seg n="ab337204">
              Men frågan för dagen är varför en majoritet i Sveriges riksdag
              ska stödja ett förslag som fortfarande inte uppfyller lika rätt
              till hälsa för alla i landet? Vi vet av erfarenhet att flera av
              de borgerliga småpartierna tidigare har haft en mycket vidare
              och generösare uppfattning när det gäller rätten till vård. Vi
              har också tillsammans med Miljöpartiet länge kämpat sida vid sida
              för en öppnare och generösare migrationspolitik även på detta
              område. Det är innerligt sorgligt att det inte är dessa partiers
              perspektiv som har fått genomslag i propositionen och att dessa
              partier nu i stället står i skuggan av Moderaterna och ett förslag
              där mänskliga rättigheter tyvärr fortsatt sätts på undantag.
            </seg>
            <seg n="61c4253a">
              För även med regeringens nya proposition får sjukvården bortse
              från principen om behovet i centrum när papperslösa Bahar blir
              sjuk. I stället ska man först titta på hennes juridiska status,
              som om sjukdomar endast drabbar den som har svenskt personnummer
              och som om behoven beror på vilka papper som finns i fickan.
            </seg>
            <seg n="862f0e74">
              Precis som när asylsökande Ibrahim blir sjuk tvingas sjukvården
              överväga om vården är nödvändig eller om den kan anstå. En sådan
              gränsdragning finns inte för några andra människor i Sverige,
              och en sådan gränsdragning finns inte i sjukvårdsetiken.
            </seg>
            <seg n="e6bfbf2b">
              Titta in på en av landets kliniker för papperslösa och se det
              enorma frivilligarbetet som görs på klinikerna för att tillgodose
              rätten till hälsa! Träffa läkare, sjuksköterskor och kuratorer
              som kämpar för att ge de allra mest utsatta den vård de behöver.
              De träffar asylsökande och papperslösa, och de försöker efter
              bästa förmåga täcka över vårt samhälles kolossala misslyckande.
              Jag är innerligt tacksam över att alla dessa frivilliga orkar,
              men samtidigt skäms jag ända in i märgen över att de ska behöva
              göra detta som samhället borde tillhandahålla. Tyvärr kommer regeringens
              proposition om utökad rätt till vård för papperslösa inte att
              göra dessa kliniker överflödiga.
            </seg>
            <seg n="d8e20376">
              Precis som asylsökande även i dag söker sig till de frivilliga
              klinikerna för att få hjälp med vård som inte bedömts som tillräckligt
              angelägen inom begreppet vård som inte kan anstå kommer även tillståndslösa
              fortsatt att behöva dessa kliniker.
            </seg>
            <seg n="8d05f2ec">
              Låt oss se lite på begreppet vård som inte kan anstå. Det är
              inte en medicinsk term, och en sådan gränsdragning har inget stöd
              i den beprövade vetenskap som hälso- och sjukvård bygger på. Det
              innebär att en grupp människor i Sverige medvetet kommer att diskrimineras
              och ges sämre förutsättningar för det som i Rätten till hälsa
              kallas rätten till bästa uppnåeliga hälsa för alla människor.
            </seg>
            <seg n="d12af3ef">
              Det innebär alltså i praktiken att det är personal inom vården
              som i sitt dagliga arbete och möte med patienter tvingas diskriminera
              beroende på vilken juridisk status patienten har, eller i klarspråk:
              Patientens behov bemöts olika beroende på om patienten har tillstånd
              i fickan eller inte. Det är uppenbart orimligt att vårdpersonal
              dagligen ska tvingas förhålla sig till denna diskriminering som
              så uppenbart bryter mot medicinsk etik. Dessutom är det ur ett
              patientperspektiv godtyckligt och orättvist att vårdbehovet kan
              komma att bedömas olika beroende på vilken vårdpersonal man möter
              och hur denna tolkar det luddiga och ovetenskapliga begreppet
              vård som inte kan anstå.
            </seg>
            <seg n="375bb5e0">
              Även om Socialstyrelsen har i uppdrag att förtydliga begreppet
              kommer godtyckligheten och den diskriminerande faktorn att kvarstå
              eftersom man här frångår principen om medicinskt behov till fördel
              för ett perspektiv som är av migrationspolitisk karaktär.
            </seg>
            <seg n="d35c7faf">
              Herr talman! Kan man verkligen hävda att människor har en mänsklig
              rättighet om de inte vågar använda den i praktiken eller om de
              kommer att bestraffas om de försöker göra anspråk på den? Vi har
              tyvärr sett en massa exempel på fall där polisen har hämtat personer
              i samband med deras behandling eller sjukhusvistelse. Ibland har
              det skett i samarbete med hälso- och sjukvårdspersonal. Andra
              gånger har polisen av andra anledningar haft kunskap om att personen
              har sökt vård. Senast tog vi del av fallet där en ung ensamkommande
              hämtades av polis på BUP och deporterades trots omfattande självskador
              och självmordsförsök. Detta är inte värdigt ett land som Sverige.
            </seg>
            <seg n="5164acf4">
              När jag besöker kliniker för papperslösa eller på annat sätt
              träffar gömda asylsökande och papperslösa berättar de ofta om
              sin rädsla för att anges eller hämtas av polis i samband med att
              de just söker vård. Om papperslösa ska kunna nyttja rätten till
              vård är det avgörande att de inte känner rädsla att fångas av
              polis. Annars blir det inget annat än en rättighet på pappret.
            </seg>
            <seg n="9bee1609">
              Vänsterpartiet föreslår därför att uppgiftsskyldigheten för hälso-
              och sjukvårdspersonal ändras genom patientsäkerhetslagen så att
              det tydligt framgår att vårdpersonal inte är skyldiga att lämna
              uppgifter om papperslösa till polis eller åklagare, inte heller
              på direkt fråga.
            </seg>
            <seg n="98fbcc74">
              Herr talman! Vad är det då som ligger bakom oviljan att ge alla
              samma rätt till vård? Vilka argument kan vara så viktiga att regeringen
              och MP är beredda att tvinga vårdprofessionen frångå sina medicinsk-etiska
              utgångspunkter som baseras på patientens behov och i stället skapa
              en tydlig A- och B-vård?
            </seg>
            <seg n="5bab4e33">
              Inte sällan hörs argument om att tillståndslösa i större utsträckning
              skulle söka sig till Sverige om rätten till hälso- och sjukvård
              var lika för alla. Jag kan dock passa på att upplysa Björn Söder
              om att Läkare i Världens undersökningar av rätten till vård i
              Europa, som på många håll är mycket generösare än i Sverige, visar
              att det inte finns någon så kallad pullmekanism som drar hit ytterligare
              människor. Det är en myt som är ovärdig seriösa partier och som
              jag tycker att vi kan lämna åt SD att lägga till samlingen av
              xenofoba vanföreställningar.
            </seg>
          </u>
          <note n="33f67439">
            Migrationsminister Billström var snabb att avfärda utredningen
            om rätt till vård för papperslösa som leddes av Erna Zelmin och
            presenterades i maj 2011. Helt i enlighet med de internationella
            konventioner som Sverige förbundit sig att följa föreslog utredningen
            att papperslösa och asylsökande ska få rätt till exakt samma hälso-
            och sjukvård som personer folkbokförda i Sverige.
          </note>
          <u who="christina_hoj_larsen_8cce04" xml:id="i-23a72e3e97277c9c-0" n="e829c176" prev="i-ef6da206f49cf042-0">
            <seg n="81818125">
              Migrationsministern påstod snabbt att lika rätt till vård skulle
              bli för dyrt. Min fråga är: För dyrt i förhållande till vad? Är
              det för dyrt i förhållande till den fullständigt verkningslösa
              restaurangmomsen, välbeställdas bartenderbidrag, läx-RUT eller
              skattesänkningen för bolag?
            </seg>
            <seg n="a1657589">
              Vad får mänskliga rättigheter kosta i Moderaternas Sverige? Är
              drygt halva, högt sagt, kostnaden för restaurangmomsen verkligen
              för mycket? Blir vi inte tillräckligt mätta då?
            </seg>
            <seg n="5af95e55">
              Återigen ser vi exempel på en gammal sanning. Här är pengar viktigare
              än människor och behov och rättigheter. För Moderaterna är rätten
              till vård ett migrationspolitiskt instrument som kan användas
              utan hänsyn till medicinsk etik eller rättighetsperspektiv.
            </seg>
            <seg n="ca98b5ee">
              Herr talman! I Vänsterpartiets Sverige är det tvärtom. I Vänsterpartiets
              Sverige är mänskliga rättigheter inte förhandlingsbara. Mänskliga
              rättigheter har skapats just för att skydda de mest utsatta och
              rättighetslösa, och det är ett åtagande som förpliktar. I Vänsterpartiets
              Sverige behandlas människor lika, oberoende av ursprung, kön,
              klass, religion eller politisk hemvist. I Vänsterpartiets Sverige
              kan människor utan rädsla för polis ta del av rätten till vård.
              Därför, herr talman, fortsätter Vänsterpartiet kämpa för ett Sverige
              där rätten till hälsa inte avgörs av vilka papper människor har
              i fickan.
            </seg>
          </u>
          <note n="cd495987">
            Med detta, herr talman, yrkar jag bifall till reservationerna
            3 och 4.
          </note>
          <note type="speaker" n="103483e6">
            Anf. 9 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-3" n="e28df3f4">
            <seg n="149e0dc5">
              Herr talman! Christina Höj Larsen säger att det är en myt att
              fler söker sig till länder som erbjuder de här privilegierna för
              människor som vistas där illegalt. Läkare i Världen släppte 2009
              en rapport om tillgång till vård för papperslösa i elva europeiska
              länder. 8 procent uppger att de migrerat av hälsoskäl.
            </seg>
            <seg n="59fc6741">
              Jag kan också säga att mellan 500 000 och en miljon har sökt
              sig till Argentina just på grund av att de erbjuder samma vård
              för illegala som för den inhemska befolkningen. 8 procent av Argentinas
              sjukvårdsbudget går till vård till illegala.
            </seg>
            <seg n="a71fde24">
              Christina Höj Larsen deklarerar att man vill liberalisera detta
              ännu mer, att de som vistas här illegalt, alltså bryter mot svensk
              lag, ska ha fullständig rätt till sjukvård.
            </seg>
            <seg n="74301d2b">
              Jag håller med om att vård som inte kan anstå är ett luddigt
              begrepp. Christina Höj Larsen är rädd för att det här kommer att
              innebära att det blir en för snäv definition. Jag tror precis
              tvärtom. Det är ett väldigt luddigt begrepp; det håller jag med
              om. Men jag tror att man kommer att tolka detta väldigt liberalt,
              så jag tror att Christina Höj Larsens farhågor är obefogade.
            </seg>
            <seg n="6367b7bf">
              Jag skulle vilja ha ett svar från Christina Höj Larsen och Vänsterpartiet,
              även om jag i stort sett vet vad svaret kommer att bli, om jag
              nu får ett svar. Jag kan väl utifrån det Christina Höj Larsen
              talade om här tidigare tolka ett visst svar. Men jag skulle ändå
              vilja få ett svar för väljarnas skull, för att de ska veta och
              få klarhet i detta.
            </seg>
            <seg n="56119bb3">
              Anser Vänsterpartiet att det är rättvist att svenskar inte har
              råd att betala för sin vård eller mediciner medan personer som
              vistas illegalt i landet ges privilegier som inte svenska folket
              har, i form av avgiftsfri sjukvård, tandvård och medicin? Jag
              vill ha ett ja eller ett nej.
            </seg>
          </u>
          <note type="speaker" n="6104ea43">
            Anf. 10 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-0" n="e829c176">
            <seg n="a5553d0e">
              Herr talman! Det är inte överraskande att jag och Björn Söder
              tycker helt olika. Det gör vi i de allra flesta frågor.
            </seg>
            <seg n="dd40d3de">
              Den här frågan belyser på ett väldigt bra sätt varför det är
              så. Björn Söder väljer att tolka samhällets samtliga motsättningar
              och konflikter utifrån perspektivet svenskhet snacka om diffust
              begrepp och personer som inte är svenska. Jag ser på samhället
              på ett annat sätt.
            </seg>
            <seg n="0a81c085">
              Björn Söder gav i sitt anförande beskrivningen av ett klassamhälle
              som inte fungerar, ett samhälle där människor har problem med
              att få ihop det här med pensionen, där de är utförsäkrade och
              där a-kassan fullständigt har havererat. Jag ser det klassamhället.
              Mina lösningar handlar om en välfärdspolitik, en solidarisk politik
              där vi faktiskt utjämnar klasskillnaderna.
            </seg>
            <seg n="f9b66dd5">
              Björn Söders lösningar handlar om att utpeka en grupp, på grund
              av etnicitet, och ge den skulden för allting. Just i dag ser vi
              klart och tydligt att det är så det går till. När vi andra försöker
              diskutera en fråga som handlar om mänskliga rättigheter och på
              ett enkelt sätt lyckas urskilja den från migrationspolitiken klarar
              inte Björn Söder av det. Det är naturligtvis här skiljelinjen
              går, och vi tackar för att du visar det så tydligt.
            </seg>
          </u>
          <note type="speaker" n="f3d5be92">
            Anf. 11 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-4" n="e28df3f4">
            <seg n="48da5b59">
              Herr talman! Jag vet inte vad Christina Höj Larsen satt och höll
              på med under mitt anförande. Men hon kan uppenbarligen inte ha
              lyssnat, för då hade hon hört att jag inte gjorde skillnad på
              svenskar och utlänningar. Jag gjorde skillnad på svenskar och
              dem som vistas legalt i landet och dem som vistas illegalt i landet.
            </seg>
            <seg n="d8f1a4dd">
              Vid flera tillfällen talade jag just om svenskar och andra som
              vistas legalt i landet. Jag gör en klar skillnad mellan människor
              som är lagligt i Sverige och dem som inte befinner sig lagligt
              i Sverige. Där gör jag skillnad, och den skillnaden tycker jag
              att vi ska göra, för hela vårt rättssamhälle vilar på det.
            </seg>
            <seg n="6ca4b33e">
              Sedan får jag inget svar. Är det så svårt att få svar från politiker
              ja eller nej? Jag vet att många politiker tricksar och försöker
              undvika att säga ja eller nej. Kanske gör jag också så vid vissa
              tillfällen. Men nu ställer jag verkligen en rak och konkret fråga.
              Är det så svårt att säga ja eller nej? Jag upprepar frågan. Anser
              ni i Vänsterpartiet att det är rättvist att svenskar och även
              de som vistas legalt i landet inte har råd att betala för sin
              vård och medicin medan personer som vistas illegalt i landet,
              alltså bryter mot svenska lagar, ges privilegier som avgiftsfri
              sjukvård, tandvård och medicin? Jag vill ha ett ja eller ett nej,
              Christina Höj Larsen. Så svårt är det inte för en politiker att
              svara ja eller nej.
            </seg>
          </u>
          <note type="speaker" n="06aef76a">
            Anf. 12 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-1" n="e829c176">
            <seg n="4e8f90c0">
              Herr talman! Det här är något av det ni gör allra mest, nämligen
              låtsas som om ni inte är politiker. Det är en riktigt rolig disciplin
              av en person som just nu står i riksdagens talarstol.
            </seg>
            <seg n="e5898feb">
              Björn Söder misslyckas med något, även om han skiljer på de så
              kallade kriminella invandrarna och andra invandrare. Han klarar
              inte av att hålla borta ord som svenskfientlighet. Det är där
              det ändå lyser igenom att det finns någonting annat än bara den
              här skillnaden. Det är andra skillnader vi pratar om, precis som
              vanligt.
            </seg>
            <seg n="7d634565">
              Ja, jag kan gärna svara på frågan, för jag förmår att skilja
              mellan mänskliga rättigheter, demokratiska rättigheter och övrig
              migrationspolitik. Självklart ska människor som inte på något
              annat sätt har möjlighet att få sin rätt till vård uppfylld få
              den. Därför är svaret ja. Naturligtvis ska människor som är i
              behov av vård och inte har någon annanstans att få den kunna få
              den. Det är ganska självklart. Det är en mänsklig rättighet.
            </seg>
            <seg n="06c7ca80">
              I övrigt finns det väldigt mycket kvar att önska av det här samhället
              när det gäller just klasstrukturerna, när det gäller vår fördelning
              i samhället. Men just där har Sverigedemokraterna aldrig några
              svar. Just där är Sverigedemokraterna aldrig beredda att ta en
              verklig debatt om den politik som gör skillnad. För när man inte
              kan peka ut en specifik grupp står ni svarslösa.
            </seg>
          </u>
          <note type="speaker" n="1e453365">
            Anf. 13 ANDERS W JONSSON (C):
          </note>
          <u who="unknown" xml:id="i-8576735178de1596-0" n="a1173388">
            <seg n="e621f1ee">
              Herr talman! Som riksdagsledamot får man ibland vara med om att
              fatta svåra beslut, beslut som kan kännas nödvändiga men komplicerade
              att förklara.
            </seg>
            <seg n="a26c8c31">
              I dag får vi vara med om att fatta ett beslut som är lätt att
              fatta. Det är enkelt att förklara, och det kommer att förändra
              tillvaron för två stora grupper i det svenska samhället.
            </seg>
            <seg n="d49caf16">
              Den första gruppen, som det här kommer att påverka, är alla som
              arbetar i sjukvården, för de kommer nu inte att behöva ställa
              sin yrkesetik mot svensk lag. Riksdagsbeslutet, som vi förhoppningsvis
              fattar i eftermiddag, kommer därmed att underlätta deras arbete.
              Alla som är skolade till att vara sjuksköterskor, läkare, undersköterskor
              och barnmorskor har i utbildningen fått inpräntat i sig att alla
              människor är lika mycket värda, att man aldrig, om man följer
              sin yrkesetik, kan vägra någon vård på grund av hudfärg eller
              för den delen medborgarskap. Grundbulten i yrkesetiken är och
              har alltid varit att behandla alla människor lika oavsett kön,
              ålder, härkomst eller social position.
            </seg>
            <seg n="c4dc91bb">
              All personal i sjukvården har dessutom varit underställd hälso-
              och sjukvårdslagen, i vars portalparagraf det står att sjukvård
              ska ges efter behov och inget annat. När man stått inför en medmänniska
              med uppenbart behov av vård har man dock fram till nu varit tvungen
              att fråga sig inte vad som hänt den skadade eller sjuke utan vilka
              de fyra sista siffrorna i personnumret är.
            </seg>
            <seg n="b68f61c8">
              Merparten av alla som arbetar i sjukvården har, tack och lov,
              följt sin yrkesetik. De har gjort vad bland annat Word Medical
              Association, som är läkarnas internationella organisation, slagit
              fast, nämligen att patienten alltid har rätt att bli behandlad
              utan diskriminering och att man ska agera för att säkerställa
              det även om lagstiftning eller regelverk förnekar denna rätt.
              På senare år har ett antal landsting ställt sig bakom sin vårdpersonals
              kloka agerande och skapat egna riktlinjer för hur människor som
              saknar tillstånd att vistas i Sverige ska beredas vård. Region
              Skåne och Helsingforss läns landsting är ett par goda exempel.
            </seg>
            <seg n="a78a3ca3">
              Det vi gör i eftermiddag genom att bifalla regeringens proposition
              är att vi skapar ett regelverk för den praxis som sedan lång tid
              tillbaka har etablerats kring hur människor som vistas i landet
              utan tillstånd ska ges rätt till hälso- och sjukvård. Sjukvårdspersonalens
              och landstingens agerande får därmed en solid laglig grund. Lagändringen
              kommer dessutom att göra stor skillnad i vardagen för alla som
              arbetar inom svensk hälso- och sjukvård men också för de människor
              som vistas i Sverige utan tillstånd. Sveriges riksdag ger dem
              nu rätten till sjukvård.
            </seg>
            <seg n="cbe3337b">
              I socialutskottets betänkande finns två principiella reservationer.
              Den ena kommer från Vänsterpartiet, och där föreslås att vuxna
              som saknar tillstånd ska ha samma rätt till hälso- och sjukvård
              som lagförslaget ger barn i familjer som saknar tillstånd. Jag
              kan känna sympati för den människosyn som ligger till grund för
              Vänsterpartiets reservation.
            </seg>
            <seg n="5a81af49">
              Det huvudsakliga skälet till varför utskottets majoritet inte
              ställt sig bakom den linjen är att det skulle leda till en situation
              där den som fått avslag på sin asylansökan och utan tillstånd
              stannat kvar i landet skulle få större tillgång till hälso- och
              sjukvård än den som är asylsökande. Utskottets majoritet anser
              att den som söker asyl och den som vistas i landet utan tillstånd
              ska ha samma rätt till vård och att avgifterna dessutom ska vara
              desamma.
            </seg>
            <seg n="080e2abe">
              Det är en också praktisk lösning för sjukvårdspersonalen. När
              de ställs inför en medmänniska som är i behov av vård men saknar
              de fyra sista siffrorna i personnumret behöver de inte bry sig
              om var i processen den sjuke befinner sig. Är det en person där
              asylprocessen fortfarande pågår eller är det en person som fått
              en lagakraftvunnen dom och därmed saknar tillstånd att vistas
              i Sverige?
            </seg>
            <seg n="7318c076">
              Den andra principiella reservationen kommer från Sverigedemokraterna.
              I den yrkas avslag på regeringens proposition. Den som vistas
              i Sverige utan tillstånd ska inte få sjukvård. Det är, herr talman,
              just inom sjukvårdspolitiken som konsekvenserna av Sverigedemokraternas
              hårda och känslolösa ideologi blir som mest tydliga. De som saknar
              de fyra sista siffrorna i personnumret har inte rätt till sjukvård.
              De ska ut ur landet eller lida, ja, i förlängningen kanske dö.
              Det är budskapet från Sverigedemokraterna. Att hålla människor
              borta från sjukvård ska bli ett instrument i migrationspolitiken.
              På så sätt ska människor som inte har rätt att vistas här tvingas
              ut ur landet.
            </seg>
            <seg n="3d9efd20">
              Sverigedemokraterna vill därmed tvinga läkare och sjuksköterskor
              att innan de ger vård och hjälp först fråga om den sjuke eller
              skadade har medborgarskap eller uppehållstillstånd. Utan papper
              ingen vård är lagen som ska gälla. Att den helt strider mot den
              yrkesetik som sjukvårdspersonalen har bekymrar inte Sverigedemokraterna.
            </seg>
            <seg n="2308f5cd">
              Men inte nog med det. Det som mest upprört många av Sveriges
              läkare är när Sverigedemokraternas partisekreterare i en intervju
              i Läkartidningen förklarat att sjukvårdspersonalen dessutom skulle
              vara skyldiga att polisanmäla den som är sjuk eller skadad och
              uppsöker sjukvården utan att ha tillstånd att vistas i landet.
              Vet man med sig att en person vistas i landet illegalt eller inte
              kan betala för sig ska man enligt Sverigedemokraterna omedelbart
              tillkalla polis eller myndigheter.
            </seg>
            <seg n="8908feb4">
              Herr talman! Sjukvården omfattas i dag av mycket strikt sekretess.
              Endast brott som mord, rån och kidnappning, som leder till mångåriga
              fängelsestraff, kan bryta sekretessen. Nu vill alltså Sverigedemokraterna
              ändra principerna. Även den som gör sig skyldig till att vistas
              i landet utan uppehållstillstånd ska av läkare och sjuksköterskor
              anmälas. Ska man vara konsekvent från Sverigedemokraternas sida
              måste det därmed gälla alla brott. Den som under en natt sprungit
              runt och misshandlat andra med järnrör och då ådragit sig en sårskada
              ska, innan distriktssköterskan plåstrar om skadan, polisanmälas
              så att polisen kan hämta upp vederbörande eftersom denne gjort
              sig skyldig till ett brott. Detta är häpnadsväckande.
            </seg>
          </u>
          <note n="4a44b59f">
            Herr talman! Jag vill med skärpa yrka avslag på Sverigedemokraternas
            reservation och på övriga reservationer samt yrka bifall till
            utskottets förslag i betänkandet.
          </note>
          <note type="speaker" n="53ff5bb8">
            Anf. 14 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-2" n="e829c176">
            <seg n="02c69c8e">
              Herr talman! Jag vill gärna höra en motivering till varför man
              inte helt enkelt skulle kunna ändra patientsäkerhetslagen så att
              det blir klart och tydligt att det är säkert och tryggt för tillståndslösa
              att nyttja sin mänskliga rättighet och ta del av vård. Vad är
              anledningen till det?
            </seg>
          </u>
          <note type="speaker" n="429b2d1a">
            Anf. 15 ANDERS W JONSSON (C) replik:
          </note>
          <u who="unknown" xml:id="i-8576735178de1596-1" n="a1173388">
            <seg n="c236a80e">
              Herr talman! Det hänger samman med att vi anser att alla människor
              är lika mycket värda. Alla ska behandlas lika. Om polis eller
              annan myndighet frågar sjukvårdspersonalen ifall en viss person
              vistas på en sjukvårdande inrättning är personalen enligt den
              svenska lagstiftningen skyldig att svara på frågan. Vi har inte
              funnit anledning att särskilja gruppen människor som saknar tillstånd
              från alla andra grupper där polis eller andra myndigheter kan
              ha intresse av att få reda på om de vistas i landet. På samma
              sätt som vi tycker att man ska ha rätt till sjukvård tycker vi
              att det regelverk som finns i hälso- och sjukvården i möjligaste
              mån ska gälla alla.
            </seg>
          </u>
          <note type="speaker" n="279f2a04">
            Anf. 16 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-3" n="e829c176">
            <seg n="c2c5d623">
              Herr talman! Jag håller naturligtvis med om att alla människor
              bör behandlas lika, men nu har vi en grupp som är oerhört utsatt,
              en grupp som vi vet drar sig för att söka och ta del av sin rättighet,
              en grupp som alla partier utom Sverigedemokraterna inte ser som
              kriminell. Jag önskar verkligen att det vore tydligt avkriminaliserat
              att vara tillståndslös i Sverige. Vi ser det inte som ett allvarligt
              brott, och det vore därför en viktig medmänsklig signal att visa
              att vi ser rätten till vård som mycket viktigare än att försöka
              kriminalisera människor som av olika skäl hamnat i den olyckliga
              situationen.
            </seg>
          </u>
          <note type="speaker" n="c01b6781">
            Anf. 17 ANDERS W JONSSON (C) replik:
          </note>
          <u who="unknown" xml:id="i-8576735178de1596-2" n="a1173388">
            <seg n="20c3ed80">
              Herr talman! Som jag sade tidigare känner jag stor sympati för
              den hållning som ligger till grund för Christina Höj Larsens fråga.
              Ska man göra den förändringen tycker jag att man i så fall måste
              se till helheten. Det är inte bara människor som vistas i Sverige
              utan tillstånd och befinner sig i sjukvården som är mycket utsatta
              utan det finns även andra grupper. I det läget måste man se över
              huruvida vi ska gå in och göra en sådan ändring generellt i lagstiftningen.
              Om polisen knackar på dörren ska sjukvårdspersonalen då ha rätt
              att inte svara på frågan ifall just den sökta personen befinner
              sig där. Jag är inte främmande för en sådan ändring, men det kräver
              i så fall ett ordentligt utredningsarbete.
            </seg>
            <seg n="9c30c450">
              Jag tror inte heller att detta får så stora konsekvenser beroende
              på att sekretesslagstiftningen är oerhört tydlig. Det är inte
              möjligt för sjukvårdspersonal, som Sverigedemokraterna menar att
              man ska göra, att informera polis eller myndigheter om att denna
              person är där. Det som krävs för att man ska svara på frågan är
              att polisen ställer en specifik fråga: Finns denna person med
              detta namn och från detta land på sjukhus?
            </seg>
            <seg n="1dcd736a">
              Enligt detta förslag måste man i det läget svara ja eller nej
              på den frågan.
            </seg>
          </u>
          <note type="speaker" n="22764a1e">
            Anf. 18 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-4ace300fe971cb35-0" n="e28df3f4" next="i-a34caff006312053-0">
            <seg n="d652a856">
              Herr talman! Det är mycket tråkigt att Anders W Jonsson försöker
              förstöra en seriös debatt genom att komma med mycket absurda anklagelser.
            </seg>
            <seg n="7e736e5a">
              Om Anders W Jonsson hade lyssnat på mitt inledningsanförande
              hade han hört att jag sade att det är precis denna argumentation
              som våra politiska motståndare, ni i sjuklövern, försöker fokusera
              på därför att ni inte vill ha en saklig debatt i ärendet.
            </seg>
            <seg n="4d0f96c0">
              Jag sade följande i början av mitt anförande:
            </seg>
            <seg n="d05f5f18">
              I syfte att få bort fokus från en saklig debatt kommer vi säkert
              också att höra beskyllningar mot Sverigedemokraterna om att vi
              vill lämna människor att dö och inte ge dem sjukvård om de inte
              kan betala för sig.
            </seg>
          </u>
          <note n="9afef0f5">
            Sedan refererade jag till att det bland annat var det som socialminister
            Göran Hägglund hade sagt vid frågestunden den 2 maj då han kom
            med sådana beskyllningar.
          </note>
          <u who="bjorn_soder_8d750e" xml:id="i-a34caff006312053-0" n="e28df3f4" prev="i-4ace300fe971cb35-0">
            <seg n="fde06260">
              Jag sade även följande:
            </seg>
            <seg n="30e1d69d">
              Vi sverigedemokrater anser självklart att bristande betalningsförmåga
              inte ska leda till att människor dör. Den uppfattningen har nog
              varit gällande också hos alla övriga partier innan detta förslag
              tillkom. Jag är övertygad om att det också har fungerat så tidigare.
              Liv ska givetvis räddas oavsett om man kan betala eller ej.
            </seg>
            <seg n="5cdf278c">
              Jag undanber mig därför sådana absurda anklagelser som Anders
              W Jonsson drar fram i syfte att försöka ta fokus från själva sakfrågan.
            </seg>
            <seg n="2e78f899">
              Alla ska behandlas lika, sade Anders W Jonsson i ett tidigare
              replikskifte. Varför ska då svenskar betala högre patientavgifter
              och finansiera vården via skattsedeln, när människor som vistas
              illegalt i landet inte behöver betala några patientavgifter eftersom
              det inte är någon som kan söka upp dem sedan och begära in pengarna?
              De betalar inte heller någon skatt eftersom de lever i ett parallellt
              skuggsamhälle där de arbetar svart. Varför ska inte alla behandlas
              lika?
            </seg>
            <seg n="062b2587">
              Jag skulle vilja ha ett svar från Anders W Jonsson, ett ja eller
              ett nej så att det är tydligt för väljarna, på följande fråga:
              Anser Centerpartiet att det är rättvist att svenskar inte har
              råd att betala för sin vård eller för sina mediciner när personer
              som vistas illegalt i landet ges privilegier som svenska folket
              inte har i form av avgiftsfri sjukvård och tandvård och avgiftsfria
              mediciner? Svara ja eller nej på den frågan.
            </seg>
          </u>
          <note type="speaker" n="758ef963">
            Anf. 19 ANDERS W JONSSON (C) replik:
          </note>
          <u who="unknown" xml:id="i-8576735178de1596-3" n="a1173388">
            <seg n="e34cf503">
              Herr talman! Björn Söders inledningsanförande på 15 minuter var
              fullständigt pepprat med direkta felaktigheter som att omregleringen
              av apoteksmarknaden skulle ha skett 2005 och att detta förslag
              skulle innebära avgiftsfrihet.
            </seg>
            <seg n="af4caf4c">
              Båda de frågor som Björn Söder nu ställer till mig vittnar om
              vissa kunskapsluckor, måste jag säga, när det gäller hur svensk
              sjukvård fungerar.
            </seg>
            <seg n="c0c44492">
              Först och främst detta med om det innebär ett hot mot den enskildes
              liv. Det är inte så enkelt, Björn Söder, att på en akutmottagning
              säga vilket tillstånd som faktiskt är livshotande. För den som
              söker vård inom Folktandvården för akut tandvärk och svår infektion
              i en tand och inte får detta åtgärdat kan det leda till en hjärnhinneinflammation
              och död.
            </seg>
            <seg n="3d66cab5">
              Att vissa tillstånd leder till liv och att andra tillstånd leder
              till död finns inte i Sverigedemokraternas enkla förhållanden.
              Det är därför som resonemanget om att vi för in vård som inte
              kan anstå är så viktigt beroende på att sjukvårdspersonalen i
              det läget har möjlighet att fundera på följande: Skulle detta
              tillstånd leda till hot mot liv och hot mot hälsa om behandling
              inte ges?
            </seg>
            <seg n="4aa79d1b">
              Även den andra frågan som Björn Söder har upprepat visar på en
              bristande förståelse för hur det svenska socialförsäkringssystemet
              är uppbyggt. Det är alltså så att när det gäller personer som
              är svenska medborgare eller som har ett uppehållstillstånd och
              som inte har möjlighet att betala avgifter för sjukvård har vi
              ett socialt skyddsnät i form av försörjningsstödet som gör att
              sociala myndigheter går in och garanterar en lägsta levnadsnivå
              på 8 0008 500 kronor och dessutom är beredda att ta alla kostnader
              för sjukvård.
            </seg>
            <seg n="a921e34a">
              Bara genom att lyfta fram detta exempel visar Sverigedemokraterna
              att de har en bristande förståelse för hur det svenska sociala
              systemet är uppbyggt.
            </seg>
          </u>
          <note type="speaker" n="05c36d57">
            Anf. 20 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-5" n="e28df3f4">
            <seg n="ede63989">
              Herr talman! Jag fick inte med mig regeringens proposition nu.
              Men det står där, Anders W Jonsson, att människor som vistas illegalt
              i landet också har rätt till försörjningsstödet eller det sociala
              trygghetsnätet. Det är nämligen så det har utvecklats runt om
              i landet.
            </seg>
            <seg n="dc78963f">
              Jag vet inte om Anders W Jonsson har läst regeringens proposition,
              men det står i klartext att det är så det har utvecklats.
            </seg>
            <seg n="d65329b7">
              Om vi ska ha det lika för alla ska väl i så fall svenska folket
              också ha vård, tandvård och mediciner till samma patientavgifter.
              De ska inte heller behöva betala för sig om de inte kan betala
              för stunden. De ska också kunna slänga fakturan utan att någon
              kommer senare och driver in skulden. Då är det lika för alla.
            </seg>
            <seg n="71cf08d6">
              Då tycker jag att man från Centerpartiet och från regeringen
              och från alla de andra partierna som förespråkar detta ska löpa
              linan ut och säga att vi ska ha en fullständigt avgiftsfri sjukvård
              och tandvård och avgiftsfria mediciner i Sverige för allt och
              alla. Bara man lyckas ta sig över gränsen gäller det. Det är också
              enkelt för sjukvårdspersonalen att den inte behöver göra skillnad
              på olika sorters folk beroende på om de har tillstånd att vistas
              här, om de är asylsökande och så vidare. Då blir det mycket enkelt.
              Då tycker jag att ni ska löpa linan ut och förespråka det. Det
              är uppenbarligen dit ni vill.
            </seg>
            <seg n="74c01264">
              Jag har inte fått svar ja eller nej från Anders W Jonsson: Anser
              Centerpartiet att det är rättvist att svenskar inte har råd med
              sjukvård, tandvård och medicinering?
            </seg>
            <seg n="1e2e60ba">
              Jag tog här upp exempel på hur människor söker sig till Svenska
              kyrkan för att tigga och be om pengar. Andra vill inte göra det.
            </seg>
            <seg n="12cf6d3c">
              Jag vill inte ha ett samhälle där människor som har levt hela
              sitt liv i det här samhället betalat skatt och gjort rätt för
              sig och arbetat på ålderns höst måste komma med håven och tigga
              om pengar för att de ska ha råd att köpa mediciner. Annars avstår
              de.
            </seg>
            <seg n="2551c370">
              Jag refererar till riksdagens utredningstjänst när det gäller
              hur många det är som avstår från att erhålla mediciner och sjukvård
              för att de inte har råd.
            </seg>
            <seg n="80476bef">
              Anders W Jonsson tar själv upp på sin blogg i år att han ofta
              möter ensamstående mammor på barnjouren på Gävle sjukhus som inte
              har råd att hämta ut medicin till sina barn. Är det en rättvis
              politik? Svara ja eller nej, tack.
            </seg>
          </u>
          <note type="speaker" n="e0027397">
            Anf. 21 ANDERS W JONSSON (C) replik:
          </note>
          <u who="unknown" xml:id="i-8576735178de1596-4" n="a1173388">
            <seg n="0660d948">
              Herr talman! Björn Söder vägrar att inse att det är en oerhört
              stor skillnad mellan att vistas i Sverige om man är medborgare
              eller har ett uppehållstillstånd och omfattas av det stora skyddsnät
              som vi har i Sverige och att leva i landet utan tillstånd.
            </seg>
            <seg n="6eca30c4">
              Jag kan hålla med om att det finns brister även i det svenska
              skyddsnätet. Det är brister som vi försöker korrigera det ena
              före och det andra efter. Men att jämföra detta skyddsnät med
              det liv som de människor lever som saknar tillstånd att leva i
              Sverige är fullständigt absurt.
            </seg>
            <seg n="cc371a69">
              Detta visar på något vis hur Sverigedemokraterna är beredda att
              använda en oerhört utsatt grupp, kanske den mest utsatta som vi
              har i det svenska samhället, som ett slagträ i denna debatt.
            </seg>
            <seg n="46b77b4a">
              Det absoluta lågvattenmärket var när Sverigedemokraterna valde
              att presentera detta förslag i form av det nyhetsbrev som gick
              ut i södra Sverige där man hade bilder på ett antal utslagna människor
              och skrev: Vet ni varför de är så glada? Jo, det är snart den
              1 juli.
            </seg>
            <seg n="cb8aa854">
              Herr talman! Jag är oerhört stolt över att vi i dag kan fatta
              beslut om att ge dessa människor rätt till sjukvård som inte kan
              anstå. Det innebär att vi räcker ut handen till en av de grupper
              som har det absolut svårast i det svenska samhället. Det är en
              grupp som Sverigedemokraterna fortsatt är beredda att stampa på
              i det svenska gruset.
            </seg>
          </u>
          <note type="speaker" n="9c64ec86">
            Anf. 22 SAILA QUICKLUND (M):
          </note>
          <u who="saila_quicklund_0e2c08" xml:id="i-6c3539c6df3ce215-0" n="ae16516e" next="i-be26b33f9b1b9dbd-0">
            <seg n="04ea3a7d">
              Herr talman! I propositionen föreslås en ny lag som reglerar
              landstingens skyldighet att erbjuda personer som vistas i Sverige
              utan tillstånd hälso- och sjukvård inklusive tandvård. Lagförslaget
              innebär att landstingen ska vara skyldiga att erbjuda vuxna personer
              som vistas i landet utan tillstånd samma subventionerade hälso-
              och sjukvård som vuxna asylsökande, det vill säga vård som inte
              kan anstå, inklusive tandvård, mödrahälsovård, preventivmedelsrådgivning,
              vård vid abort och en hälsoundersökning. Landstingen ska därutöver
              ges möjlighet att erbjuda vård upp till samma nivå som för bosatta.
            </seg>
            <seg n="ca98444d">
              Det uppstår i dag situationer i hälso- och sjukvården då det
              inte går att avgöra vilken tillgång till vård som landstinget
              är skyldigt att erbjuda den vårdsökande. Det kan i praktiken medföra
              att patienter antingen inte får den vård som de borde få enligt
              gällande lagstiftning eller att de får vård på en högre nivå än
              lagstiftningen faktiskt medger.
            </seg>
            <seg n="d1f22076">
              Dagens reglering ger därför enligt regeringen upphov till tillämpningsproblem
              både för det enskilda landstinget och för vårdpersonalen. Personalen
              ställs inför juridiska tolkningar och avvägningar som är svåra
              för dem att göra och som de upplever kommer i konflikt med de
              etiska principer som faktiskt gäller inom svensk hälso- och sjukvård.
              Den osäkerhet som den nuvarande regleringen kan medföra har kommit
              att beskrivas som ett arbetsmiljöproblem för vårdpersonalen. Mot
              den bakgrunden anser regeringen att det finns behov av att på
              ett tydligare sätt reglera vad landstingen har för rätt och faktiskt
              skyldighet att erbjuda hälso- och sjukvård till vem och på vilka
              villkor.
            </seg>
            <seg n="3bc14c94">
              Herr talman! Den person som vistas i landet ska ges förutsättningar
              att leva ett värdigt liv och bland annat få tillgång till grundläggande
              hälso- och sjukvård. Det gäller även personer som vistas i landet
              utan tillstånd. I dag har dessa personer enbart tillgång till
              osubventionerad omedelbar vård. Förslaget innebär att landstingens
              skyldighet att erbjuda vård åt personer som vistas i landet utan
              tillstånd nu utvidgas. I praktiken innebär det emellertid enligt
              regeringen att den verksamhet som redan pågår i flera landsting
              nu får en legal grund.
            </seg>
            <seg n="b8373f06">
              Det innebär att landstingens behov att i förtydligande syfte
              besluta om egna kompletterande, lokala riktlinjer för vården nu
              till stor del kan undanröjas. Det innebär också att det blir tydligt
              att den här verksamheten ska bedrivas, redovisas och följas upp
              på samma sätt som övrig hälso- och sjukvård. På så sätt kommer
              den aktuella målgruppen att omfattas av kvalitetssäkring i sjukvården,
              och det innebär i sin tur att patientsäkerheten kan förverkligas
              även för den här gruppen.
            </seg>
            <seg n="8ffdc128">
              Dessutom uppfylls kraven på bland annat öppenhet och insyn i
              hur gemensamma resurser används. Regeringen anser att det är viktigt
              att personer som vistas i landet utan tillstånd känner till vilken
              vård de har tillgång till enligt den nya lagen. Berörda myndigheter,
              landsting och de ideella organisationerna har därför en viktig
              uppgift i att bidra till arbetet med att informera den berörda
              målgruppen om vad som gäller för dessa personer och vad som allmänt
              gäller inom den svenska hälso- och sjukvården. Det kommer även
              att finnas behov av att informera hälso- och sjukvårdspersonalen
              om det nya regelverket.
            </seg>
            <seg n="5e679731">
              Herr talman! Personer som vistas i landet utan tillstånd ska
              enligt förslaget erbjudas samma vård som asylsökande. Precis som
              vid tillkomsten av lagen om vård för asylsökande med flera anser
              regeringen att det får anses sakligt motiverat att göra en skillnad
              mellan bosatta personer och personer som vistas i Sverige utan
              tillstånd avseende tillgången till hälso- och sjukvård. Regeringen
              bedömer att förslagen därför inte står i strid med vare sig grundlagen
              eller internationella åtaganden.
            </seg>
            <seg n="83952586">
              Regeringens förslag innebär också att hälso- och sjukvårdspersonal
              inom ramen för sin anställning och i sin yrkesutövning är skyldiga
              att vårda och behandla personer som vistas i landet utan tillstånd
              på i stort sett samma sätt som de vårdar och behandlar andra personer.
            </seg>
            <seg n="c758799e">
              Den utökade tillgången till hälso- och sjukvård bör endast gälla
              personer som vistas i landet under en längre tid, det vill säga
              då vistelsen inte har karaktären av ett besök. Landstingets utvidgade
              skyldighet att erbjuda vård bör därför ställas i relation till
              utlänningens beräknade förväntade vistelsetid i landet. Genom
              att förslaget enbart omfattar utlänningar som vistas olovligen
              i landet kommer förslaget inte att gälla turister, affärsresenärer
              och andra som har rätt att vistas i landet.
            </seg>
            <seg n="625b8d85">
              Barn som vistas i landet utan tillstånd, vare sig de är ensamkommande
              eller lever med sina föräldrar, tillhör enligt regeringen de allra
              mest utsatta i vårt samhälle. De kan antas leva i otrygghet och
              med oro för vad som kan tänkas hända om de själva eller familjen
              tvingas lämna landet. I de fall barnet vistas i landet med sin
              familj kan det antas att det är föräldrarna som har beslutat att
              familjen ska stanna i landet trots att familjen saknar tillstånd
              för det. Det är ett beslut som inte bör drabba det enskilda barnet
              och dess möjligheter till en god hälsa och utveckling.
            </seg>
            <seg n="d4d999b3">
              Utöver att barn har särskilda skyddsbehov är dessutom betydelsen
              av en god hälso- och sjukvård särskilt stor hos barn på grund
              av deras snabba utveckling. Utebliven vård kan få allvarliga konsekvenser
              för deras hälsa och fortsatta utveckling. Att barn och i vissa
              fall barns föräldrar kan göra sig skyldiga till brott när de vistas
              i landet utan tillstånd ska inte heller hindra att barn ges full
              tillgång till hälso- och sjukvård inklusive tandvård.
            </seg>
            <seg n="7ea2bdb1">
              Barn som vistas i landet utan att ha ansökt om nödvändiga tillstånd
              för detta ska få samma tillgång till hälso- och sjukvård som bosatta,
              asylsökande barn och barn som håller sig undan verkställighet
              av avvisnings- eller utvisningsbeslut. De här barnen ska således
              erbjudas fullständig hälso- och sjukvård. De ska även erbjudas
              regelbunden och fullständig tandvård till dess att de fyller 18
              år.
            </seg>
            <seg n="798f02fc">
              Herr talman! I propositionen föreslås att landstingets skyldighet
              att erbjuda hälsoundersökning till asylsökande personer med flera
              utvidgas till att även omfatta personer som vistas i landet utan
              tillstånd. Hälsoundersökningen ska erbjudas en gång under personens
              vistelse i landet.
            </seg>
            <seg n="a70ebd6d">
              När det gäller vårdavgifter och avgifter för läkemedel föreslås
              regeringen få meddela föreskrifter om vårdavgifter och avgifter
              för läkemedel enligt den nya lagen. Regeringen gör i den delen
              bedömningen att den vård som ska erbjudas personer som vistas
              i landet utan tillstånd ska vara subventionerad. Landstinget bör
              få ta ut vårdavgifter, men avgifterna bör inte vara högre än de
              avgifter som gäller för asylsökande personer. Detta bör även gälla
              avgifter för läkemedel som förskrivs i samband med vård som ges
              med stöd av lagen. På samma sätt som för asylsökande barn bör
              regelbunden tandvård vara avgiftsfri för barn upp till 18 år.
              Den inledande hälsoundersökningen bör vara avgiftsfri.
            </seg>
            <seg n="7609fdca">
              Vårdens uppgift är att bota, lindra, trösta och göra medicinska
              prioriteringar utifrån vårdbehov. Den lagstiftning Sverige tidigare
              har haft har inneburit att vårdpersonal har ställts inför etiska
              dilemman. Rätten till hälsa är inte kopplad till personens förmåga
              att följa lagar. Sjukvården ska ägna sig åt sjukvård, inte migrationsfrågor.
              Jag är stolt över att fem partier nu har enats om förbättringar
              av hälso- och sjukvården för vård av personer som vistas i Sverige
              utan tillstånd. Sverige förtjänar en human och ansvarsfull hälso-
              och sjukvårdspolitik.
            </seg>
          </u>
          <note n="f3681694">
            Med anledning av detta yrkar jag bifall till propositionen och
            avslag på motionerna.
          </note>
          <u who="saila_quicklund_0e2c08" xml:id="i-be26b33f9b1b9dbd-0" n="ae16516e" prev="i-6c3539c6df3ce215-0">
            <seg n="291491a9">
              (Applåder)
            </seg>
          </u>
          <note type="speaker" n="51aa50c4">
            Anf. 23 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-6" n="e28df3f4">
            <seg n="d294c1ea">
              Herr talman! Saila Quicklund säger att förslaget endast gäller
              de utlänningar som vistas olagligt i Sverige och inte de utlänningar
              som vistas här legalt, som turister och så vidare. Hur ska man
              kontrollera och avgöra detta? Om jag som utlänning kommer till
              Sverige, vistas här lagligen och behöver uppsöka vård är det klart
              att jag med detta lagförslag bara kan hävda att jag är här illegalt.
              Då får jag det avgiftsfritt i stället för att jag betalar mina
              egna avgifter.
            </seg>
            <seg n="92761ed1">
              Det är klart att det är svårare för etniska svenskar att hävda
              detsamma, alltså att man är illegal utlänning i Sverige, men jag
              tycker faktiskt att svenska folket ska prova på detta när lagen
              träder i kraft. När man behöver vård, tandvård eller mediciner
              säger man: Jag är illegal utlänning i Sverige; ge mig tillfälligt
              personnummer och så vidare. När man har fått medicinen, tandvården
              eller sjukvården och får fakturan med sig droppar man den bara
              i papperskorgen, för det är ändå ingen som sedan kan uppsöka en
              och kräva in pengarna. Jag tycker att svenska folket borde prova
              det.
            </seg>
            <seg n="fc72cb0f">
              Min fråga är dock: Hur ska man kontrollera vilka som vistas här
              lagligt och inte lagligt, om det är individer som uppger att de
              inte är här lagligt? Hur ska man kontrollera att vårdgivarna det
              här gäller ju både privata och offentliga aktörer är sanningsenliga
              och inte utnyttjar systemet genom att till exempel fylla håltimmar
              med att säga att man har behandlat en tillståndslös flykting,
              för att erhålla ersättning? Hur ska man kontrollera att privata
              vårdgivare inte ger avgiftsfri eller helt gratis vård till sina
              landsmän i förorterna eller av andra, ideologiska, skäl ger människor
              gratis vård på skattebetalarnas bekostnad? Vårdgivaren får ändå
              full ersättning och kostnadstäckning.
            </seg>
            <seg n="a4c48c0a">
              Hur ska man kontrollera dessa saker?
            </seg>
          </u>
          <note type="speaker" n="cbf309fb">
            Anf. 24 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-70ed87316587c30b-0" n="ae16516e">
            <seg n="e4948ecb">
              Herr talman! Björn Söder inledde sitt tal med att säga att det
              är skammens dag. Det visar hur olika förutsättningarna och viljeinriktningarna
              är inom politiken. Jag har en dag då jag är väldigt stolt. Som
              han också uppgav är det sju partier som tycker likadant i den
              här frågan.
            </seg>
            <seg n="79bae7ec">
              Jag ska försöka besvara de många frågorna.
            </seg>
            <seg n="3bba2e10">
              Jag tycker att Björn Söder har konspirationstankar kring att
              turister skulle använda sig av de lagar och förordningar som finns
              här i syfte att utnyttja systemet. Jag tror inte att människor
              gör så, Björn.
            </seg>
            <seg n="a6ea2585">
              Jag tror på den personal som finns ute i samhället inom vård
              och omsorg. Att de skulle missbruka och använda systemet i syfte
              att få in mer ersättningar och så vidare tror jag inte heller
              på. Jag har jobbat 30 år inom vård och omsorg, och jag har aldrig
              sett en tillstymmelse till det i något sammanhang. Nu är det en
              ny lag, men jag har stort förtroende för personalen.
            </seg>
            <seg n="ac076602">
              Det är tråkigt att Sverigedemokraterna riktar misstroende både
              mot de turister som besöker landet och mot vårdpersonalen där
              ute. Det är allvarliga påhopp och insinuationer. Det är tråkigt.
            </seg>
          </u>
          <note type="speaker" n="3187f535">
            Anf. 25 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-7" n="e28df3f4">
            <seg n="585de273">
              Herr talman! Nej, jag kommer inte med konspirationstankar. Jag
              upplever mig själv som en ganska klar realist. Jag lever mitt
              liv utanför Helgeandsholmen, vilket kanske fler politiker borde
              göra. Jag har inte någon naiv syn på saker och ting, men jag misstror
              inte heller någon.
            </seg>
            <seg n="4cf5faf9">
              Min fråga var: Hur ska man kontrollera att det inte utnyttjas?
            </seg>
            <seg n="e4bdaee0">
              Vi har ju sett hur bidragsfusket har ökat överallt i Sverige.
              När man har gjort kontroller i Malmö stad har man till och med
              kunnat heltidsanställa två personer för att kontrollera bidragsfusk
              deras tjänster var självfinansierade. Det har eskalerat i Sverige.
              Varför skulle det inte förekomma bidragsfusk med detta beslut?
            </seg>
            <seg n="8cadc715">
              Min fråga är: Hur ska man kontrollera dessa saker, dels att det
              inte utnyttjas av individerna, dels att vårdgivarna inte utnyttjar
              det?
            </seg>
            <seg n="2ea79cf3">
              Sedan skulle jag också vilja ha ett klart svar, ja eller nej,
              från Moderaternas sida: Anser Moderaterna att det är rättvist
              att svenskar inte har råd att betala för sin vård eller sina mediciner
              medan personer som vistas illegalt i landet ges privilegier som
              svenskarna inte har i form av avgiftsfri sjukvård och tandvård
              och avgiftsfria mediciner? Där skulle jag vilja ha ett klart ja
              eller nej även från Moderaternas sida.
            </seg>
          </u>
          <note type="speaker" n="f2157dad">
            Anf. 26 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-70ed87316587c30b-1" n="ae16516e">
            <seg n="e9e1eee0">
              Herr talman! Hur ska vi kontrollera detta? Ja, det är en fråga
              som säkert ställs redan i dag och som kommer att dyka upp igen.
              Björn Söder har rätt i att ibland missbrukas de lagar, förordningar
              och reformer som regeringen har infört. Regeringen har varit tydlig
              med att vi ska utvärdera och följa upp det här i många olika delar,
              och jag tror att det är där vi måste vara.
            </seg>
            <seg n="b90d7a4e">
              Jag förutsätter dock att människor, både sjukvårdspersonal och
              människor som kommer hit, inte har onda tankar utan följer lagen.
              Men självklart ska vi beakta, följa upp och så vidare.
            </seg>
            <seg n="806a32f3">
              Björn Söder vill ha svar på frågan om rättvisa. Jag tänker inte
              ställa grupper mot varandra. Alla ska ha rätt till vård, och vi
              ska skapa förutsättningar för att alla ska kunna ta del av den.
              Sverige har genom internationella åtaganden och konventioner förbundit
              sig att säkerställa att alla människor ska tillförsäkras bästa
              möjligheter till hälsa genom läkar- och sjukvård i händelse av
              sjukdom.
            </seg>
            <seg n="daf5c0c0">
              Vad är rättvisa, Björn Söder? Vad är det begreppet för dig? Är
              det rättvist att inte låta dem som är sjuka få vård bara för att
              de har flytt från ett land i misär? De kommer hit utan pengar,
              utan jobb, utan bostad. Vad är det för människosyn att inte låta
              dessa människor få vård när de är sjuka?
            </seg>
          </u>
          <note type="speaker" n="e441dc4b">
            Anf. 27 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-4" n="e829c176">
            <seg n="74eb709a">
              Herr talman! Saila Quicklund började prata lite grann om rätten
              till hälsa som mänsklig rättighet och vad den rätten omfattar.
              Den omfattar inte bara, som vi pratar om i dag, rätten till sjukhusvård
              utan också, som du säger, bästa uppnåeliga hälsa. Ur ett normalt
              svenskt hälso- och sjukvårdsperspektiv omfattar det också förebyggande
              arbete och folkhälsoarbete, som vi av erfarenhet och beprövad
              vetenskap vet fungerar och är viktigt. Genom det arbetet förebygger
              man dels individuellt mänskligt lidande genom att förebygga allvarlig
              sjukdom, dels samhällskostnader och smittspridning. Ja, det finns
              en hel rad av fördelar med ett folkhälsoarbete.
            </seg>
            <seg n="8d912fdb">
              De grupper som vi pratar om i dag omfattas inte av detta arbete,
              inte heller med regeringens proposition. Därför är jag såklart
              nyfiken på hur Saila Quicklund anser att vi kan leva upp till
              de internationella konventioner vi har åtagit oss att följa om
              vi inte ger människor möjlighet till den bästa uppnåeliga hälsan,
              som finns i Sverige för andra.
            </seg>
          </u>
          <note type="speaker" n="0a1e1c4e">
            Anf. 28 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-70ed87316587c30b-2" n="ae16516e">
            <seg n="5e72773a">
              Herr talman! Vänsterpartiet vill ha full vård för alla papperslösa.
              Regeringen har gått från osubventionerad till subventionerad vård,
              från omedelbar vård till vård som inte kan anstå. Det är en bra
              utveckling, som Vänsterpartiet ändå inte är nöjt med.
            </seg>
            <seg n="2ea90d41">
              Jag måste rätta Christina Höj Larsen om detta med att inte jobba
              förebyggande. Det är faktiskt det regeringen har sagt. Man säger
              uttryckligen att det även ska vara förebyggande insatser. Man
              tar astma och diabetes som goda exempel på att det behöver sättas
              in behandlingar för att det inte ska bli ett sämre resultat senare.
              Jag kan inte hålla med där, för det står uttryckligen i propositionen
              att så ska göras.
            </seg>
          </u>
          <note type="speaker" n="f1a146d9">
            Anf. 29 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-5" n="e829c176">
            <seg n="133b4351">
              Herr talman! Som Anders Jonsson tidigare nämnde är den spännvidd
              som kan innefattas i det som kallas vård som inte kan anstå väldigt
              vid. Även när Socialstyrelsen försöker definiera detta är det
              helt tydligt bara här i kammaren att vi ser väldigt olika på saker
              när vi nu försöker diskutera ett problem. Det har inte minst senare
              replikskiften visat.
            </seg>
            <seg n="7510e554">
              Så kommer det också att vara generellt ute på golvet i hälso-
              och sjukvården när vi lämnar ett så stort utrymme fritt för tolkning.
              Då kommer det att tolkas, och det kommer att vara personer på
              golvet som ska stå i denna situation. Det är samma människor som
              år efter år har berättat för oss att de upplever det som ett allvarligt
              arbetsmiljöproblem att behöva stå inför dessa avgöranden. Det
              kommer att fortsatt vara ett problem, för det är ett väldigt stort
              tolkningsutrymme vad som ska innefattas.
            </seg>
            <seg n="06cf4e19">
              Ni har i betänkandet tagit upp en del av de fall som skulle kunna
              innefattas, men det är ju så mycket mer. Det kommer att vara helt
              beroende av den individuella tolkningen, och det gör att det blir
              godtyckligt och orättvist.
            </seg>
          </u>
          <note type="speaker" n="9be4e632">
            Anf. 30 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-70ed87316587c30b-3" n="ae16516e">
            <seg n="5302478b">
              Herr talman! Det är just den otydlighet som har funnits hittills,
              fram till i dag, som är en av anledningarna. Den nya lagen kommer
              att underlätta för människor, när vi får samma lag för asylsökande
              och tillståndslösa. Vi använder ofta uttrycket papperslösa, men
              det är tillståndslösa som är den rätta benämningen och som jag
              tycker att vi ska använda hädanefter.
            </seg>
            <seg n="3b743049">
              Vad innebär och innefattar vård som inte kan anstå? Ja, regeringen
              har varit tydlig till Socialstyrelsen med att man behöver ett
              förtydligande. Socialstyrelsen kommer också i samarbete med SKL
              och organisationer som företräder professionen att skapa författningar
              och tydligheter som ska underlätta för vårdgivarna ute i landet.
            </seg>
            <seg n="c8f96eeb">
              Vad man uppfattar finns ju i betraktarens öga, men jag håller
              med. Det är också regeringens intentioner det behövs en tydlighet
              för att underlätta. Det har inte varit lätt, men denna lag kommer
              att förbättra situationen. Vi kan aldrig nå ända fram med skrivningar,
              författningar och så vidare eller ta ifrån läkare, sjukgymnaster
              och sjuksköterskor deras bedömning av vilken vård man ska ha.
              Det kommer alltid att landa på det. Men, visst, tydligheten kan
              bli bättre. Det är regeringens intentioner, och vi kommer att
              leverera det.
            </seg>
            <seg n="02982a68">
              I hela den här frågan kommer det, som i alla andra sammanhang
              där regeringen har infört reformer, att göras noggranna uppföljningar.
              Det kommer att göras uppföljningar av hur det här slår mot människor
              i migrationssituationen, hur sjukvården fördelas, hur personalen
              på vårdgolvet bemöter dessa människor och så vidare en total bild
              av situationen. Det kommer att vara en noggrann uppföljning för
              att se att det slår rätt, och så har det varit i alla sammanhang
              när regeringen har infört sina reformer.
            </seg>
          </u>
          <note type="speaker" n="853cb68c">
            Anf. 31 MARIA FERM (MP):
          </note>
          <u who="maria_ferm_75a60e" xml:id="i-586587f578776bb6-0" n="d8714aca">
            <seg n="f5124b67">
              Herr talman! I dag debatterar och beslutar vi äntligen om att
              utöka rätten till hälso- och sjukvård för människor som lever
              i Sverige utan tillstånd, papperslösa.
            </seg>
            <seg n="b9ffa87e">
              Många människor lever i dag som papperslösa i Sverige och av
              många olika anledningar. Vissa kanske är rädda för att återvända
              till sitt hemland och håller sig därför gömda. Andra kanske har
              fötts i Sverige som papperslösa utan att någonsin ha sökt asyl.
              Några kanske inte kan avvisas, eftersom deras ursprungsländer
              inte tar emot dem.
            </seg>
            <seg n="ae871086">
              Det finns många anledningar till att vara papperslös, men gemensamt
              för alla som befinner sig i den situationen är att de saknar många
              av de rättigheter som vi andra tar för givna. Samhället är stängt
              för dem som saknar de fyra sista siffrorna i personnumret. De
              befinner sig i en oerhört marginaliserad situation utan rätt att
              arbeta, lära sig svenska på sfi och skaffa sig en utbildning.
              En kvinna vittnar om vardagliga svårigheter som att det inte går
              att betala med sms-biljett på bussen, hyra film eller låna en
              miniräknare i skolan utan personnummer.
            </seg>
            <seg n="4b03d9e5">
              Vi kan inte helt och hållet förändra den utsatta verklighet som
              många papperslösa lever i. Men vi kan ta ett antal viktiga steg
              mot ett mer medmänskligt Sverige. Vi kan genomföra reformer som
              gör politiken mer human och som påverkar människors verklighet
              på riktigt. Det är därför vi samarbetar med regeringen om migrationsfrågor.
            </seg>
            <seg n="50b7b908">
              Vi står inför ett avgörande val i Sverige. Antingen går vi humanitetens
              och medmänsklighetens väg eller så går vi intoleransens väg.
            </seg>
            <seg n="36c82262">
              I många andra europeiska länder där främlingsfientliga partier
              blivit invalda i nationella parlament har de etablerade partierna
              tagit över deras problemformulering och verklighetsbeskrivning.
              Partier har gradvis anpassat sin politik och sin retorik efter
              de främlingsfientliga, vilket har förpestat hela debattklimatet.
            </seg>
            <seg n="a1bd4b8e">
              Så ska vi inte göra i Sverige. Vi ska möta främlingsfientligheten
              med just det som den inte tål, med mer medmänsklighet och humanitet.
              När vi diskuterar hur människors rättigheter kan stärkas, hur
              illa det är att barn som är födda och uppvuxna i Sverige avvisas
              och hur vi måste göra det möjligt för fler familjer att återförenas,
              får främlingsfientligheten inget utrymme. När migrationsdebatten
              kretsar kring de människor som berörs och hur deras rättigheter
              kan stärkas i stället för att ha en syn på invandring som något
              anonymt och problematiskt, då är vi på rätt väg.
            </seg>
            <seg n="98e31661">
              För att politiken ska bli mer human inledde Miljöpartiet ett
              migrationspolitiskt samarbete med regeringen 2011. Större möjligheter
              till anhöriginvandring, ökade möjligheter för utsatta barn att
              få stanna i Sverige och inrättandet av en fjärde migrationsdomstol
              i Luleå är några av de reformer som vi genomför.
            </seg>
            <seg n="8c305f4a">
              Förra veckan röstade vi i riksdagen igenom Miljöpartiets och
              regeringens förslag som gör att barn som vistas i landet utan
              tillstånd ska ges i huvudsak samma rätt till utbildning i förskola,
              grundskola, grundsärskola, specialskola, sameskola, gymnasieskola
              och gymnasiesärskola som andra barn som vistas i landet.
            </seg>
            <seg n="36094952">
              Rädsla för utvisning, sjukdomar i familjen eller social isolering
              kan vara några av de problem som papperslösa familjer tampas med.
              För barnen i de här familjerna innebär rätten att få gå i skola
              en känsla av stabilitet och rutin i en annars otrygg tillvaro.
              Trots en oviss framtid får de en möjlighet att leka med kompisar
              och lära sig nya saker. Det är en liten ljusglimt i ett stort
              mörker, men det är något som garanterat kommer att vara viktigt
              för deras fortsatta liv. Det är en mycket viktig förändring som
              kommer att träda i kraft den 1 juli.
            </seg>
            <seg n="b22d74eb">
              I dag debatterar vi och ska snart rösta om ytterligare en stor
              förändring, rätten till vård för papperslösa. Regeringen och Miljöpartiet
              är även här överens om en förändring som kraftigt utökar rätten
              till vård för papperslösa.
            </seg>
            <seg n="9059afb1">
              Från den 1 juli ges papperslösa barn rätt till vård på samma
              villkor som andra barn som bor i Sverige. Sedan tidigare har gömda
              barn, alltså de som har fått avslag på sin asylansökan men som
              gömmer sig för att inte avvisas, haft rätt till vård på samma
              villkor som andra barn. Men barn som lever som papperslösa och
              som inte tidigare har sökt asyl har inte haft rätt till något
              annat än akut sjukvård som de själva har fått betala fullt pris
              för, precis som vuxna papperslösa i dag.
            </seg>
            <seg n="21b0e973">
              Vuxna papperslösa och gömda får nu samma rätt till subventionerad
              vård som vuxna asylsökande, det vill säga vård som inte kan anstå.
              Det är mycket mer omfattande än bara akutvård. Begreppet innefattar
              vård och behandling av sjukdomar och skador i de fall där även
              en måttlig fördröjning bedöms medföra allvarliga konsekvenser
              för patienten. Dessutom innefattas följdinsatser till sådan vård
              och psykiatrisk vård. Vård ska kunna erbjudas i ett tidigt skede
              när detta kan motverka att ett mer allvarligt sjukdomstillstånd
              utvecklas och behov av en mer omfattande behandling uppstår.
            </seg>
            <seg n="5b18af43">
              Även inom den somatiska vården kan tidiga insatser vara befogade
              när de ges för att förhindra att patienten drabbas av allvarliga
              akuta sjukdomstillstånd. De tidiga insatserna kan därigenom också
              minska användningen av akuta resurskrävande behandlingsåtgärder.
              Ett exempel är information och stöd vid egenvård av vissa sjukdomstillstånd,
              till exempel diabetes och astma.
            </seg>
            <seg n="f190451b">
              När det är fråga om en person med särskilda behov, till exempel
              en person som har utsatts för tortyr eller andra allvarliga övergrepp
              och trauman, bör bedömningen av vilken vård som inte kan anstå
              göras särskilt omsorgsfullt. Vård som inte kan anstå kan också
              innefatta en skyldighet att erbjuda lån av hjälpmedel och dylikt
              för personer med funktionsnedsättning.
            </seg>
            <seg n="3b4f72f9">
              Regeringen och Miljöpartiet anser, precis som några av remissinstanserna,
              att Socialstyrelsen bör lämna vägledning och förtydliganden angående
              tillämpningen av begreppet vård som inte kan anstå. Socialstyrelsen
              bör bland annat samråda med Sveriges Kommuner och Landsting och
              de organisationer som företräder professionen i arbetet med att
              förtydliga begreppet.
            </seg>
            <seg n="e4518323">
              Miljöpartiet hade allra helst sett att papperslösa skulle ges
              vård på helt lika villkor som andra. Men nu tydliggör vi i lagstiftningen
              att enskilda landsting kan gå före och erbjuda vård på lika villkor
              till alla. Detta är något som miljöpartister kommer att driva
              runt om i landet, och vi ser mycket positivt på att olika landsting
              kan ta till vara den möjligheten.
            </seg>
            <seg n="074ab299">
              Den förändring som vi nu genomför är mycket viktig. Den innebär
              ett stort steg framåt för de personer som i dag har små möjligheter
              att få vård. Även om det inte blir vård på helt lika villkor som
              för resten av befolkningen innebär denna förändring en kraftigt
              utökad rätt till vård. Detta hade aldrig varit möjligt utan olika
              utomparlamentariska organisationers långa kamp för lika rättigheter.
              Under många år har Rätt till vård-initiativet, som samlat alltifrån
              partipolitiska organisationer till läkarstudenter och frivilligorganisationer,
              drivit på och opinionsbildat för en förändring. Jag vill rikta
              ett stort tack till alla er som drivit frågan och som varit med
              och möjliggjort den här förändringen.
            </seg>
            <seg n="78ef028d">
              Herr talman! För några veckor sedan diskuterade jag de kommande
              förändringarna med IFMSA, en organisation för läkarstudenter,
              under en temakväll om vård för papperslösa. Där berättade en läkarstudent
              själv, Foad Hamedi, om sina erfarenheter som papperslös i Sverige.
              Under åtta år saknade han de fyra sista siffrorna och de grundläggande
              rättigheter som vi tar som självklara.
            </seg>
            <seg n="e56c06e8">
              Han berättade om hur hans pappa en gång råkat skära sig svårt
              i handen och hur de därefter ringde 112. De berättade att han
              blödde och att han behövde en ambulans, men när personalen på
              112 fick klart för sig att de var papperslösa sade de nej till
              att skicka en ambulans. I stället fick de i panik själva försöka
              få tag i bandage, försöka stoppa blödningen och hålla ihop såret.
              Varje gång de lade om bandaget svimmade hans pappa av smärta.
            </seg>
            <seg n="ad722445">
              Det är en skam för Sverige att det har fungerat så hittills,
              att människor inte har behandlats som människor och att sjukvårdspersonal
              har gjorts till bödlar. Det kommer att bli ihågkommet som ett
              mörkt kapitel i svensk historia. Det är dags att förpassa detta
              till historien och ta ett stort steg framåt mot en mer human framtid.
            </seg>
          </u>
          <note n="229f9bf9">
            Jag yrkar bifall till förslaget i betänkandet.
          </note>
          <note type="speaker" n="76d788a2">
            Anf. 32 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-8" n="e28df3f4">
            <seg n="1a8f918b">
              Herr talman! Maria Ferm får det att framstå som att Sverige tvingar
              dessa personer att uppehålla sig illegalt i landet och vara kvar
              här. Det är ungefär så hon lägger fram det. Det är så synd om
              dem.
            </seg>
            <seg n="361e920e">
              Det kan absolut vara synd om dem på många olika sätt, men det
              är inte synd om dem för att de vistas illegalt i landet. Det är
              kriminellt att bryta mot svenska lagar, och dessa personer har
              fått avvisningsbeslut men gått under jorden och vägrat acceptera
              det eller inte ens bemödat sig att söka asyl.
            </seg>
            <seg n="e6716bbf">
              Maria Ferm försöker också framlägga det som att det är flyktingar
              som är på flykt någonstans ifrån och så vidare. Det är mycket
              möjligt att de är på flykt någonstans ifrån, men har de ordentliga
              flyktingskäl eller fler skäl därtill, som extremisterna i Miljöpartiet
              har sett till att få igenom med regeringen får de automatiskt
              uppehållstillstånd i Sverige.
            </seg>
            <seg n="b525034c">
              Vi har Europas mest liberala migrationslagar. Som flykting behöver
              man inte gömma sig i Sverige utan får asyl. Men här handlar det
              om människor som inte har skäl att stanna trots att vi har de
              mest liberala migrationslagarna.
            </seg>
            <seg n="3f463770">
              Det är tråkigt att ett extremistparti som Miljöpartiet har fått
              genomslag hos regeringen och kunnat driva igenom denna politik.
            </seg>
            <seg n="e9171249">
              I ett snävt svensk perspektiv kan man uppleva att Sverigedemokraterna
              är extremister. Det hör vi ofta i kammaren. Alla andra är det
              normala. Men går vi utanför ankdammen Sverige, och Helgeandsholmen,
              och tittar i ett internationellt perspektiv är den politik som
              Sverigedemokraterna förespråkar regeringspolitik i många länder.
              Det är en politik som många upplever som den fullt normala politiken,
              medan Sveriges migrationspolitik upplevs som extrem. När jag är
              ute och reser får jag ofta frågan: Vad håller ni på med där uppe?
            </seg>
            <seg n="f12879f8">
              Jag vill ha ett klart svar från Maria Ferm, och även om jag vet
              vad svaret kommer att bli tycker jag att väljarna också ska få
              det.
            </seg>
            <seg n="7367b7f1">
              Anser Miljöpartiet att det är rättvist att svenskar inte har
              råd att betala för vård och mediciner medan personer som vistas
              illegalt i landet ges privilegier som svenska folket saknar i
              form av avgiftsfri sjukvård och tandvård och avgiftsfria mediciner?
              Ja eller nej?
            </seg>
          </u>
          <note type="speaker" n="711482d9">
            Anf. 33 MARIA FERM (MP) replik:
          </note>
          <u who="maria_ferm_75a60e" xml:id="i-586587f578776bb6-1" n="d8714aca">
            <seg n="42578fb6">
              Herr talman! Vi anser att rätten till vård är en mänsklig rättighet
              som ska gälla alla. Såväl svenska medborgare som papperslösa ska
              ha rätt att tillgodogöra sig vård, och då är det viktigt att alla
              har råd till det. Därför är avgifter för asylsökande och papperslösa
              satta på en låg nivå eftersom dessa grupper har mycket lägre inkomster
              än andra som bor i Sverige.
            </seg>
            <seg n="213778ce">
              Den dagersättning som asylsökande får har inte höjts sedan 1994
              och ligger på 71 kronor per dag. Ska det finnas en rimlig chans
              för dessa personer att tillgodogöra sig vård behöver avgifterna
              ligga på en nivå som de klarar.
            </seg>
            <seg n="ad64c48a">
              Vi har också många förslag för att göra det enklare för personer
              med uppehållstillstånd och svenska medborgare att kunna tillgodogöra
              sig vård. Vi vill till exempel ha gratis tandvård upp till 25
              år. Vi säger nej till höjningen av högkostnadsskyddet, och vi
              vill på olika sätt motverka barnfattigdom och de ökade klyftorna
              i samhället.
            </seg>
            <seg n="5164f91e">
              Jag blir orolig när två grupper ställs mot varandra. Det behöver
              inte vara så. Det är en falsk motsättning. Vi kan säkerställa
              mänskliga rättigheter för alla som befinner sig i vårt land, både
              för dem som bor här öppet och för papperslösa, och vi kan sätta
              rimliga avgifter så att alla har en möjlighet att tillgodogöra
              sig vård. Den motsättning som Björn Söder försöker få till behöver
              inte finnas.
            </seg>
          </u>
          <note type="speaker" n="f477850e">
            Anf. 34 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-9" n="e28df3f4">
            <seg n="71edf2c8">
              Herr talman! Politik handlar om prioriteringar. Det är hela tiden
              olika grupper och intressen som ställs mot varandra. Inser man
              inte det bör man nog ägna sig åt något annat än politik.
            </seg>
            <seg n="84ae0a04">
              Maria Ferm talar som om det finns ett träd där det växer pengar
              som man bara kan plocka, en outtömlig skattkista. Det är klart
              att vi vill ha det så bra som möjligt för alla i hela världen.
              Till syvende och sist handlar det dock om prioriteringar, för
              skattkistan är inte outtömlig.
            </seg>
            <seg n="7f3c50a2">
              Det finns svenskar som inte har råd att få ut mediciner eller
              gå till sjukvården. Jag nämnde bland annat en dam i Boden som
              inte har råd att hämta ut sina mediciner eftersom högkostnadsskyddet
              är för högt. Är det rätt att prioritera att människor som bryter
              mot svensk lag ska ha avgiftsfri sjukvård och tandvård och avgiftsfria
              mediciner när tiotusentals svenskar inte kan hämta ut sina mediciner
              eller få den vård de behöver för att de inte har råd? Är det en
              rättvis politik?
            </seg>
            <seg n="4179ba85">
              Vi kan inte ge allt till alla. Vi måste prioritera. Tycker Miljöpartiet
              att det är rätt att prioritera människor som bryter mot svensk
              lag före svenskar som har jobbat i Sverige hela sina liv, betalat
              skatt och finansierat vårt välfärdssamhälle? Är det rätt att de
              inte kan erhålla den vård som de har varit med och finansierat?
              Är det rättvist?
            </seg>
            <seg n="6cd8caf3">
              Det behöver inte finnas några motsättningar, sade Maria Ferm.
              Men motsättningarna finns, och då måste vi politiker prioritera.
            </seg>
            <seg n="1e02fea0">
              Är det rättvist att svenskar inte har råd att erhålla vård och
              mediciner medan människor som bryter mot svensk lag ges privilegier
              som svenskarna inte har? Ge mig ett klart ja eller nej, Maria
              Ferm.
            </seg>
          </u>
          <note type="speaker" n="3134b4c1">
            Anf. 35 MARIA FERM (MP) replik:
          </note>
          <u who="maria_ferm_75a60e" xml:id="i-586587f578776bb6-2" n="d8714aca">
            <seg n="ec526aa1">
              Herr talman! Jag svarade faktiskt på den frågan. Vi tycker att
              alla människor ska kunna tillgodogöra sig vård, och vi har en
              politik för att säkerställa att alla grupper i samhället ska ha
              råd med vård.
            </seg>
            <seg n="bfcd94fc">
              Björn Söder visar under både anförande och replikskiften ett
              tydligt prov på ekonomiskt oansvarig politik. Tidigare redogjorde
              Björn Söder för att Sverigedemokraterna tycker att det är fruktansvärt
              att personer ska få tillgång till bromsmediciner eller annan förebyggande
              behandling. Ni vill i stället ge enbart akut sjukvård som dessa
              personer ska få betala själva. Ni säger dock att ni inte vill
              neka någon, så ni kommer inte att säkerställa att de betalar.
            </seg>
            <seg n="43573c96">
              Detta innebär att ni i stället för att erbjuda förebyggande vård,
              alltså bromsmediciner, cancerbehandling och så vidare, vill vänta
              tills en person barn eller vuxen dör i hiv, aids eller cancer
              eller tills sjukdomstillståndet har blivit så allvarligt att man
              måste gå in med akuta åtgärder som är mycket dyrare. På lång sikt
              är detta oansvarigt, både i kostnad av ekonomiska resurser och
              i kostnad av människoliv.
            </seg>
            <seg n="2f50b6b9">
              Det är två saker ni alltid missar: hur er politik slår och att
              ni aldrig över huvud taget räknar kostnaden i människoliv för
              personer utan svenskt medborgarskap.
            </seg>
            <seg n="d0fd5906">
              Det har varit en ganska obehaglig debatt med obehagliga åsikter
              från Sverigedemokraterna. Är det någon som har tydliggjort att
              partiet är ett extremistparti är det Sverigedemokraternas Björn
              Söder. Han har på ett förtjänstfullt sätt beskrivit Sverigedemokraternas
              politik.
            </seg>
          </u>
          <note type="speaker" n="c914b68e">
            Anf. 36 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-6" n="e829c176">
            <seg n="97e54c56">
              Herr talman! Jag ska ställa samma frågor till Maria Ferm som
              jag tidigare ställde till Anders W Jonsson och Saila Quicklund,
              och det gäller i huvudsak två punkter.
            </seg>
            <seg n="a2a9ef3b">
              Vi är överens om att rätten till vård är en mänsklig rättighet
              och att den är absolut, individuell och okränkbar. Men för att
              vård ska bli en verklig rättighet som man kan ta del av måste
              man kunna söka den utan att vara rädd, och jag är övertygad om
              att Maria Ferm liksom jag träffar människor som uttrycker just
              denna rädsla.
            </seg>
            <seg n="eb30e631">
              I förslaget har det dock inte gjorts några ändringar som skulle
              kunna förebygga denna rädsla och tydliggöra för människor att
              de inte har något att vara rädda för.
            </seg>
            <seg n="1dc89545">
              Vi föreslår att man ska ändra i patientsäkerhetslagen så att
              det tydligt framgår att vårdpersonal inte behöver svara på denna
              typ av frågor från polis och åklagare. Vi tycker nämligen inte
              att människor som är tillståndslösa är att betrakta som kriminella.
            </seg>
            <seg n="4084baff">
              Hur ser Maria Ferm på detta?
            </seg>
          </u>
          <note type="speaker" n="cdbd0dd8">
            Anf. 37 MARIA FERM (MP) replik:
          </note>
          <u who="maria_ferm_75a60e" xml:id="i-586587f578776bb6-3" n="d8714aca">
            <seg n="9342cf44">
              Herr talman! Människors möjlighet att känna sig trygga att söka
              vård är såklart helt avgörande för att personen ska kunna tillgodogöra
              sig vården.
            </seg>
            <seg n="872c8c20">
              Underrättelseskyldighet är något som med tanke på den starka
              sekretess och så vidare som finns inom sjukvården inte gäller
              inom sjukvården. När vi för några veckor sedan diskuterade skolgång
              för papperslösa var det den stora frågan. Men det är inget som
              går att applicera på de här situationerna. Om papperslösa befinner
              sig i sjukvården kommer inte sjukvårdspersonalen att behöva underrätta
              polisen om det. Så fungerar det.
            </seg>
            <seg n="9500e9fe">
              Rikspolisstyrelsen kommer också att ta fram nya allmänna råd
              och föreskrifter vad gäller arbetet med verkställigheter. De kommer
              i sommar och ska handla om hur man ska arbeta i de här fallen.
              Det är såklart viktigt att det speglar lagstiftarens intentioner,
              samtidigt som det också måste finnas någon typ av möjlighet att
              gå in på sjukhus, om det pågår brottslighet eller om man eftersöker
              någon på grund av brottslighet. Vi får invänta det arbetet.
            </seg>
            <seg n="afe86d01">
              Vi har också tydligt skrivit ut i propositionen att om det kommer
              att bli ett hinder för människors möjligheter att tillgodogöra
              sig vård kommer regeringen att se över ytterligare åtgärder, ifall
              det skulle behövas.
            </seg>
            <seg n="6c7e3054">
              På det sättet kan vi känna oss trygga med att detta kommer att
              få en tillräckligt god effekt.
            </seg>
          </u>
          <note type="speaker" n="e661f9cf">
            Anf. 38 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-7" n="e829c176">
            <seg n="17597dfe">
              Herr talman! Som vi diskuterade tidigare med Anders W Jonsson
              är man som personal skyldig att svara på direkta frågor från polisen,
              om de av andra anledningar har skäl att tro att det finns en papperslös
              person under behandling. Det är den lilla risken eller chansen
              som gör att människor känner sig oroliga. Vi har också sett fall
              där polis har varit i anslutning till sjukhus och hämtat människor,
              vilket sprider sig ganska fort.
            </seg>
            <seg n="31f8e518">
              Det borde förtydligas att man inte är skyldig att svara på den
              frågan när det gäller just människor som inte har gjort sig skyldiga
              till något annat än att vara tillståndslösa. Det skulle göra att
              människor med större trygghet hade möjlighet att nyttja sin rätt
              till vård.
            </seg>
          </u>
          <note type="speaker" n="23e98e9b">
            Anf. 39 MARIA FERM (MP) replik:
          </note>
          <u who="maria_ferm_75a60e" xml:id="i-586587f578776bb6-4" n="d8714aca">
            <seg n="38425f40">
              Herr talman! Det viktiga är att det finns tydliga riktlinjer
              för hur polisen arbetar med de här fallen. När det gäller uppgiftsskyldigheten
              är det ganska stor skillnad mellan hur man arbetar i skolor och
              inom sjukvården. Inom sjukvården befinner man sig ofta inte under
              någon längre period. Man befinner sig inte där dagligen och går
              dit och därifrån regelbundet, utan det är en lite annan situation.
              Dessutom kanske det blir märkligt att skilja ut en viss grupp
              från uppgiftsskyldighet, utan i så fall får man se det i ett bredare
              perspektiv.
            </seg>
            <seg n="129a4d08">
              Men jag är helt överens med dig om att detta inte får blir något
              hinder för människor att söka vård. Det ska det inte vara. Det
              ska inte finnas en sådan otrygghet, utan det måste vara tydligt
              hur polisen arbetar, att man inte behöver vara rädd för att polisen
              kommer att hämta en eller stå och vakta utanför när man söker
              vård. Det måste vara helt tydligt och säkerställt att det faktiskt
              inte föreligger sådana risker och att polisen inte arbetar på
              det sättet. Där är vi överens.
            </seg>
          </u>
          <note type="speaker" n="7acb8d9d">
            Anf. 40 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_828c82" xml:id="i-6e71e759ffd6e016-0" n="34003d90">
            <seg n="b8d31f48">
              Herr talman! Sverigedemokraterna har i sitt anförande talat om
              en skammens dag i dag, när vi ska ta beslut om ett betänkande
              som tar upp rätten till hälso- och sjukvård för personer som vistas
              i Sverige utan tillstånd. För vår del handlar det om att alla
              ska omfattas av grundläggande mänskliga rättigheter, och dit hör
              också rätten till hälso- och sjukvård.
            </seg>
            <seg n="080ec63e">
              Det är så mycket som har sagts i de tidigare anförandena att
              jag nog kommer att korta mitt anförande lite. När man pratar om
              detta med rätt till hälso- och sjukvård och vad den ska innehålla
              säger man att det handlar om vård som inte kan anstå, och man
              pratar om tandvård, preventivmedelsrådgivning, vård vid abort,
              hälsoundersökning och mödrahälsovård. Sedan ska landstingen också
              ha möjlighet att erbjuda vård upp till samma nivå som för övriga
              bosatta, och det gör många landsting redan i dag.
            </seg>
            <seg n="e86f0ba0">
              Herr talman! Barn som vistas i landet utan tillstånd ska erbjudas
              samma vård som bosatta barn och asylsökande barn, alltså en heltäckande
              hälso- och sjukvård och tandvård. Regeringen tydliggör också att
              personer som vistas i vårt land ska ges förutsättningar att leva
              ett värdigt liv och få tillgång till grundläggande hälso- och
              sjukvård. Det ska naturligtvis gälla också personer som vistas
              i landet utan tillstånd.
            </seg>
            <seg n="cc317a81">
              I dag, herr talman, har en gömd eller papperslös vuxen endast
              tillgång till akutvård och ska då betala den själv. Människor
              som söker sig till svenska sjukhus kan alltså i dag nekas sjukvård
              eller drabbas av mycket höga sjukhusräkningar. Det är inte värdigt
              ett medmänskligt samhälle. Det har under en lång tid skapat oacceptabla
              konsekvenser, både för personen som är drabbad men också i form
              av svåra etiska överväganden för personalen inom hälso- och sjukvården.
              Det kan till exempel innebära att gravida inte får mödravård eller
              att en person som söker för trötthetssyndrom blir avvisad men
              sedan kommer tillbaka och har en långt utvecklad tumör.
            </seg>
            <seg n="e66589c4">
              Herr talman! Vi vet att många landsting och enskilda kliniker
              har skapat egna riktlinjer för just de här personerna. Med det
              här lagförslaget får de ett lagligt stöd för det de har gjort
              ett tag. Med det här förslaget kommer också vården att kunna följas
              upp och kvalitetssäkras, som all annan övrig vård. Vården ska
              omfatta detsamma som för asylsökande: sjukresor, hjälpmedel, transport
              och tolk och naturligtvis också rehabilitering efter sjukhusvistelsen.
            </seg>
            <seg n="1e7c1bdb">
              Herr talman! Vård som inte kan anstå kan upplevas som brett och
              svårt att definiera. Men enligt de författningskommentarer som
              finns till lagen om hälso- och sjukvård åt asylsökande m.fl. sägs
              att det gäller om en måttlig fördröjning av behandlingen skulle
              kunna medföra allvarliga följder för patienten. Vård ska även
              kunna ges i ett tidigt skede för att motverka att det blir ett
              allvarligt sjukdomstillstånd.
            </seg>
            <seg n="3325d019">
              Det är till syvende och sist enbart den vårdande personalen som
              kan avgöra vilken vård som bör sättas in, utifrån behov och det
              akuta läge som patienten befinner sig i. I fråga om vård som inte
              kan anstå säger regeringen ändå att det är viktigt att Socialstyrelsen
              försöker titta på begreppet och ger mer vägledning kring hur man
              ska tolka det.
            </seg>
            <seg n="683a38a8">
              Sekretessbestämmelserna har varit uppe till diskussion i dag.
              De ska fortsätta att gälla som i dag. De är generella för alla,
              när man är på sjukhus. Det anses att personalen ska kunna bekräfta
              en förfrågan från polis om en person finns på sjukhuset och polisen
              känner till att personen i fråga finns på sjukhuset. Regeringen
              kommer att följa upp och utvärdera den nya lagen. Då bör det också
              ingå att se över om hälso- och sjukvårdens uppgiftsskyldighet
              och underrättelseskyldighet har påverkat den här gruppen personer
              i fråga om deras vilja och möjlighet att söka vård. I dag har
              man inte kunnat se något av detta.
            </seg>
            <seg n="5ace9b03">
              Herr talman! Man uppskattar att det finns mellan 10 000 och 35
              000 papperslösa i Sverige. De vistas här utan tillstånd, men att
              vistas här utan tillstånd innebär inte att de saknar grundläggande
              mänskliga rättigheter, som faktiskt tillkommer alla. Vistas man
              i Sverige som papperslös ska man ha tillgång till skolgång, vilket
              har beslutats här i riksdagen alldeles nyligen. Nu ska man också
              få tillgång till hälso- och sjukvård.
            </seg>
            <seg n="0177d1a5">
              Att vara papperslös, herr talman, är inte att vara rättslös!
            </seg>
          </u>
          <note type="speaker" n="996bf61f">
            Anf. 41 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-10" n="e28df3f4">
            <seg n="3850e613">
              Herr talman! Det framställs, Maria Lundqvist-Brömster, som om
              det är en grundläggande mänsklig rättighet att få vistas illegalt
              i ett land och erhålla skattesubventionerad sjukvård. Vilken konvention
              eller mänsklig rättighet bryter Sverige mot i dag genom att inte
              ge illegala utlänningar fullständig vård eller vård som inte kan
              anstå avgiftsfritt? Vilken konvention eller mänsklig rättighet
              bryter vi mot i dag?
            </seg>
            <seg n="295154a1">
              Kanada, som det ofta refereras till i olika sammanhang här i
              riksdagen, har ingen som helst subventionerad sjukvård till personer
              som vistas illegalt i landet. Då undrar jag: Bryter Kanada mot
              FN:s deklaration om mänskliga rättigheter? Oftast använder man
              FN:s deklaration om mänskliga rättigheter så att man tolkar den
              som fan tolkar Bibeln, om ni ursäktar mitt språkbruk.
            </seg>
            <seg n="44bed3a1">
              Det är ingen mänsklig rättighet att få skattesubventionerad sjukvård
              i ett land där man uppehåller sig illegalt. Det var inte heller
              ambitionen när konventionstexten tillkom. Den utgick från att
              människor har rätt till hälsa. Jag skulle vilja höra vilken konvention
              om mänskliga rättigheter vi bryter mot i dag.
            </seg>
            <seg n="ea310dfc">
              Jag skulle också vilja ha ett svar på frågan om Folkpartiet anser
              det rättvist att svenskar inte har råd att betala för sin vård
              och sina mediciner samtidigt som personer som vistas illegalt
              i landet får privilegier som inte svenska folket har i form av
              kostnadsfri tillgång till sjukvård, tandvård och mediciner. Är
              det rättvist? Jag skulle gärna vilja höra Folkpartiet svara ja
              eller nej på den frågan.
            </seg>
          </u>
          <note type="speaker" n="9830a385">
            Anf. 42 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-6e71e759ffd6e016-1" n="34003d90">
            <seg n="7e33791f">
              Herr talman! Det är ganska många FN-konventioner som vi har ratificerat
              och ska följa. Vi har också fått kritik från Paul Hunt för hur
              vi har skött det här med papperslösa och rätten till hälso- och
              sjukvård. Det framgår väldigt tydligt i FN-konventionerna om mänskliga
              rättigheter att man ska ha rätt till hälso- och sjukvård. För
              att konkretisera det något: Hur ska man kunna nyttja rätten till
              hälsa om man inte får komma innanför sjukhusets dörrar?
            </seg>
            <seg n="d9710725">
              Jag skulle vilja syna Björn Söders tolkningar av förlagorna till
              FN-konventionerna. Jag har inte läst dem så noga. Men i sitt anförande
              och sina repliker har Björn Söder pratat om till exempel skolgång
              för papperslösa barn och sagt att det inte ska gälla. I FN:s barnkonvention,
              som vi hoppas ska bli svensk lag, blir detta dock väldigt tydligt.
              Men där har Björn Söder och Sverigedemokraterna en helt annan
              uppfattning.
            </seg>
            <seg n="cdd3efa6">
              När det gäller Folkpartiets syn på den rättvisefråga som Björn
              Söder tagit upp vid några tillfällen vill jag först och främst
              säga att vi inte kan ställa grupper mot varandra. Alla som vistas
              i det här landet har rätt till hälso- och sjukvård. Den är inte
              avgiftsfri för papperslösa, utan subventionerad. Subventionen
              utgår från den ekonomiska dagersättning som asylsökande får i
              dag. Björn Söder har nyligen blivit uppdaterad om att det är fråga
              om 71 kronor per dag.
            </seg>
            <seg n="1c55f31d">
              Vad kommer det att kosta skattebetalarna per år att vi ger papperslösa
              subventionerad hälso- och sjukvård? Jag har fått en siffra på
              42 kronor.
            </seg>
            <seg n="714729ad">
              Vi har ett helt annat socialförsäkringssystem som vi kan stödja
              oss mot. Vi har socialtjänsten med försörjningsstödet. Visstidsbegreppet
              gäller.
            </seg>
          </u>
          <note type="speaker" n="d3d1265d">
            Anf. 43 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-11" n="e28df3f4">
            <seg n="3afb2e2b">
              Herr talman! Som jag sade tidigare handlar politik om prioriteringar.
              Grupper ställs mot varandra. Det är därför vi har olika regelsystem
              för olika personer och grupper i samhället och så vidare.
            </seg>
            <seg n="5530f947">
              Det här blir en avgiftsfri sjukvård, tandvård och mediciner.
              De här människorna behöver inte identifiera sig som är brukligt
              i ett rättssamhälle, utan de kan komma in, erhålla vård, gå ut
              därifrån och strunta i att betala den låga patientavgift som är
              satt. Det är avgiftsfri vård vi pratar om här, om det inte är
              så, med deras goda vilja, att de verkligen betalar för sig, men
              det bör vi inte räkna med, och det är ingen som kan driva in deras
              skuld. Det är en skillnad mot asylsökande, som är identifierbara.
            </seg>
            <seg n="42de059f">
              Folkpartiet, eller i alla fall Maria Lundqvist-Brömster, menar
              alltså att vi bryter mot konventioner i dag med den lagstiftning
              vi haft till dags dato. Vi nödgas nu ge människor som bryter mot
              svensk lagstiftning rätt till avgiftsfri sjukvård; annars bryter
              vi mot konventioner. Det är märkligt, för Sverige kommer att ha
              den mest liberala hållningen när det gäller sjukvård till personer
              som vistas i landet illegalt, i alla fall av länder i vårt omedelbara
              närområde. Bryter då de andra länderna också mot konventioner?
              Kanada har inte alls någon sådan rätt till sjukvård. Bryter de
              mot några konventioner?
            </seg>
            <seg n="204b1c09">
              Det är många antaganden. Maria Lundqvist-Brömster säger att man
              uppskattar att det kommer att kosta 42 kronor. Det är ett antagande.
              Som jag sade i mitt inledningsanförande bygger det här lagförslaget
              bara på en massa antaganden, bedömningar och så vidare. Hur sjutton
              kan man sjösätta en lag utan att veta någonting? Det är dumdristigt,
              menar jag.
            </seg>
            <seg n="3fb0757a">
              Jag skulle vilja ha ett klart svar, ja eller nej, på min fråga
              om det är rättvist att svenskar inte har råd att betala för sin
              sjukvård och sina mediciner samtidigt som kriminella utlänningar
              som inte respekterar svensk lag kommer att ges de här privilegierna.
            </seg>
          </u>
          <note type="speaker" n="c2de290d">
            Anf. 44 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-6e71e759ffd6e016-2" n="34003d90">
            <seg n="6395c87b">
              Herr talman! Det är omöjligt att svara ja eller nej på den frågan,
              för vi har inte samma människosyn över huvud taget. Det finns
              ingen möjlighet att ställa grupper mot varandra som Sverigedemokraterna
              gör. Vi måste se varje individ utifrån dess egna förutsättningar.
            </seg>
            <seg n="fa746918">
              Björn Söder säger att papperslösa är kriminella och vistas här
              olagligt. Men det är nog ganska viktigt att Björn Söder funderar
              på varför de har kommit hit. Hur ser helhetssynen ut kring den
              enskilda familjen? Vad har man för sjukdomar? Vad har man för
              rädslor? Är man traumatiserad? Några sådana ord har jag inte hört
              att Björn Söder använt under dagens debatt.
            </seg>
          </u>
          <note type="speaker" n="c0c878d3">
            Anf. 45 ANDERS ANDERSSON (KD):
          </note>
          <u who="anders_andersson_dc6ae0" xml:id="i-5fe7925119e84a24-0" n="c94c132b">
            <seg n="4d66960b">
              Herr talman! Det innebär för mig en stor tillfredsställelse att
              vi i dag i Sveriges riksdag behandlar och kan fatta beslut om
              hälso- och sjukvård för personer som vistas i Sverige utan tillstånd.
              För mig och för oss kristdemokrater är det en självklarhet att
              alla som vistas i vårt land ska ha rätt till vård, även om man
              är så kallad gömd eller papperslös. Rätten till sjukvård är fundamentet
              i en mänsklig rättighet, oavsett om man har sina papper i ordning
              eller inte. Reformen som vi nu kommer att besluta om kommer att
              betyda mycket för en väldigt utsatt grupp människor i vårt samhälle.
              Reformen är viktig för dem, samtidigt som det är en tydlig signal
              om att vi som beslutsfattare står upp för mänskliga rättigheter
              och humanism.
            </seg>
            <seg n="93666dc4">
              Sverige har fått kritik av FN för att vi inte genomfört reformen
              tidigare. Nu kan de som kommer fram och ber om vård luta sig mot
              tydliga regler. Detta kommer också att underlätta för dem som
              arbetar inom hälso- och sjukvården, vilket bland annat socialutskottets
              ordförande Anders W Jonsson pekade på. Det blir helt klart något
              ökade kostnader för samhället det sticker jag inte under stol
              med. Men det får inte hindra oss från att stå upp för alla människors
              unika, lika och okränkbara värde. Det gör vi genom att erbjuda
              alla som vistas i vårt land vård. Det är en mänsklig rättighet.
              För oss handlar det i botten om människosyn och människovärde
              när vi bedömer denna fråga.
            </seg>
            <seg n="1029446c">
              Herr talman! Tillsammans med Miljöpartiet har vi allianspartier
              enats om en proposition som nu ligger på riksdagens bord. Propositionen
              innebär att gömda och papperslösa kommer att ha rätt till vård
              från och med den 1 juli i år.
            </seg>
            <seg n="ff0ea312">
              Barn kommer att ha rätt till subventionerad fullständig hälso-
              och sjukvård, inklusive regelbunden tandvård och läkemedel. Detta
              är en del i den mycket stora satsningen på barnens rätt och barnens
              trygghet. Att alla barn i vårt land kommer att ha rätt till subventionerad
              fullständig hälso- och sjukvård innebär att vi inte skiljer på
              barnen utan tvärtom markerar barns rättigheter i vårt land, precis
              som FN:s barnkonvention slår fast.
            </seg>
            <seg n="32c9d75c">
              Gömda och papperslösa vuxna får nu samma rätt till subventionerad
              hälso- och sjukvård som vuxna asylsökande har i dag. Det gäller
              därmed vård och tandvård som inte kan anstå. Detta tycker vi är
              en rimlig avvägning. Vi kristdemokrater har under lång tid argumenterat
              för att vi ska ta ett tydligt steg för att markera rätten till
              sjukvård för alla. Vi välkomnar nu att riksdagen har en proposition
              som fem partier står bakom och där det finns ett indirekt stöd
              från flera här i kammaren.
            </seg>
            <seg n="4225bb4c">
              Herr talman! Vi har hittills haft en situation där frivilliga
              personer på vårdcentraler gjort mycket stora insatser. Jag vill
              därför, liksom Maria Ferm i sitt anförande, uttala ett stort tack
              och min stora uppskattning för den idealitet, medmänsklighet och
              omsorg som personer har visat under de gångna åren. Många i vården
              har ansett det självklart att hjälpa och erbjuda vårdinsatser,
              men har upplevt att det ändå funnits ett dilemma då det stått
              i strid med de nuvarande reglerna. I och med det beslut vi kommer
              att fatta i dag får vi ett regelverk som legaliserar den verksamhet
              som redan i dag bedrivs i ett flertal landsting. Nu får vi regler
              som gäller över hela landet och en gemensam miniminivå för en
              humanitär hälso- och sjukvård för utsatta människor i vårt land.
            </seg>
          </u>
          <note n="84176e30">
            Herr talman! Med dessa synpunkter yrkar jag bifall till propositionen
            och förslaget i socialutskottets betänkande nr 20.
          </note>
          <note type="speaker" n="90547ee1">
            Anf. 46 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-12" n="e28df3f4">
            <seg n="66a05800">
              Herr talman! Anders Andersson står och talar sig varm för mänskliga
              rättigheter och humanism. Det är ju ädelt att göra det. Det talas
              mycket om människosyn och människovärde. Men vad säger Anders
              Andersson om mina exempel som jag tog upp i mitt anförande?
            </seg>
            <seg n="2762ce33">
              Det är Maria Doverstål som lider av KOL, reumatism, astma och
              diskbråck och inte har råd att hämta ut sina mediciner. Det är
              inte bara hon. Det var 77 000 svenskar som år 2009 inte hade råd
              att hämta ut sina mediciner. Det var 48 000 svenskar år 2009 som
              inte kunde erhålla den sjukvård de behövde därför att de inte
              hade råd.
            </seg>
            <seg n="55ab81f5">
              Vad säger Anders Andersson om Calle Waller, som jag tog upp som
              exempel? Han lider av prostatacancer. Han är för gammal för att
              få läkemedel subventionerade för att han ska få några år till
              när cancern inte längre går att bota. Man anser att han är för
              gammal. Är det medmänsklighet?
            </seg>
            <seg n="e6ffe595">
              Hur är människovärdet för dessa personer? Har inte de något värde?
              Det är människor som har bott i det här landet, jobbar i det här
              landet och bidragit till att bygga upp det samhälle som vi nu
              i rask takt håller på att rasera. Var är deras människovärde?
              Vilken människosyn har man på dem?
            </seg>
            <seg n="00db3c20">
              Samtidigt ger man privilegier till människor som antingen inte
              ens har bemödat sig om att söka asyl i landet eller har fått ett
              avvisningsbeslut trots att vi har Europas mest liberala flyktinglagar.
              De har inte rätt att vistas i landet. De har i stället för att
              följa svensk lagstiftning gått under jorden och uppehåller sig
              illegalt i landet.
            </seg>
            <seg n="7a437249">
              Dem ger man privilegier med kostnadsfri sjukvård, tandvård och
              mediciner. Samtidigt har vi åtskilliga exempel, tiotusentals fall,
              med svenskar som inte har råd att få sjukvård, tandvård och mediciner
              som de behöver.
            </seg>
            <seg n="4503722d">
              Om man nu står och talar sig varm för människosyn och mänskliga
              rättigheter bör det väl gälla alla i så fall. Varför gör man då
              begränsningar med att vuxna inte ska få fullständig vård, som
              detta lagförslag betyder?
            </seg>
          </u>
          <note type="speaker" n="33af0eec">
            Anf. 47 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-1" n="c94c132b">
            <seg n="c2126f60">
              Herr talman! Jag vill till Björn Söder säga att vi som kristdemokrater
              och i alliansregeringen har varit med om att utveckla välfärden.
              Det handlar om sjukvård, äldreomsorg och tandvård. Det har tillförts
              resurser. Vi vet att fler i dag snabbare kommer att få del av
              vården. Vi är beredda att fortsätta med att utveckla för att människor
              ska känna att hälso- och sjukvården är i framkant i Sverige och
              berör alla människor. Vi vill inte lämna någon efter.
            </seg>
            <seg n="79e8dd92">
              När det gäller vård har man enligt vårt synsätt och där går skiljelinjen,
              Björn, mellan dig och mig rätt till vård på grund av sitt människovärde
              och det behov man har utifrån ett unikt människovärde. Det är
              inte på grund av hur mycket skatt du har betalat, vilken hudfärg
              du har eller varifrån du kommer. Det är inte vad som avgör om
              du har rätt till hälso- och sjukvård. För oss är det utifrån människovärdet.
            </seg>
            <seg n="3c3728c1">
              Jag noterar en sak under alla dina replikskiften. Du har målmedvetet
              undvikit att tala om barnens situation. Låt oss tala om Helsingborg
              och Hultsfred, där vi har våra rötter. Där möts på gatan två treåringar,
              antingen hemma hos dig eller hemma hos mig. De har inte själva
              valt att bo i Helsingborg eller Hultsfred. Det gör man inte när
              man är tre år. De har inte heller valt sin situation att vara
              svensk medborgare eller ha någon förälder som är papperslös.
            </seg>
            <seg n="7fc6ca4b">
              Dem vill du förtrampa, och du vill förringa deras situation.
              Det är en skam, Björn, när du ställer dessa treåringar i Hultsfred
              och Helsingborg mot varandra. Min fråga är: Varför ska inte alla
              treåringar ha rätt till samma hälso- och sjukvård? Varför har
              ni i Sverigedemokraterna valt ut ett antal barn som ska flyttas
              utanför samhällets ansvar?
            </seg>
            <seg n="941771a6">
              Den här propositionen garanterar alla barn en lika sjukvård.
              Jag accepterar inte en framtid där treåringar ställs mot varandra.
            </seg>
          </u>
          <note type="speaker" n="a69bd1ca">
            Anf. 48 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-13" n="e28df3f4">
            <seg n="07fc7f97">
              Herr talman! När försvann föräldraansvaret? Kristdemokraterna
              brukar tala sig varma om att föräldrarna ska ha ansvaret och kunna
              påverka. När försvann föräldraansvaret? Försvann det när personer,
              vuxna, bestämde sig för att bryta mot svensk lagstiftning och
              uppehålla sig illegalt i Sverige? Försvann föräldraansvaret där?
              Det är givetvis till syvende och sist föräldrarnas ansvar.
            </seg>
            <seg n="f89f5e73">
              Sedan undrar jag än en gång: Maria Doverstål och de 77 000 andra
              svenskar som inte kunde få medicin 2009, var är deras människovärde?
              Har inte de ett människovärde? Varför börjar ni med att ge privilegier
              till människor som inte har rätt att vistas i landet? Varför börjar
              man i den änden, när vi samtidigt har vår egen befolkning som
              inte har råd?
            </seg>
            <seg n="5c72f182">
              Vore det inte mest rättvist att vi i första hand ser till att
              de människor som har vistats i detta land och byggt upp landet
              har det bra? Sedan kan vi hjälpa andra. Men vi ska absolut inte
              uppmuntra människor och skapa incitament för människor att vistas
              illegalt i landet. Det är vad detta förslag gör.
            </seg>
            <seg n="69171f4b">
              Det skapar inte några incitament att följa svensk lagstiftning
              och att lämna landet efter att man har fått ett avvisningsbeslut.
              Ni skapar en mängd incitament för att bygga upp ett parallellt
              skuggsamhälle.
            </seg>
            <seg n="36e43368">
              Jag vet att det finns partier, som Miljöpartiet som ni nu har
              gjort en uppgörelse med, som vill att det ska vara fullständigt
              fri invandring till Sverige. Hela världen ska kunna komma hit.
              Därför har vi helt olika utgångspunkter.
            </seg>
            <seg n="9db77cc1">
              De anser att vi måste bota dessa människor i tid, om de nu har
              en sjukdom, för att de ska leva hela sina liv i Sverige och så
              småningom komma in i det svenska samhället. Vi har som utgångspunkt
              att om de inte har rätt att vistas i landet ska de heller inte
              vara i landet. Det är den stora skillnaden. Det är därför vi landar
              olika.
            </seg>
            <seg n="0c6147c3">
              Det är uppenbarligen så att Kristdemokraterna delar den synpunkten
              och vill skapa incitament för människor att vistas i landet.
            </seg>
            <seg n="eea31662">
              Jag vill slutligen ha ett klart ja eller nej också från Kristdemokraterna
              på min fråga som jag ställt till alla sju riksdagspartier som
              står för detta förslag.
            </seg>
            <seg n="d65f1ca2">
              Anser ni att det är rättvist det är rättviseaspekten här att
              svenskar inte har råd att betala för sin vård eller mediciner
              medan personer som vistas illegalt i landet ges privilegier som
              inte svenska folket har i form av avgiftsfri sjukvård, tandvård
              och mediciner? Jag vill ha ett ja eller nej.
            </seg>
          </u>
          <note type="speaker" n="ad11bc1b">
            Anf. 49 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-2" n="c94c132b">
            <seg n="50f58919">
              Herr talman! De som byggde upp vårt land ska självklart känna
              trygghet och känna att de blir rättvist behandlade. Det är därför
              vår socialminister och äldreminister jobbar intensivt med att
              reformera och se till att utveckla så att Maria Doverstål och
              andra ska känna trygghet i framtiden. Det är alliansregeringens
              och Kristdemokraternas utgångspunkt.
            </seg>
            <seg n="5a6a1a98">
              Du tar upp frågan om den avgiftsfria sjukvården, som du kallar
              det. Vi har en subventionerad sjukvård, och det står i propositionen.
              Dina ständiga upprepningar nu vid sju repliktillfällen avslöjar
              att du utgår från en människosyn där i princip alla ska betraktas
              som smitare.
            </seg>
            <seg n="86c39e41">
              Vi utgår från att man är beredd att respektera. Det är därför
              som vi ser att det är en del av den lagstiftning som vi har där
              vi gjort en avvägning vad gäller avgifter. Vi ska tillsammans
              vara beredda att dela kostnader.
            </seg>
            <seg n="562eb02a">
              Herr talman! Jag vill slutligen komma tillbaka till det som Björn
              Söder utan tvekan kände som en öm tå. Du talar om föräldraansvaret.
              Treåringens situation försvann snabbt som ett ögonblick. På några
              sekunder lämnade du treåringen i Helsingborg, de två barnen som
              kanske vandrar bredvid varandra men med helt olika förutsättningar,
              eller om det är två treåringar i Hultsfred, som du inte heller
              vill ge lika förutsättningar när det gäller att få hälso- och
              sjukvård och en framtid.
            </seg>
            <seg n="6401995a">
              Dessa barn finns här i Sverige. De har inte själva valt det och
              har inte möjligheter att styra och bestämma. Då är det min och
              din uppgift, Björn Söder, att se till att de garanteras en likvärdig
              subventionerad fullständig hälso- och sjukvård. Jag accepterar
              inte ett samhälle där man ställer personer mot varandra och framför
              allt inte ett samhälle där vi låter barn ställas mot varandra.
            </seg>
          </u>
          <note type="speaker" n="b82e412a">
            Anf. 50 PER RAMHORN (SD):
          </note>
          <u who="per_ramhorn_ce43b3" xml:id="i-c400a47dd6550636-0" n="26ba6384">
            <seg n="2eac6b87">
              Herr talman! Innan jag går in på mitt anförande vill jag först
              säga några saker. Gång på gång får vi här höra att jag och vi
              sverigedemokrater har en dålig människosyn.
            </seg>
            <seg n="58739bdd">
              Jag har själv jobbat hela mitt liv med äldre och svårt sjuka
              människor. Jag har suttit vid människors dödsbädd, fuktat deras
              läppar och hållit deras hand under de sista minuterna i deras
              liv. Jag har tröstat de anhöriga när deras far och mor har avlidit.
              Det är skamligt att komma med påståendet att jag och vi sverigedemokrater
              har en dålig människosyn. Då känner man varken mig eller oss sverigedemokrater.
            </seg>
            <seg n="f40d17d0">
              Herr talman! Jag återgår nu till anförandet. Som vi har hört
              här tidigare kommer en lagändring att träda i kraft den 1 juli.
              Den innebär att människor som vistas här i Sverige utan tillstånd
              ska få ta del av den svenska subventionerade hälso- och sjukvården.
              Det kan vara antingen personer som har fått beslut om utvisning
              men som vägrar att följa beslutet och gömmer sig eller personer
              som har tagit sig in i Sverige utan tillstånd.
            </seg>
            <seg n="79600c0f">
              I detta lagförslag, som både allianspartierna och de rödgröna
              partierna ställer sig bakom, anser man att personer som vistas
              här i landet utan tillstånd ska ha lägre vård- och läkemedelsavgifter
              än vad den bofasta svenska befolkningen har. Detta kommer att
              innebära att de endast betalar 50 kronor för ett tandläkarbesök
              och 50 kronor för ett läkarbesök. När de hämtar ut sina mediciner
              på apoteket ska en avgift om högst 50 kronor tas ut.
            </seg>
            <seg n="11618975">
              Detta ska jämföras med att den bofasta befolkningen måste betala
              upp till 2 200 kronor för läkemedel innan man får frikort. För
              tandvård betalar man hela kostnaden själv upp till 3 000 kronor.
              Då ska vi ha i åtanke att den genomsnittliga svensken även betalar
              ca 46 500 kronor i skatt årligen till sjukvården.
            </seg>
            <seg n="1e19424f">
              Även när det gäller sjukresor med taxi ska de som vistas här
              utan tillstånd betala en lägre avgift än den bofasta svenska befolkningen.
              När de vårdas inneliggande på sjukhus ska de inte betala någon
              avgift alls.
            </seg>
            <seg n="00a5e4d3">
              Herr talman! Detta anser allianspartierna och de rödgröna partierna
              vara en rättvis politik. Vi sverigedemokrater tycker inte att
              detta är rättvist. Vi anser att det är djupt orättvist att de
              som bor och betalar skatt här i landet ska behöva betala mer i
              vårdavgifter än de personer som inte ens får vara här. Och vi
              är inte ensamma att tycka så; både Förvaltningsrätten i Helsingfors
              och Östergötlands läns landsting anser att de som vistas här utan
              tillstånd inte ska betala lägre vårdavgifter än den bofasta befolkningen
              gör. Lyfter vi blicken och ser ut över Europa finner vi inget
              land där man har lägre vårdavgifter för tillståndslösa personer
              än för sin egen bofasta befolkning. Det visar ändå lite på det
              extrema synsätt som vi har här i Sverige när det gäller våra egna
              invånare.
            </seg>
            <seg n="ca1246a3">
              Herr talman! 77 000 personer avstod från att hämta ut sina mediciner
              på apoteket på grund av att de inte hade råd. 48 000 personer
              avstod från sjukvård med samma motivering: De hade inte råd. Ändå
              har regeringen höjt högkostnadsskyddet både för läkemedel och
              för sjukvård. Vi sverigedemokrater var emot denna höjning.
            </seg>
            <seg n="400d2b55">
              Bakom varje siffra finns en människa. Det kan vara Maria i Boden
              som inte har råd att hämta ut sina kortisontabletter för sin lungsjukdom,
              som vi kunde höra Björn Söder berätta om här inledningsvis. Det
              kan också vara den ensamstående mamman som inte har råd att hämta
              ut mediciner till sitt barn. Den frustration som hon känner kan
              vi nog alla förstå.
            </seg>
            <seg n="49d27f90">
              Jag har själv på nära håll sett hur brutalt det kan slå när man
              inte har råd att hämta ut sina mediciner. En bekant till mig drabbades
              nyligen av den fasansfulla sjukdomen bröstcancer. Hon hade inte
              råd att hämta ut de mediciner som hon skulle ha för sina svåra
              biverkningar av den cellgiftsbehandling som hon genomgick. Tre
              tabletter av detta läkemedel skulle kosta henne 700 kronor. Enligt
              apotekspersonalen är hennes situation inte ovanlig. Man avstår
              från att hämta ut sina mediciner när man hör vad det kostar.
            </seg>
            <seg n="df20fe9d">
              Det finns en fråga som man måste ställa till de övriga partierna
              här inne och som de för övrigt har vägrat att svara på gång på
              gång under debatten: Varför ska de tre personer som jag har berättat
              om här betala mer i avgifter för sin vård än personer som inte
              får vara här? Det är en fråga som jag tror att många som lyssnar
              på debatten vill ha svar på.
            </seg>
            <seg n="38063ec3">
              Till sist, herr talman: Jag anser att detta lagförslag är totalt
              galet. Först höjer man vårdavgifterna för dem som bor och betalar
              skatt här i landet. Kort därefter inför man en ny lag som innebär
              en lägre vårdavgift för personer som inte ens får vara här. Jag
              anser att detta är orimligt, och jag tror att en stor del av befolkningen
              utanför dessa väggar delar vår uppfattning i frågan. Jag tror
              att ni i allianspartierna och de rödgröna partierna är ensamma
              om att tycka att det är fullt rimligt och rättvist att de som
              bor och betalar skatt här ska betala mer i vård- och läkemedelsavgifter
              än de personer som inte får vara här.
            </seg>
          </u>
          <note n="d2a9be3c">
            Jag yrkar bifall till vår reservation nr 1.
          </note>
          <note n="f5d0a054">
            I detta anförande instämde Björn Söder (SD).
          </note>
          <note type="speaker" n="141d670c">
            Anf. 51 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-8" n="e829c176">
            <seg n="d72c1609">
              Herr talman! Först måste jag säga att det är lite småfestligt
              att höra hur Per Ramhorn känner sig lite utpekad som en del av
              en grupp. Man kanske kan tänka att det är någonting som går att
              känna igen på något annat sätt det är ett tips!
            </seg>
            <seg n="e7188fb1">
              Det vi har sagt här i debatten i dag är inte att du, Per Ramhorn,
              personligen har en dålig människosyn. Det vi har sagt, och det
              vi konsekvent säger, är att SD:s politik ger uttryck för en människosyn
              där man ställer grupp mot grupp. Det har ni själva mycket omsorgsfullt
              demonstrerat i vartenda replikskifte. Det är en människosyn som
              jag som vänsterpartist tycker är lite märklig.
            </seg>
            <seg n="adfbcaf6">
              Ni försöker komma till rätta med alla vidriga konsekvenser av
              en klasspolitik. Du har helt rätt: Naturligtvis är det fullständigt
              fel att människor inte har råd att hämta ut sin medicin. Naturligtvis
              är det fullständigt fel att människor inte har rätt till sjukförsäkring
              eller a-kassa. Det är en borgerlig klasspolitik. Men er lösning,
              Per Ramhorn, handlar om att peka ut en specifik grupp på grund
              av etnicitet. Och det är just detta utpekande att göra en till
              alla som du motsatte dig i talarstolen.
            </seg>
          </u>
          <note type="speaker" n="0ce8e757">
            Anf. 52 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-1" n="26ba6384">
            <seg n="d12ab520">
              Herr talman! Jag pekade inte ut någon över huvud taget. Jag tänker
              på att politik är att prioritera, precis som vi har hört här tidigare.
              Du sade att man ställer grupper mot grupper, Christina Höj Larsen.
              Men det gör man ju inom all politik.
            </seg>
            <seg n="701bbd13">
              Jag tog i hela mitt anförande upp att jag tycker att det är orättvist
              att människor som bor och betalar skatt här i Sverige ska betala
              mer i vårdavgifter än de människor som inte ens får vara här.
              Björn har ställt denna fråga hela tiden till samtliga här inne,
              men han har egentligen inte fått något rakt svar.
            </seg>
            <seg n="ad34d9ab">
              Är det okej? Tycker ert parti att det är rättvist att den bofasta
              befolkningen, alltså de som är boende och skrivna här det kan
              vara de som har invandrat hit, de som är födda här, deras barn
              med flera ska betala mer i vårdavgifter än de som inte få vara
              här? Det kan inte vara jättesvårt att svara på den frågan. Det
              var det som jag tog upp i anförandet.
            </seg>
            <seg n="84387830">
              När jag har varit ute och talat om dessa frågor tror många inte
              att det är sant. Det kan inte stämma, säger de. Men enligt lagförslaget
              är det så här. Tycker du att det är rättvist?
            </seg>
          </u>
          <note type="speaker" n="ccba6ab6">
            Anf. 53 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-6002e13e91222285-9" n="e829c176">
            <seg n="b4f08b8f">
              Herr talman! Jag tycker, precis som många andra här, att rätten
              till vård är en mänsklig rättighet. De människor vi talar om är
              inte människor som har någon pension. Det är inte människor som
              har någon a-kassa. Det är inte människor som har någon sjukförsäkring.
              Det är människor som har nix och ingenting eller en väldigt låg
              ersättning, som inte har höjts på över tio år. Det är det vi talar
              om. Dessa människor har ingen förmåga att betala för vården. Därför
              ser vi, tillsammans som samhälle, till att de ändå kan få möjlighet
              att nyttja sin rätt till vård. Det är mycket viktigt. Ni låtsas
              som om det är människor som har en massa pengar. Det är det inte.
            </seg>
            <seg n="fa9ed47b">
              Var finns era förslag när det gäller sjukförsäkringen? Var finns
              era förslag när det gäller högkostnadsskyddet och avregleringen
              av apoteken? Alla de här sakerna medverkar till att vi har de
              klassklyftor som ni beskriver. Var finns era förslag? Det skulle
              vara så roligt att få höra dem och diskutera politik på riktigt
              och inte bara höra era förskräckliga bilder av andra människor
              och skuldbeläggandet och misstänkliggörandet där ni alltid utgår
              ifrån att de flesta kommer att fuska. Låt oss höra om politiken.
            </seg>
          </u>
          <note type="speaker" n="acdb6243">
            Anf. 54 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-2" n="26ba6384">
            <seg n="48550f22">
              Herr talman! Jag tror att Christina Höj Larsen blandar ihop några
              saker här. Hon hänvisar till att ersättningen inte har höjts på
              många år, men det gäller asylsökande. Varför blanda ihop detta
              med dem som är här utan tillstånd? Det är dem vi pratar om.
            </seg>
            <seg n="384dbe03">
              Vad är det som säger att de som finns här utan tillstånd inte
              har några pengar? Var finns de uppgifterna? Jag har själv försökt
              leta efter detta och höra mig för i Regeringskansliet. Det är
              bara ett antagande. Det finns ingenting som belägger att det är
              på det viset.
            </seg>
            <seg n="8bb9e0cc">
              Du har fortfarande inte svarat på frågan, Christina Höj Larsen.
              Anser du att det är rättvist att människor som är bofasta här
              i landet ska betala en högre avgift än de som inte får vara här?
            </seg>
          </u>
          <note type="speaker" n="45b83811">
            Anf. 55 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-7c873f5d4497aa64-4" n="27a23d6f">
            <seg n="6978dafa">
              Herr talman! Vi lever i ett Sverige där de ekonomiska skillnaderna
              ökar och där människor i dag har en mycket utsatt ekonomi om de
              är sjuka, arbetslösa eller har en låg pension.
            </seg>
            <seg n="3705fd9f">
              Socialdemokraterna har lagt fram många förslag om de här frågorna
              i sin budget. Vi föreslår höjt barnbidrag. Vi föreslår att man
              ska få riktiga jobb i stället för fas 3. Vi vill satsa på utbildning,
              och vi vill också höja ersättningen för sjuka och arbetslösa.
              Vi vill ta bort gränserna när det gäller de sjukskrivna, så att
              de inte ska utförsäkras. Många av dem som efterfrågar läkemedel
              och sjukvård i dag är personer som är sjukskrivna.
            </seg>
            <seg n="4476753f">
              Per Ramhorn och Sverigedemokraterna har röstat för den nuvarande
              sjukförsäkringen. Min fråga till Per Ramhorn är: Är Per Ramhorn
              nöjd med att de sjuka kanske lever på försörjningsstöd i stället
              för på sjukersättning och därmed får svårt att efterfråga medicin?
            </seg>
            <seg n="0485d14c">
              Utifrån att Per Ramhorn och Sverigedemokraterna ställer grupper
              mot varandra kan man ställa frågan: Innebär det att Per Ramhorn
              nu kommer att föreslå att all sjukvård i Sverige blir kostnadsfri
              och att läkemedel också blir kostnadsfria?
            </seg>
            <seg n="8555a01a">
              Jag uppfattar att Per Ramhorn hänger upp sig på att det är olika
              avgifter beroende på om man har en inkomst eller inte. Med den
              logiken borde det också vara rimligt att säga att avgifterna ska
              vara lika. Jag har inte sett det förslaget här, i Örebro läns
              landsting eller någon annanstans. Min fråga till Per Ramhorn är:
              Vad är er politik på det området?
            </seg>
          </u>
          <note type="speaker" n="922a8563">
            Anf. 56 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-3" n="26ba6384">
            <seg n="f6befefb">
              Herr talman! Här försöker Eva-Lena Jansson blanda bort korten
              och pratar om socialförsäkringssystemen. Den här propositionen
              handlar över huvud taget inte om det. Jag förstår varför hon försöker
              blanda bort korten. Det här är känsliga frågor. Varför ska människor
              som inte får vara här ha billigare sjukvård?
            </seg>
            <seg n="9afe5d9e">
              Jag noterade att Björn Söder inledningsvis ställde en konkret
              fråga till dig, Eva-Lena Jansson, men du undvek att svara på den.
              Du ska få chansen igen att svara. Anser du att det är rättvist
              att människor som bor och betalar skatt här ska betala en högre
              avgift än de som inte får vara här? Det är en rak och lätt fråga.
            </seg>
          </u>
          <note type="speaker" n="ab727579">
            Anf. 57 EVA-LENA JANSSON (S) replik:
          </note>
          <u who="eva-lena_jansson_c13ca9" xml:id="i-7c873f5d4497aa64-5" n="27a23d6f">
            <seg n="e8be1f81">
              Herr talman! Jag konstaterar att Per Ramhorn inte vill diskutera
              de frågor som lyfts upp i hans anförande där han ställer människor
              mot varandra. Det är precis det Per Ramhorn och Björn Söder har
              gjort här i sina anföranden. De ställer människor som är bosatta
              i Sverige mot de människor som i dag befinner sig i en svår situation.
            </seg>
            <seg n="e9a40f2a">
              Den proposition och det betänkande som vi nu diskuterar handlar
              om att ge människor som i dag lever i en svår situation rätt till
              hälso- och sjukvård på samma villkor som asylsökande. De handlar
              också om att ge de barn som är papperslösa den rätt som alla andra
              barn har. Det vill vi göra därför att vi vet att de befinner sig
              i en svår situation och därför att det är ett dilemma för sjukvården
              att hantera de här frågorna.
            </seg>
            <seg n="b7ea784f">
              När Per Ramhorn lyfter upp att det finns sjuka människor i Sverige
              i dag som säger att de inte har råd med läkemedel och sjukvård
              säger jag så här: Det är bekymmersamt, och det är någonting som
              vi måste förbättra.
            </seg>
            <seg n="2291a802">
              Vi röstade emot det höjda högkostnadsbeloppet, och vi har också
              röstat för en mänsklig och human sjukförsäkring där människor
              inte ska utförsäkras. Det vill inte Per Ramhorn prata om. Det
              verkar som om det inte skulle få några effekter för människor
              att de inte får sjukersättning. Många av dem som är sjuka i dag
              och efterfrågar läkemedel har inte någon ersättning från sjukförsäkringssystemet,
              och en del har inte ens försörjningsstöd. Jag förstår att Per
              Ramhorn väljer att negligera den frågan eftersom det blir väldigt
              besvärligt för honom att försöka svara på den.
            </seg>
          </u>
          <note type="speaker" n="1937f295">
            Anf. 58 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-4" n="26ba6384">
            <seg n="2962eaf9">
              Herr talman! Jag har noterat att Eva-Lena Jansson varken vill
              eller kan svara på den fråga som jag ställde, det vill säga om
              det är rättvist eller inte. Jag utgår ifrån att Socialdemokraterna
              med Eva-Lena Jansson i spetsen anser att det är rättvist eftersom
              man har yrkat bifall till det här förslaget.
            </seg>
          </u>
          <note type="speaker" n="293a4e01">
            Anf. 59 ANDERS W JONSSON (C) replik:
          </note>
          <u who="unknown" xml:id="i-8576735178de1596-5" n="a1173388">
            <seg n="f88b1d01">
              Herr talman! Jag vill börja med att be Per Ramhorn om ursäkt
              om han uppfattade det så att jag uttalade mig om hans personliga
              människosyn. Jag avsåg förstås det parti som han representerar.
            </seg>
            <seg n="1e1a6034">
              Det finns en avgörande skillnad i Sveriges riksdag mellan de
              sju partier som säger att alla människor är lika mycket värda
              och det parti som Per Ramhorn representerar som gång på gång i
              riksdagens talarstol pekar på det ena samhällsproblemet efter
              det andra och ständigt pekar ut människor födda i andra länder
              som orsaken till att vi har problem i det svenska samhället. I
              dagens debatt har vi också fått höra från talarstolen hur alla
              möjliga problem i sjukvården beror på att vi nu kommer att ge
              dem som saknar tillstånd att vistas i Sverige möjlighet att också
              få sjukvård.
            </seg>
            <seg n="6d354c14">
              Jag begärde också ordet för att ställa tre konkreta frågor.
            </seg>
            <seg n="9c0c8e1d">
              För det första vill Sverigedemokraterna att vi ska gå ifrån den
              ordning som fungerar ute på svenska sjukhus där man i dag erbjuder
              sjukvård till människor som saknar tillstånd. Jag skulle vilja
              fråga Per Ramhorn vad sjuksköterskan ska säga när det kommer en
              mamma med en treåring som har lunginflammation och de inte har
              tillstånd att vistas i Sverige. Vilket besked tycker Sverigedemokraterna
              att sjuksköterskan då ska ge till treåringens mamma?
            </seg>
            <seg n="f0849cda">
              För det andra är det dessutom en bärande del i Sverigedemokraternas
              politik att man ska ålägga sjukhuspersonal en skyldighet att tillkalla
              polis om de misstänker att någon har begått ett brott. Gäller
              det alla brott? Ska de även vara skyldiga att anmäla den som uppsöker
              sjukvården och som har slagit och misshandlat någon en mörk natt
              i Helsingfors till polisen så att de kan komma och ta vederbörande?
            </seg>
            <seg n="5870b324">
              För det tredje vill Sverigedemokraterna över huvud taget inte
              att det ska finnas tolk om det inte är en livshotande situation.
              Det innebär att den gamla finska kvinnan som har bott i Sverige
              i 40 år och nu inte längre pratar svenska inte ska få tillgång
              till en bra sjukvård. Är det rimligt, Per Ramhorn?
            </seg>
          </u>
          <note type="speaker" n="c35c0420">
            Anf. 60 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-5" n="26ba6384">
            <seg n="982b2604">
              Herr talman! Tack, Anders W Jonsson! Jag tror inte att du menade
              att jag har en dålig människosyn. Vi har träffats under de här
              åren, och du har nog sett det.
            </seg>
            <seg n="ca047999">
              Det var flera frågor. Jag ska försöka komma ihåg dem.
            </seg>
            <seg n="179174c0">
              Vad ska sjuksköterskan säga till mamman som kommer till sjukhuset
              med sitt barn som har lunginflammation? Jag anser att det är ett
              akut tillstånd, så nog ska barnet ha rätt till medicin i det fallet.
              Det säger sig självt. Det är ett akut tillstånd.
            </seg>
            <seg n="07db9682">
              Jag vet inte om du har läst vår följdmotion. Där står ingenting
              som säger att vi vill att personalen ska ange dem som vistas här
              utan tillstånd. Jag tror att Anders W Jonsson har hört det i tidigare
              debatter för flera år sedan. Det är ingenting som vi stöder nu.
              Det beror på att vi utvecklar vår politik hela tiden.
            </seg>
            <seg n="c242e604">
              Det här med tolkar är ingenting som jag har hört eller har stött
              i vår följdmotion.
            </seg>
          </u>
          <note type="speaker" n="cfd8c959">
            Anf. 61 ANDERS W JONSSON (C) replik:
          </note>
          <u who="unknown" xml:id="i-8576735178de1596-6" n="a1173388">
            <seg n="e7b82403">
              Herr talman! Jag tror att det Sverigedemokraterna och Per Ramhorn
              inte förstår är att i den svenska sjukvården har man utvecklat
              rutiner för att på ett bra sätt kunna erbjuda sjukvård utifrån
              lokala riktlinjer till både barn och vuxna som saknar tillstånd.
              Den dramatiska förändringen skulle vara om Sverigedemokraterna
              får igenom sitt förslag, därför att det skulle få till konsekvens
              att mamman som kommer med sin treåring de vistas i Sverige utan
              tillstånd som har problem med inflammerade leder eller en akut
              lunginflammation men ingenting som är direkt livshotande enligt
              Sverigedemokraternas förslag skulle få det här beskedet från sjuksköterskan:
              Nej, tyvärr, ni saknar tillstånd för att uppehålla er i landet.
              Om din treåring ska få hjälp med det här sjukdomstillståndet får
              du åka tillbaka till Bosnien, Mexiko eller vilket land det nu
              kan vara.
            </seg>
            <seg n="ac126be2">
              Det Sverigedemokraterna inte förstår är att det är er politik
              som dramatiskt skulle förändra förhållningssättet i den svenska
              sjukvården. Det är det som visar att ni står för en annan människosyn.
              Ni är till skillnad från andra partier beredda att använda sjukvården
              som ett sätt att få människor som saknar tillstånd i Sverige att
              lämna landet. Ni är beredda att stå på akutmottagningarna och
              säga: Du som är sjuk, lämna landet! Du har inte rätt att få någon
              hjälp här.
            </seg>
            <seg n="1c24c4d4">
              Det är det som är den stora skillnaden, och det är det som skulle
              ge konsekvenser.
            </seg>
            <seg n="5d9cae79">
              Min fråga kvarstår till Per Ramhorn. Vad är det för direktiv
              ni ska ge till sjuksköterskan, undersköterskan eller läkaren som
              tar emot de här barnen? De har kanske inte urakuta tillstånd,
              men de har öroninflammation eller någonting annat som gör att
              de faktiskt behöver hjälp för att inte riskera att på sikt råka
              ut för något värre.
            </seg>
            <seg n="af62706e">
              Det är där som er politik, som är grundad på en människosyn som
              ingen av oss andra ställer upp på, får svåra konsekvenser.
            </seg>
          </u>
          <note type="speaker" n="3cc0f4fa">
            Anf. 62 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-6" n="26ba6384">
            <seg n="cf757be8">
              Herr talman! Jag tycker att vi har varit tydliga här i debatten,
              inte minst Björn Söder, med att vi anser att ingen ska nekas akut
              eller omedelbar sjukvård på grund av bristande betalningsförmåga.
              Det gäller naturligtvis mamman med barnet som du hänvisade till.
            </seg>
            <seg n="f7f07fe2">
              Jag vill återgå till det här med människosyn. Hela landet Kanada
              står uppenbarligen för en dålig människosyn, för där har man inte
              heller subventionerad hälso- och sjukvård för människor som inte
              får vistas där. Jag tycker alltså inte att det här håller riktigt.
            </seg>
            <seg n="8ad919a9">
              Det är viktigt att påpeka att ingen ska nekas akut sjukvård på
              grund av bristande betalningsförmåga. Nu vet jag att Anders W
              Jonsson inte har någon replik kvar, men jag tycker att han har
              fått många chanser att svara på frågan om han anser att det är
              rättvist att människor som bor här ska betala högre vård- och
              läkemedelsavgifter än personer som inte får vara här. Att man
              stöder propositionen tolkar jag som att man tycker att detta är
              rättvist.
            </seg>
          </u>
          <note type="speaker" n="9dc76fa7">
            Anf. 63 ISMAIL KAMIL (FP):
          </note>
          <u who="ismail_kamil_3e7930" xml:id="i-a1da5485d0a79a88-0" n="86f37f73">
            <seg n="b03819ba">
              Herr talman! Äntligen ska personer som vistas i Sverige utan
              tillstånd, de som kallas papperslösa, få rätt till sjukvård. Folkpartiet
              ställer sig bakom regeringens förslag att riksdagen antar förslaget
              till lag om hälso- och sjukvård till personer som vistas i Sverige
              utan tillstånd.
            </seg>
            <seg n="044a46fa">
              Folkpartiet välkomnar den nya lagen som reglerar landstingens
              skyldighet att erbjuda dessa personer hälso- och sjukvård, tandvård,
              mödrahälsovård, preventivmedelsrådgivning och en hälsoundersökning.
              Landstingen har därutöver möjlighet att erbjuda denna utsatta
              grupp samma vård som ges till personer bosatta i Sverige. Barn
              som vistas i Sverige utan tillstånd ska erbjudas samma subventionerade
              vård som bosatta eller asylsökande barn. Folkpartiet tycker att
              det borde vara en självklarhet att personer som vistas i landet
              utan tillstånd ska ges alla förutsättningar att leva ett värdigt
              liv och få tillgång till en bra hälso- och sjukvård.
            </seg>
            <seg n="2f748c57">
              Herr talman! En del tvingas att hålla sig gömda för att inte
              avvisas eller utvisas från Sverige. Vi vet att redan i dag erbjuder
              många landsting vård till personer utan tillstånd. I och med dagens
              beslut får dessa landsting en legal grund att stå på när det gäller
              detta.
            </seg>
            <seg n="027bd510">
              Folkpartiet anser att ingen ska nekas akut och omedelbar vård
              i Sverige. Alla ska få vård oberoende av om man har bristande
              betalningsförmåga eller saknar nödvändigt tillstånd. Rätten till
              hälsa är en mänsklig rättighet för oss liberaler.
            </seg>
            <seg n="b280f8e5">
              Det är nästan omöjligt att ge en exakt siffra på hur många papperslösa
              som bor i Sverige. Vi vet hur många som håller sig undan avvisningsbeslut,
              men vi har inte siffror över dem som aldrig har sökt asyl eller
              barn som har fötts här av gömda föräldrar. Man brukar uppskattningsvis
              säga att det rör sig om 15 00025 000 personer. Papperslösa har
              enligt lag endast möjlighet att få akut sjukvård men måste i dag
              betala de faktiska kostnaderna. En förlossning kan kosta mellan
              20 000 och 100 000 kronor eller ännu mer beroende på komplikationer
              och antal dagar på sjukhuset för mamman och/eller för barnet.
            </seg>
            <seg n="9832a3da">
              Herr talman! Jag minns fortfarande två fall från Uppsala. Det
              ena var en förlossning med akut kejsarsnitt. Kvinnan hade inte
              hunnit skicka in en asylansökan när förlossningen ägde rum. Fakturabeloppet
              blev 180 000 kronor.
            </seg>
            <seg n="1220d8ab">
              I det andra fallet behövde en kvinna akut psykiatrisk hjälp.
              Efter sjukhusvistelsen beviljades hon uppehållstillstånd, men
              räkningen på 245 000 kronor skulle i alla fall betalas, ansåg
              landstinget.
            </seg>
            <seg n="4d194661">
              Så gick det till i Uppsala läns landsting, åtminstone fram till
              2006, och så går det till i många andra landsting. När detta utspelade
              sig 2003 befann sig Folkpartiet och jag i opposition, men vi lyckades
              med Miljöpartiet och dagens alliansvänner att stoppa faktureringssystemet
              så som det användes mot asylsökande. Visserligen omfattades beslutet
              endast dem som i efterhand beviljades asyl, men det var ett rejält
              steg i rätt riktning.
            </seg>
            <seg n="1847e4ea">
              Att leva som papperslös innebär inte bara att all vård blir kostsam,
              utan det innebär även oro och rädsla för att bli upptäckt och
              gripen, vilket leder till att många inte vågar gå till vårdcentralen
              eller akutpsykiatrin.
            </seg>
            <seg n="32834c34">
              Herr talman! Barn under 18 år har alltid rätt till fullständig
              hälso- och sjukvård i Sverige i enlighet med FN:s barnkonvention,
              oberoende av om de är papperslösa eller inte. Det är en stor framgång
              för Folkpartiet att komma överens med Miljöpartiet och övriga
              allianspartier i denna fråga, inte minst eftersom en del länge
              varit tveksamma om rätten till hälso- och sjukvård för papperslösa.
            </seg>
            <seg n="04246abd">
              Vi folkpartister måste i alla lägen värna individens rättigheter.
              Den uppgiften är stor, och därför måste vi hjälpas åt. Beslutet
              är en seger, som jag ser det, för Folkpartiet och för alla andra
              som aktivt kämpar för mänskliga rättigheter.
            </seg>
            <seg n="6c2f5676">
              Det har talats mycket, herr talman, om rättvisa, framför allt
              från Sverigedemokraternas håll. Jag vill svara på frågan innan
              den ställs. De regler som har gällt tidigare var inte helt rättvisa.
              Det var inte rättvist att neka denna grupp sjukvård på grund av
              att de inte hade tillstånd eller inte hunnit söka tillstånd.
            </seg>
            <seg n="b19ca5e7">
              I och med dagens beslut blir det mer rättvist för de personer
              som tidigare behandlades annorlunda. När det gäller de gamla,
              de som betalar skatt eller de som har varit här länge, som Sverigedemokraterna
              här talar om, har vi faktiskt socialtjänstlagar. Den som inte
              har möjlighet att betala kan faktiskt söka ekonomiskt bistånd
              och på så sätt betala sin räkning.
            </seg>
          </u>
          <note type="speaker" n="6f28f159">
            Anf. 64 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-14" n="e28df3f4">
            <seg n="c145e8a0">
              Herr talman! Det talas om och refereras till barnkonventionen.
              Då är min direkta och omedelbara fråga: Menar Ismail Kamil att
              länder som Kanada bryter mot barnkonventionen?
            </seg>
            <seg n="4183bf64">
              Det är också märkligt att man refererar till barnkonventionen
              när varken allianspartierna eller de rödgröna partierna i andra
              frågor, till exempel när det gäller omskärelse av små gossebarn
              där man verkligen bryter mot barnkonventionen, har några invändningar
              mot att man ska tillåta omskärelse av små gossebarn och stympning
              av delar av deras könsorgan. Där om någonstans bryter man mot
              barnkonventionen.
            </seg>
            <seg n="5b2e129f">
              Det är märkligt att man refererar till barnkonventionen när det
              gäller den ena saken, men när det gäller något som verkligen har
              en påverkan på individen bortser man från barnkonventionen.
            </seg>
            <seg n="083ea7a1">
              När det gäller det sista, att man hänvisar till socialtjänstlagen
              och att människor i Sverige har rätt att söka bistånd, står det
              i regeringens proposition på s. 17 längst ned, och jag hoppas
              att alla här inne har läst det eftersom det är det som riksdagens
              kammare ska fatta beslut om i dag: Alla som vistas i en kommun
              har rätt att ansöka om bistånd enligt SOL och få sitt ärende individuellt
              prövat. Det har dock visat sig oklart i vilken mån personer som
              inte är bosatta i Sverige har rätt till bistånd enligt SOL för
              t.ex. vårdavgifter. Av praxis synes det framgå att personer som
              inte är bosatta i Sverige men som har sin egentliga hemvist i
              landet, dvs. då vistelsen inte har karaktären av besök, har rätt
              till bistånd enligt SOL. Det gäller även personer som vistas här
              olagligt.
            </seg>
            <seg n="a114d808">
              Utifrån det resonemanget skulle det här lagförslaget kunna falla
              direkt eftersom de enligt SoL har samma rättigheter att söka bistånd
              som människor som är bosatta i Sverige.
            </seg>
          </u>
          <note type="speaker" n="eb978d89">
            Anf. 65 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-a1da5485d0a79a88-1" n="86f37f73">
            <seg n="ea498dab">
              Herr talman! Under den här förmiddagen i mer än två, snart tre
              timmars tid har Sverigedemokraterna replikerat på alla partier.
              Man har talat om de kriminella som bor här. Vad har Björn Söder
              för människosyn när han säger att de är kriminella? En treårig
              son eller dotter till en som är gömd är det barnet kriminellt?
            </seg>
            <seg n="81c33b70">
              Det här talar tydligt om vad ni som parti har för människosyn
              när det gäller de personer som är mest utsatta. Den här gruppen
              som är papperslös eller tillståndslös är den mest utsatta gruppen
              i vårt samhälle. Gång på gång när vi diskuterar integrationsfrågor
              har ni talat om att vi ska hjälpa dessa människor på plats. Vi
              ska inte låta dem komma hit, för det är i flyktinglägren vi verkligen
              kan hjälpa dem som är utsatta.
            </seg>
            <seg n="a33e9f2c">
              Nu finns dessa människor här. En del som jag nämnde, till exempel
              de här fallen i Uppsala, har inte hunnit söka asyl. Är de kriminella?
              Jag tycker att ni ska rannsaka er själva när det gäller detta.
              Tala inte om kriminalitet när det gäller människor som flyr undan
              förtryck, krig och misär!
            </seg>
          </u>
          <note type="speaker" n="59689d52">
            Anf. 66 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-15" n="e28df3f4">
            <seg n="62498f27">
              Herr talman! Det är märkligt att man inte har hunnit söka asyl
              om man har flytt hit.
            </seg>
            <seg n="54edf3aa">
              Som jag sade: De som är flyktingar har rätt att få uppehållstillstånd
              i Sverige. Vi har Europas mest liberala migrationslagar. En människa
              på flykt som är flykting har inga skäl att gömma sig i Sverige
              eller att inte söka asyl. Den personen får automatiskt uppehållstillstånd.
              Så är det.
            </seg>
            <seg n="89abe119">
              Det är de vuxna människorna som tar beslutet att inte lyda svensk
              lag som är kriminella. Det står jag för att jag tycker. De är
              kriminella, för de bryter mot svensk lag. Då är man per definition
              kriminell, anser jag.
            </seg>
            <seg n="ec2a8bf2">
              Det här är också föräldrarnas ansvar. De har givetvis ett föräldraansvar
              för sina barn. Om barnen far illa får såklart samhället till syvende
              och sist gripa in. Men vi ska inte bortse från föräldraansvaret
              och låta någon annan ta det ansvaret.
            </seg>
            <seg n="7bc44b2b">
              De människor som gömmer sig illegalt i Sverige är per definition
              kriminella. De har fått ett avvisningsbeslut som de inte respekterar.
              De går in och lever i ett parallellt skuggsamhälle och arbetar
              svart eller tillskansar sig ekonomiska medel på annat sätt för
              att överleva. Det är det här man skapar incitament för och uppmuntrar.
            </seg>
            <seg n="19b9dbbf">
              Eller så handlar det om människor som inte har hunnit söka asyl
              eller som inte ens bemödar sig om att göra det, eftersom de vet
              att de inte har rätt att vistas i landet. Vi tycker inte att det
              är rättvist att ge dem privilegier i form av lägre kostnader eller
              avgiftsbefrielse, vill jag säga. Det är ju så att om man inte
              respekterar svensk lagstiftning och lämnar landet när man ska
              göra det, då lär man inte heller respektera att en faktura ska
              betalas.
            </seg>
            <seg n="f8ed8ae4">
              Vi får inte vara så naiva att vi tror att det kommer att ske,
              utan vi kan räkna med att det blir fullständigt avgiftsfri sjukvård,
              tandvård och mediciner. Det tycker vi inte är rättvist, och det
              är också den frågan jag har ställt vid upprepade tillfällen.
            </seg>
            <seg n="d5cd1592">
              Sedan kan jag bara konstatera att argumentet med SoL och bistånd
              föll platt som en pannkaka.
            </seg>
          </u>
          <note type="speaker" n="8f8d2c8c">
            Anf. 67 ISMAIL KAMIL (FP) replik:
          </note>
          <u who="ismail_kamil_3e7930" xml:id="i-a1da5485d0a79a88-2" n="86f37f73">
            <seg n="de3b39a2">
              Herr talman! Det är ingen tvekan om saken, Björn Söder och Sverigedemokraterna,
              att det tidigare inte har varit rättvisa regler i Sverige när
              det gäller den här gruppen utsatta. Jag är glad över att du inte
              ställde den frågan till mig, eftersom jag svarade direkt: Det
              var inte ett rättvist system tidigare. Det är rättvist att även
              dessa mest utsatta grupper omfattas av svensk sjukvård och får
              rätt till akut vård eller vård som inte kan anstå.
            </seg>
            <seg n="bca38b67">
              Jag tycker att det är jätteviktigt att man tar upp det här, herr
              talman. Att ställa grupp mot grupp tycker jag inte är rätt, utan
              det är att blanda bort korten ordentligt. Björn Söder och Sverigedemokraterna
              har under tre timmars tid försökt säga att det inte är rättvist
              att svenskarna ska betala avgiften, eftersom en del av dem kanske
              inte har råd. Men då finns socialtjänsten som man kan vända sig
              till för att få hjälp med betalningen.
            </seg>
            <seg n="f46b2227">
              Herr talman! Med dagens beslut blir det ett rättvist system.
              Jag tycker fortfarande att det är mycket kvar, men det är ett
              steg i rätt riktning. Tack vare allianspartiernas överenskommelse
              med Miljöpartiet har vi nu möjlighet att erbjuda den här gruppen
              en värdig vård, inte minst när det gäller barnen.
            </seg>
            <seg n="d4ce8e06">
              Jag tar inte i min mun att barnen är kriminella. De vet ju ingenting
              om vad föräldrarna har gjort eller inte. Jag tycker att barnen
              liksom de vuxna ska ha rätt till sjukvård. Det är en mänsklig
              rättighet.
            </seg>
          </u>
          <note type="speaker" n="fc6466a0">
            Anf. 68 BJÖRN SÖDER (SD):
          </note>
          <u who="bjorn_soder_8d750e" xml:id="i-4ace300fe971cb35-1" n="e28df3f4" next="i-a34caff006312053-1">
            <seg n="a3569313">
              Herr talman! Inledningsvis i mitt anförande tog jag upp hur man
              från sjuklöverns sida, det vill säga de sju övriga riksdagspartierna
              som i stort sett är ett och samma riksdagsparti med sju olika
              falanger, skulle försöka rikta bort fokus från själva sakfrågan.
            </seg>
            <seg n="ff41e9ac">
              Mycket riktigt blev det så. Man försökte prata om människovärde
              och om hur dålig människosyn Sverigedemokraterna har och så vidare.
              Jag försökte föregå den diskussionen genom att lyfta upp och förtydliga
              att Sverigedemokraterna anser att det är självklart att liv ska
              räddas oavsett betalningsförmåga. Det är en självklar grundprincip.
            </seg>
            <seg n="4d13152d">
              Men det är inte en mänsklig rättighet att få skattesubventionerad
              sjukvård, speciellt inte om man befinner sig illegalt i ett land.
              Då kan man också ställa frågan, och det har jag gjort vid upprepade
              tillfällen: Är det så att alla övriga länder som inte har det
              här gynnsamma systemet bryter mot FN:s deklaration om mänskliga
              rättigheter och olika konventioner?
            </seg>
            <seg n="a5e6dfb2">
              Självklart är det inte så.
            </seg>
            <seg n="73362d1b">
              Jag ställde en tydlig fråga i slutet av mitt anförande som jag
              upprepade i vartenda replikskifte till vartenda parti här. Jag
              kan bara konstatera att det var Vänsterpartiet med Christina Höj
              Larsen som var tydlig på den punkten. Hon svarade ja på frågan.
              Ismail Kamil svarade också ja på frågan nu i slutet.
            </seg>
            <seg n="51488298">
              Man anser alltså att det rättvist att svenskar inte har råd med
              mediciner och sjukvård, medan människor som vistas illegalt i
              landet ges privilegier som inte svenskarna har och får en kostnadsfri
              och avgiftsfri sjukvård, tandvård och mediciner.
            </seg>
            <seg n="a5340ebf">
              Nu har de övriga fem partierna möjlighet att ta replik på mitt
              anförande och svara på den fråga som de tidigare vägrade svara
              på. Man tog det vanliga politikersvaret och slingrade sig runt
              själva frågan om ja eller nej.
            </seg>
            <seg n="b353a899">
              Tryck gärna på knappen för replik och svara på min konkreta fråga:
              Är det rättvist att personer som Maria Doverstål och Calle Waller
              tillsammans med 77 000 andra svenskar inte har råd att hämta ut
              sina mediciner och att 48 000 andra svenskar inte har råd med
              sjukvård? Är det rättvist? Ja eller nej?
            </seg>
          </u>
          <note n="08d7b1ad">
            Anf. 69 ULRIKA KARLSSON i Uppsala (M):
          </note>
          <u who="bjorn_soder_8d750e" xml:id="i-a34caff006312053-1" n="e28df3f4" prev="i-4ace300fe971cb35-1">
            <seg n="3748ceb6">
              Herr talman! För mig personligen och för oss här inne i dag är
              det en glädjens dag. Det är en dag när vi tar ytterligare ett
              steg mot ett än mer humant Sverige.
            </seg>
            <seg n="7796c5f8">
              Jag själv, herr talman, hade förmånen att motionera om att ge
              alla barn som befinner sig i vårt land, oavsett om de har tillstånd
              eller om de inte har tillstånd, samma rätt till vård och skola
              som alla andra barn. Jag motionerade om det 2004. Motionen bifölls
              av Sveriges riksdag 2005 och ledde till den utredning som har
              arbetat under en lång tid.
            </seg>
            <seg n="e10a95de">
              Mycket tid har gått, mycket vatten har runnit under broarna,
              men i dag står vi med ett färdigt förslag på vårt bord, och i
              eftermiddag röstar vi om detta. Förra veckan röstade vi om att
              ge gömda barn, det vill säga tillståndslösa barn, i vårt land
              rätt att gå i skola. I dag ger vi alla barn rätt till samma vård.
            </seg>
            <seg n="5fcdaab2">
              Herr talman! Låt oss påminna oss att det aldrig är barnens fel.
              Vi kan lasta och vi må lasta föräldrar för att de fattar beslut
              som vi kan tycka är felaktiga eller inkorrekta. Men om de har
              fattat ett felaktigt beslut kan vi inte straffa barnen för detta.
            </seg>
            <seg n="aeaf2fc1">
              Det har framförts i debatten att det skulle vara kriminellt.
              Ett barn är inte kriminellt. Vi har en straffmyndighetsålder.
              Även om det skulle vara kriminellt att gömma sig det är inte kriminellt
              i Sverige i dag att gömma sig är inte barnen straffmyndiga, och
              vi kan inte straffa barnen, herr talman. Alla barn bör och ska
              alltså ha samma rätt till vård och skola. Det är anständigt i
              en demokrati.
            </seg>
            <seg n="c4d7809c">
              Herr talman! Det är med glädje jag i eftermiddag röstar ja till
              detta förslag. Det är med glädje jag yrkar bifall till förslaget
              i betänkandet.
            </seg>
          </u>
          <note type="speaker" n="04c073be">
            Anf. 70 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-4ace300fe971cb35-2" n="e28df3f4" next="i-a34caff006312053-2">
            <seg n="fcda0f5c">
              Herr talman! Jag kunde konstatera att ingen begärde replik på
              mitt sista anförande och ville svara på min fråga. Nu får jag
              en sista chans att i alla fall ställa frågan till Moderaterna
              om man anser att det är ett rättvist förslag, ja eller nej?
            </seg>
            <seg n="fd3453c9">
              Jag kan bara slutligen konstatera att det verkar vara väldigt
              många här inne i kammaren som är dåligt inlästa på vad det här
              förslaget egentligen innebär, ett förslag som bara bygger på antaganden
              och bedömningar. Hur i hela fridens namn kan Sveriges riksdag,
              högsta beslutande organ i Sverige, fatta beslut om lagar som bara
              bygger på antaganden och bedömningar? Det visar ju vilken ankdamm
              detta tyvärr är. Det drar lite löjets skimmer över Sveriges riksdag.
            </seg>
            <seg n="95eea4fe">
              Nu vill jag ta sista chansen här och få ett klart ja eller nej
              från Moderaterna. Är det rättvist att svenskar inte har råd att
              betala sin medicin jag tog exempel som Maria Doverstål och att
              det finns 77 000 andra svenskar som inte kan det samtidigt som
              vi ger privilegier till människor som bryter mot svensk lagstiftning
              genom att uppehålla sig i Sverige illegalt? Är det rättvis politik?
              Tycker Moderaterna det, ja eller nej?
            </seg>
          </u>
          <note n="44db7953">
            Anf. 71 ULRIKA KARLSSON i Uppsala (M) replik:
          </note>
          <u who="bjorn_soder_8d750e" xml:id="i-a34caff006312053-2" n="e28df3f4" prev="i-4ace300fe971cb35-2">
            <seg n="dbb7021b">
              Herr talman! Jag tackar för frågan. Jag skulle svara så här:
              Jag vill inte ställa olika grupper mot varandra. Det är inte anständigt
              att göra på det sättet.
            </seg>
            <seg n="98dead06">
              Jag kan vända tillbaka frågan till Björn Söder, herr talman,
              och säga så här: Är det rättvist att Enso, 9 år, inte får läsa
              matematik, inte får läsa geografi och inte vågar gå till sjukvården
              när han har ont i öronen så att han inte kan sova om nätterna,
              när Sara, 9 år, får göra det? Sara har tillstånd, men inte Enso,
              9 år. Är det rättvist att straffa barnen på det sättet, därför
              att deras föräldrar har fattat beslut som Björn Söder och Sverigedemokraterna
              inte accepterar?
            </seg>
            <seg n="762f6a9c">
              Säg som det är! Ni vill ju inte att flyktingar ska vara i Sverige
              över huvud taget, att vi ska ha asylsökande. Om vi nu hypotetiskt
              skulle sänka högkostnadsskyddet, skulle Sverigedemokraterna då
              rösta för ett sådant förslag?
            </seg>
          </u>
          <note type="speaker" n="7110c3bc">
            Anf. 72 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-4ace300fe971cb35-3" n="e28df3f4" next="i-a34caff006312053-3">
            <seg n="f4049816">
              Herr talman! Är det rättvist att barn i Afrika inte har rätt
              till skola? Är det rättvist att barn i Asien barnarbetar? Självklart
              är det inte så. Med er åsikt borde det i så fall vara fritt för
              alla i hela världen att komma till Sverige. Varför har ni dragit
              gränsen vid nationsgränsen? Bara man kommer över till Sverige
              har man en massa rättigheter. Då tycker jag att man löper linan
              ut och säger att nu har hela världen rätt till detta. Vi bjuder
              på allting, för det är det mest rättvisa. Så borde det givetvis
              vara. Det är mest rättvist. Men samhället är ju inte rättvist,
              tyvärr.
            </seg>
            <seg n="aa51dcb4">
              Givetvis ska barn inte straffas, men var kommer föräldraansvaret
              in? Det är föräldrarna som till syvende och sist har ansvaret
              genom att de har tagit beslutet att begå en kriminell handling
              genom att uppehålla sig illegalt i landet.
            </seg>
            <seg n="d6667547">
              Vi ska inte ställa olika grupper mot varandra, sade Ulrika Karlsson.
              Hon ville säga så när hon skulle besvara frågan med ett ja eller
              nej, för hon ville inte svara ja eller nej. Det var det typiska
              politikersvaret. Jag vill svara så här i stället. Jag vill inte
              svara ja eller nej. Vi ska inte ställa olika grupper mot varandra.
            </seg>
            <seg n="dff7cf44">
              Men vad är det vi gör i Sveriges riksdag dagligen? Vad innebär
              politik om inte prioriteringar? Hela tiden är det prioriteringar,
              för det finns inget träd där det växer guld eller sedlar som man
              bara kan plocka. Det finns inte ett sådant träd. Det finns ingen
              outtömlig skattkista som vi bara kan ösa ur. Hela tiden handlar
              det om prioriteringar. Därigenom ställs dagligdags grupper mot
              varandra.
            </seg>
            <seg n="8e33b576">
              Helt plötsligt får man inte ställa grupper mot varandra när det
              är den här frågan som diskuteras. Det gäller alltid när det är
              migrationspolitik som diskuteras. Annars kan vi ställa grupper
              mot varandra, pensionärer mot skolungdomar och så vidare. Då är
              det okej. Men när det handlar om migrationspolitik är det tabubelagt.
              Då får man inte ställa grupper mot varandra.
            </seg>
            <seg n="5555db8e">
              Men det är det man gör. Det är det som politik handlar om, och
              det är det som också innebär att ta politiskt ansvar att våga
              ta beslut. Jag vill ha ett ja eller nej.
            </seg>
          </u>
          <note n="1dcc24af">
            Anf. 73 ULRIKA KARLSSON i Uppsala (M) replik:
          </note>
          <u who="bjorn_soder_8d750e" xml:id="i-a34caff006312053-3" n="e28df3f4" prev="i-4ace300fe971cb35-3">
            <seg n="6ee3e4e8">
              Herr talman! Det är väldigt tydligt att Björn Söder och Sverigedemokraterna
              och jag aldrig kommer att komma överens. Vi står för helt olika
              människosyn. Vi moderater står för en annan politik. Jag vill
              inte sätta olika grupper mot varandra.
            </seg>
            <seg n="99ff1809">
              I min värld är det mest rättvist att behandla alla barn lika,
              att alla barn som befinner sig i vårt land får rätt att gå till
              skolan, rätten att lära sig geografi, lära sig historia, lära
              sig engelska, räkna matematik och också få rätt att gå till sjukvården
              om man har ont i öronen, om man har ont magen, om man inte kan
              sova om nätterna eller om man av någon annan anledning behöver
              träffa en läkare. För mig är det mest rättvist att behandla alla
              barn lika.
            </seg>
            <seg n="449d92d2">
              De lever gömda, men vi får inte glömma dem. Man ska inte vara
              gömd och glömd i detta land. Det är rättvist att se alla barn
              och ge dem samma rättigheter.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="88c79b3a">
            9 § Upphävande av kravet på sterilisering för ändrad könstillhörighet
          </note>
          <note n="5e42f132">
            Föredrogs
          </note>
          <note type="speaker" n="63b90663">
            Anf. 74 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-19e038e1789fa530-0" n="a6fd1b0a">
            <seg n="c15b33a6">
              Herr talman! I dag ska vi behandla en proposition som innebär
              att man ska sluta tvinga människor att sterilisera sig när de
              vill ändra sitt kön. Det är inte en dag för tidigt.
            </seg>
            <seg n="2cc9348b">
              För ett år sedan lade man här i riksdagen efter en långdragen
              process fram en proposition som innehöll ett borttagande av kraven
              på att sökande som ville ändra sin könstillhörighet skulle vara
              ogift och svensk medborgare. Det här var väldigt bra, men just
              då saknades en pusselbit. Vid det tillfället kände regeringen
              sig inte mogen och färdigutredd att fullt ut ta steget och slopa
              kravet på sterilisering för att få genomföra ett könsbyte.
            </seg>
            <seg n="68a2463a">
              Kristdemokraterna höll emot borttagandet av tvångssterilisering
              i åtskilliga år. Så sent som sommaren 2011 sade man nej. Under
              debatten i riksdagen förra våren användes som argument för att
              skjuta upp frågan ett år till att all annan lagstiftning som kan
              bli berörd först måste gås igenom. Vilka lagar som krävde omfattande
              förändringar var oklart.
            </seg>
            <seg n="e4f39a95">
              Nu är genomgången klar, och det blev en tummetott. Henne byttes
              mot denne och kvinna byttes mot person i sekretesslagen. Det var
              allt. Så var det med den viktiga genomgången, som hindrade ett
              beslut förra året.
            </seg>
            <seg n="602d210d">
              Nu står vi här i dag med ett förslag om att ta bort det mycket
              omoderna och kränkande kravet på att en människa ska tvingas sterilisera
              sig. Det är jag mycket glad för.
            </seg>
            <seg n="6a31f8c1">
              Steriliseringstvång hör inte hemma i ett modernt och fritt samhälle,
              och det har nästan alla förstått. Ingen ska någonsin behöva utföra
              ett fysiskt ingrepp för att få en social rättighet.
            </seg>
            <seg n="d87e9d82">
              Före valet 2010 var alla dåvarande partier utom Kristdemokraterna
              överens om att avskaffa tvångssteriliseringarna i landet. Statsminister
              Fredrik Reinfeldt gav till och med detta besked i sitt tal på
              Helsingfors Pride. Sedan hände ingenting förrän 2012 då regeringen
              beslöt att frågan skulle utredas igen.
            </seg>
            <seg n="255645df">
              Folkpartiet sade att de kunde leva med det beslutet, och Centerpartiet
              sade att de var nöjda med att små steg långsamt togs i rätt riktning.
              En kohandel med de transsexuellas mänskliga rättigheter började.
              Till slut fick KD krypa till korset. Under den tiden blev ytterligare
              människor tvångssteriliserade.
            </seg>
            <seg n="06e4c308">
              Herr talman! Den svenska lagstiftningen om ändrad könstillhörighet
              var modern när den kom 1972 men blev så klart föråldrad med åren.
              År 2006 beslöt den dåvarande socialdemokratiska regeringen att
              utreda frågan. Ett år senare var utredningen klar, men det kom
              aldrig något förslag från den borgerliga regeringen.
            </seg>
            <seg n="017e088c">
              År 2010 var Socialstyrelsen trött på att vänta och lade fram
              ett eget lagförslag som utan större invändningar remitterades
              till olika instanser.
            </seg>
            <seg n="3d6801be">
              Herr talman! Vi har i Sveriges riksdag ett helt parti som står
              bakom tvångssteriliseringarna, och det är Sverigedemokraterna.
              SD anser att frågan inte är tillräckligt utredd. Det är bara trams
              och helt taget ur luften. Den har utretts under många år. Detta
              är klassiskt manér enbart tomma ord och ett sätt att förhala frågan.
              Jag förutsätter att de i dag i talarstolen redogör för sina skäl
              att gå emot de mänskliga rättigheterna.
            </seg>
            <seg n="ca50c08b">
              Vi kan inte ha en ordning där det konstateras att tvångssterilisering
              av transsexuella kränker de mänskliga rättigheterna rättigheter
              som Sverige bejakar samtidigt som ett parti i Sveriges riksdag
              och delar av ett regeringsparti i samma andetag säger att de av
              formella skäl ändå vill fortsätta med denna fullkomligt vidriga
              hantering.
            </seg>
            <seg n="ef731493">
              Tvångssterilisering kan aldrig ursäktas. Sverige har en mörk
              historia och har historiskt sett velat hålla genpoolen ren genom
              att i olika sammanhang använda sig av tvångssterilisering. Nu
              är vi äntligen på väg att bli av med denna sista skrämmande rest.
              Trots detta ser vi hur mörkermän i KD och Sverigedemokraterna
              vill behålla denna typ av stöveltramp från 30-talet.
            </seg>
            <seg n="75a7f2b6">
              Sverige har anslutit sig till konventioner och andra överenskommelser
              vad gäller de mänskliga rättigheterna. Mot den bakgrunden är det
              angeläget att kravet på sterilisering omgående tas bort.
            </seg>
            <seg n="4aa4cbc6">
              År 2009 kritiserade Europarådets kommissionär för mänskliga rättigheter
              Sverige. Han menade att kravet på tvångssterilisering bryter mot
              principen om mänskliga rättigheter och mänsklig värdighet. Nu
              är frågan nästan passé i och med att det finns en domstolsdom
              som förhindrar tvångssterilisering. En dom från kammarrätten i
              januari i år fastslår att den som vill byta juridiskt kön inte
              längre ska tvingas till ingreppet. Därmed blir det steriliseringskrav
              som fortfarande står kvar i könstillhörighetslagen olagligt att
              tillämpa.
            </seg>
            <seg n="97424f59">
              Trots detta går två KD-ledamöter emot sin egen regerings förslag
              som de anser skapar ett tredje kön. Det har de hittat på, för
              det finns bara två kön. Det kommer inte att kunna bli ett tredje
              kön även om steriliseringar av transsexuella stoppas. De anser
              att förslaget får långtgående konsekvenser och att det saknas
              goda skäl för att införa det.
            </seg>
            <seg n="9d47c8d7">
              Vad menar de med att goda skäl saknas? Har de pratat med någon
              transsexuell eller åtminstone läst lite fakta från dem?
            </seg>
            <seg n="9d25b785">
              Herr talman! Det här är ingenting annat än ultrakonservatism.
              Bevare mig för det! Det är så långt ifrån både mänskliga rättigheter
              och alla människors lika värde man någonsin kan komma. Två riksdagsledamöter
              i KD:s relativt lilla parti är en betydande del av det partiet.
            </seg>
            <seg n="b66901ff">
              När det gäller transsexuellas psykiska hälsa vet vi att de många
              gånger mår mycket dåligt av sin situation. Vi vet att självmordsfrekvensen
              är extremt hög och att depressioner är vanliga för dem i deras
              trånga situation. Under den långa utredningstiden för en könskorrigering
              behövs det mycket stöd och hjälp. Vi vill absolut att utredningsenheterna
              ska få i uppdrag att ansvara för det stödet under den långa utredningstiden.
              Det är endast de enheterna som har den spetskompetensen.
            </seg>
            <seg n="745e5e95">
              I förra årets debatt i kammaren i det här ärendet sade KD:s Anders
              Andersson att transsexuella personer ofta lever i en mycket utsatt
              situation. Den psykiska ohälsan är hög i gruppen, och självmordsfrekvensen
              ligger högt över genomsnittet. De utsätts ofta för samhällets
              fördomar, och de lever också under stor risk att utsättas för
              kränkningar och våld. För många i den människogruppen leder det
              till ensamhet och isolering.
            </seg>
            <seg n="03b98a5d">
              Därför undrar jag nu, Anders Andersson och KD, varför ni inte
              kan stödja förslaget om att utredningsenheterna under tiden för
              behandling och utredning för könskorrigering kan få ge denna experthjälp.
              Inte kan ni väl ändå på allvar mena att personerna som utreds
              för könsbyte ska tvingas tillbaka till sina lokala vårdcentraler?
            </seg>
            <seg n="97dcf815">
              Sammanfattningsvis är det här ett bra förslag som skulle kunna
              lyftas upp till ett mycket bra förslag om den del som rör stöd
              och hjälp ändå hade lagts in i förslaget. Jag yrkar bifall till
              reservation nr 3.
            </seg>
          </u>
          <note n="ce2b635d">
            I detta anförande instämde Christer Engelhardt och Gunnar Sandberg
            (båda S), Agneta Luttropp (MP) och Eva Olofsson (V).
          </note>
          <note type="speaker" n="a2dd4a5f">
            Anf. 75 AGNETA LUTTROPP (MP):
          </note>
          <u who="agneta_luttropp_1e8337" xml:id="i-7876bd023a7d2dc7-0" n="b3cdb099">
            <seg n="70ecb193">
              Herr talman! Vi ställer oss bakom regeringens förslag i propositionen,
              och vi ställer oss också därmed bakom regeringens lagförslag.
              Däremot yrkar vi bifall till reservation 2.
            </seg>
            <seg n="2760fc71">
              I dag är en sådan dag då det finns all anledning att säga: Äntligen!
              Precis som föregående talare sade är det här är en process som
              har tagit mycket lång tid. Det har varit en lång väg att äntligen
              få bort steriliseringskravet från 1972. Det är 41 år sedan. Det
              är hög tid att det sker i dag, och lagen ändras om knappt ett
              par veckor.
            </seg>
            <seg n="a7ab6bee">
              För ungefär ett och ett halvt år sedan kom en dom i Kammarrätten
              i Helsingfors. Domen slog fast att tvångssteriliseringen av transpersoner
              strider mot Europakonventionen, som har införlivats i svensk grundlag.
              På ett sätt hann rättsväsendet före lagstiftarna. Nu är lagstiftarna
              i kapp.
            </seg>
            <seg n="72006c41">
              RFSL skrev om domen att den är en stor seger för mänskliga rättigheter.
              Transpersoner kommer inte längre att tvingas välja mellan nödvändig
              vård och möjligheten att bli förälder. RFSL skrev vidare att de
              är mycket glada för att tvångssteriliseringarnas trista och mörka
              del av svensk historia är slut och att svensk rättskipning tillerkänner
              alla samtliga grundläggande rättigheter till kroppslig integritet.
            </seg>
            <seg n="1fe11c32">
              När man ser på regeringens motiv till förslaget i propositionen
              kan man se att man som ett av skälen använder de mänskliga rättigheterna
              i Europakonventionen. De ger alla människor rätt till respekt
              för sitt privatliv och sitt familjeliv, och man menar att man
              kränker respekten för den enskildas fysiska integritet genom att
              kräva att en transsexuell person genomgår sterilisering.
            </seg>
            <seg n="2d03aa6c">
              Herr talman! Remissinstanserna, som är väldigt viktiga i det
              här fallet, är genomgående positiva till propositionen. Flera
              remissinstanser, bland annat Barnombudsmannen, Ungdomsstyrelsen,
              Karolinska Institutet, RFSL och RFSL Unga har dock kommenterat
              den nuvarande åldersgränsen på 18 år. Man vill att åldersgränsen
              för könsbyte ska kunna sänkas.
            </seg>
            <seg n="f25a8f1d">
              Unga transsexuella kan i dag tvingas genomgå puberteten i en
              kropp som känns både fel och främmande. Enligt könstillhörighetslagen
              får fastställelse av könstillhörighet för en person som är transsexuell
              bara sökas om hen har fyllt 18 år, och om personen är under 23
              år får man bara göra det om det finns särskilda skäl. Rättsliga
              rådet gör dock väldigt ofta undantag från 23-årsgränsen. Det är
              alltså snarare regel än undantag att man gör ett sådant undantag.
              Anledningen till det är att möjligheten till ett lyckat könsbyte
              ökar om man gör det innan puberteten. När det gäller en man som
              vill byta till kvinna kan det handla om rösten, struphuvudet och
              behåring. När det gäller en kvinna som vill byta kan det handla
              om att man så att säga som tidigare kvinna slipper operera bort
              brösten. Det finns alltså skäl att sänka åldern.
            </seg>
            <seg n="ef2243a7">
              Det pågår en utredning i Regeringskansliet som kan göra det möjligt
              med sänkt ålder för könsbyte. Vi i Miljöpartiet hoppas att nästa
              steg när det gäller sterilisering också innebär att åldersgränsen
              sänks.
            </seg>
          </u>
          <note type="speaker" n="a6bf6531">
            Anf. 76 PER RAMHORN (SD):
          </note>
          <note n="5c2475b7">
            Herr talman! Den 12 april 2012 beslutade regeringen i propositionen
            Ändrad könstillhörighet att kravet på sterilisering bör avskaffas
            vid ändrad könstillhörighet. Regeringen ansåg också att de rättsliga
            konsekvenserna av en sådan lagändring bör utredas skyndsamt, så
            att lagändringen kan träda i kraft den 1 juli 2013.
          </note>
          <u who="per_ramhorn_ce43b3" xml:id="i-07ff26c5b10e9810-0" n="26ba6384">
            <seg n="754edde3">
              För oss Sverigedemokrater är det viktigt när man gör en lagändring
              att den är kunskapsbaserad och att man har ett juridiskt säkerställt
              underlag. Vi anser att beredningen av den här propositionen har
              ett flertal brister. Propositionen innehåller inte någon egentlig
              analys av konsekvenserna för exempelvis den föräldraskapsrättsliga
              regleringen utan endast ett konstaterande att den inte är direkt
              anpassad efter samtliga situationer som kan uppkomma när kravet
              på sterilisering slopas.
            </seg>
            <seg n="67965014">
              I det här förslaget till lagändring finns många frågetecken,
              vilket också bekräftas av en jurist i Lagrådet som riktar skarp
              kritik mot hanteringen av detta förslag. Han menar att Lagrådets
              viktigaste uppgift är att granska hur förslaget förhåller sig
              till rättsordningen. En förutsättning för att Lagrådet ska kunna
              göra en sådan granskning är att det i beredningsunderlaget finns
              en analys.
            </seg>
            <seg n="3dc61af6">
              Det underlag som nu finns uppfyller uppenbart inte heller regeringens
              bedömning av de krav som man bör ställa eftersom man har för avsikt
              att tillsätta en utredning med uppgift att utreda frågor som egentligen
              borde vara utredda innan förslaget lades fram. Man kan konstatera
              att förslaget har betydande brister rent juridiskt.
            </seg>
            <seg n="b9299462">
              Herr talman! Även när det gäller eventuella barn som skulle födas
              och växa upp finns det frågetecken som man varken kan eller ska
              bortse från. Det finns ingen utredning eller något underlag när
              det gäller hur barn mår i en familj med föräldrar som har ändrat
              könstillhörighet.
            </seg>
            <seg n="f480f72f">
              Vi anser att frågor som rör barn kräver noggrann eftertanke och
              analys, och det har man enligt oss inte gjort i detta fall. Vi
              är inte ensamma om att anse det. I regeringens proposition om
              ändrad könstillhörighet kan man nämligen läsa följande: Socialstyrelsen
              anför att forskningen kring hur en förälders byte av kön uppfattas
              av ett barn är mycket knapphändig och egentligen inte ger utrymme
              för några säkra slutsatser. Utredningen borde i denna del ha övervägt
              att tillämpa en försiktighetsprincip istället för att okritiskt
              förutsätta att barn inte kan ta skada av en förälders könsbyte.
              Socialstyrelsen anser därför att barnperspektivet är otillräckligt
              belyst.
            </seg>
            <seg n="fb701f42">
              Herr talman! Vi sverigedemokrater har alltid varit och kommer
              alltid att vara eftertänksamma och försiktiga när det gäller att
              ändra lagar som finns till för att skydda barn. Med anledning
              av detta så anser vi sverigedemokrater att detta förslag inte
              är tillräckligt utrett. Konsekvensanalysen måste förbättras och
              utgå från barnens bästa. Därför avstyrker vi förslaget i dess
              helhet.
            </seg>
          </u>
          <note type="speaker" n="d64f622a">
            Anf. 77 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-19e038e1789fa530-1" n="a6fd1b0a">
            <seg n="ff256c9d">
              Herr talman! I den tidigare debatten har Sverigedemokraterna
              varit ganska högröstade och ställt en fråga ideligen och upprepat
              och velat att man ska svara ja eller nej. Jag tänkte att det kanske
              är en bra metod.
            </seg>
            <seg n="9cb323f0">
              Jag har en fråga till Per Ramhorn: Stämmer ert ställningstagande
              överens med de mänskliga rättigheterna? Det vill jag gärna att
              du svarar ja eller nej på.
            </seg>
            <seg n="6647131d">
              Vi har lärt oss av historien. Sverige har en mörk historia med
              tvångssteriliseringar. Vi har lärt oss av detta och utvecklat
              oss. Har Sverigedemokraterna lärt sig något av den historien?
            </seg>
          </u>
          <note type="speaker" n="e8e52f7f">
            Anf. 78 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-7" n="26ba6384">
            <seg n="598495f6">
              Herr talman! Jag kan notera att Catharina Bråkenhielm i sin inledning
              hänvisade till stöveltramp från 30-talet och mörkermän. Jag tycker
              att det är argument som förstör en seriös debatt, men vi har hört
              det innan när det gäller människosyn och så vidare.
            </seg>
            <seg n="d257579d">
              Frågan var om vi uppfattar att vårt ställningstagande skulle
              vara i strid med de mänskliga rättigheterna. Nej, det anser vi
              inte, och det anser uppenbart inte heller 29 länder som är medlemmar
              i Europarådet, för där har man fortfarande kvar steriliseringskravet.
            </seg>
          </u>
          <note type="speaker" n="036ca632">
            Anf. 79 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-19e038e1789fa530-2" n="a6fd1b0a">
            <seg n="3e573da9">
              Herr talman! Om man läser lite om vilka dessa 29 länder är och
              sedan ser på de länder som stöder de mänskliga rättigheterna så
              har man svaret. Har Sverigedemokraterna läst på, eller räknar
              man bara upp detta för att man tycker att 29 låter som en tung
              siffra, så där hoppar man på tåget? Jag tror att det är det sistnämnda.
              Mer arbete än så har man inte lagt ned.
            </seg>
            <seg n="c72d98a6">
              I ditt anförande, Per Ramhorn, tog du upp Lagrådets argumentation
              för att vara tveksam. Det är väldigt många remissinstanser som
              har sagt ja till detta förslag. Lagrådet har haft en viss tveksamhet.
              Du läste innantill ur propositionen ganska många meningar, men
              du glömde slutet: Bristerna är emellertid inte av det slaget att
              jag på grund av dessa funnit anledning att direkt motsätta mig
              () förslaget. Det missade du när du läste upp texten. Varför var
              det så? Kan du utveckla det lite grann?
            </seg>
          </u>
          <note type="speaker" n="36935bda">
            Anf. 80 PER RAMHORN (SD) replik:
          </note>
          <u who="per_ramhorn_ce43b3" xml:id="i-c400a47dd6550636-8" n="26ba6384">
            <seg n="62907e6e">
              Herr talman! När man gör en lagändring måste man, som jag sade
              i min inledning, basera den på fakta och kunskaper, både när det
              gäller den juridiska meningen det har framkommit att det finns
              en del frågetecken i förslaget som vi har framför oss och när
              det gäller hur barn uppfattar att leva med föräldrar som har bytt
              kön. Jag sade inte att de mår dåligt; det vill jag understryka.
              Jag vet inte om de mår bra eller dåligt. Det är det ingen som
              vet. Jag kan bara konstatera att Socialstyrelsen är kritisk till
              detta.
            </seg>
            <seg n="d25fc943">
              Sedan detta med 29 länder. Ja, jag har hört att bland annat Danmark
              kräver sterilisering. Jag tycker inte att det verkar konstigt.
            </seg>
          </u>
          <note type="speaker" n="38743a73">
            Anf. 81 EVA OLOFSSON (V):
          </note>
          <u who="eva_olofsson_7c489a" xml:id="i-90457322837d99a2-0" n="459a5815">
            <seg n="451f7bed">
              Herr talman! Sju av riksdagens åtta partier stöder den här propositionen.
              Vi är ett av de sju. Jag vill dessutom yrka bifall till reservation
              2. Den handlar om 18-årsgränsen som det har pratats om här förut.
            </seg>
            <seg n="c872ac2e">
              Jag är väldigt glad över att det finns en otroligt bred majoritet
              i riksdagen för det här förslaget. Det är ett förslag som är väldigt
              viktigt sett till mänskliga rättigheter. Människor ska ha rätt
              att vara det de är. De ska ha rätt att vara accepterade. Fördomar
              och diskriminering måste bekämpas.
            </seg>
            <seg n="e2774c45">
              Sverigedemokraterna pratar ofta om barnen och barnens bästa.
              Det finns säkert väldigt lite forskning om det här, men jag är
              säker på att det finns lika lite forskning om hur det är att vara
              barn med föräldrar som inte har kunnat göra ett könsbyte, känner
              att de lever i fel kropp och i fel kön och mår dåligt av det.
            </seg>
            <seg n="5d4419a2">
              Barn har ofta lyfts fram när det gäller till exempel homosexuellas
              rättigheter. De har lyfts fram när man har pratat om adoption,
              att homosexuella ska ha samma rättigheter som andra att adoptera.
              De har lyfts fram när man har pratat om rätten att gifta sig och
              när det gäller ensamstående kvinnors rätt till insemination. Jag
              tror så här: Har man föräldrar som älskar en och är trygga i sig
              själva mår man också bra under sin uppväxt.
            </seg>
            <seg n="0e034233">
              Det var ett väldigt viktigt steg att det för lite mer än ett
              år sedan äntligen kom en förändring av den gammalmodiga lagen
              den hade hunnit bli det; den var ju från 1972 om ändrad könstillhörighet.
              Det tillsattes en utredning redan 2006 av den dåvarande regeringen,
              men det hände liksom ingenting.
            </seg>
            <seg n="a7fd73e4">
              Jag tycker att det är viktigt att säga att det var Socialstyrelsens
              beslut att på eget initiativ göra en utredning och lägga fram
              ett förslag som satte fart på det hela och naturligtvis också
              engagemang hos alla dem som har kämpat för den här förändringen,
              olika intresseorganisationer och olika partier.
            </seg>
            <seg n="fbf6aa90">
              Det var ett viktigt steg att vi för ett år sedan förändrade lagen
              och tog bort att man måste vara ogift och svensk medborgare. Det
              var viktiga steg framåt, men vi väntade med beslutet att ta bort
              kravet på sterilisering. Vi hade faktiskt ett utskottsinitiativ
              från Vänsterpartiet och Miljöpartiet i frågan. Det fick vi inte
              igenom då, men vi är glada att beslutet fattas nu. Vi hade också
              en gemensam motion från Vänsterpartiet, Socialdemokraterna och
              Miljöpartiet där vi lade fram just ett sådant förslag som det
              liggande. Vi fick avslag på den motionen frågan behövde utredas
              mer, sade man. Nu ligger ett förslag, en proposition, som är precis
              likadant som förslaget vi lade fram för ett år sedan. Människor
              har alltså tvingats vänta och leva i en tuff och svår situation
              onödigt länge, ett år längre än nödvändigt.
            </seg>
            <seg n="0997a684">
              Sverigedemokraterna och två personer från KD kommer att gå emot
              förslaget. Då kan man utifrån de juridiska argumenten konstatera
              att rättsväsendet i Sverige redan har sagt sitt. Helsingforss
              kammarrätt har redan fällt en dom och sagt att det bryter mot
              de mänskliga rättigheterna att ha tvångssterilisering. I praktiken
              gäller den domen, för den har inte överklagats. Riksdagen kommer
              lite efter här i stället för före. Det var synd, kan vi tycka,
              men det här förutsätter att det har gjorts en juridisk prövning.
            </seg>
            <seg n="d3b11194">
              Jag tycker att det är väldigt skönt att vi får bort den sista
              resten, tvångssteriliseringen, när det gäller de transsexuellas
              situation. Jag vet att många som har kämpat länge för det här
              är väldigt glada i dag.
            </seg>
            <seg n="bc27ded1">
              Vi har en invändning, och det är samma invändning som Miljöpartiet
              tog upp förut, mot 18-årsgränsen. Det görs en genomgående utredning.
              Det är inte bara att komma och säga att man vill byta kön, utan
              man träffar läkare och psykologer, och det hela gås igenom ordentligt.
              Det vi vet i dag är att 18-årsgränsen ställer till det för väldigt
              många. Puberteten innebär stora förändringar för många. Vi vet
              själva att det händer mycket i kroppen. Det händer mycket med
              ens könsidentitet avseende vem man är, med sexualiteten och annat.
              Om man då upplever att man är en kvinna men har en mans kropp
              eller tvärtom och ska gå igenom puberteten blir det självklart
              en jobbig period. Att behandling sätts in senare innebär att man
              får gå igenom mycket större och mer omfattande behandlingar och
              operationer längre fram. Vi tycker att man inte ska ha en statisk
              18-årsregel, utan man ska utgå från en omfattande utredning gällande
              den enskilda personen. Där vill vi ändra.
            </seg>
            <seg n="57f7b070">
              Herr talman! Vi har tagit ett viktigt och kommer att ta ett viktigt
              steg framåt när det gäller de transsexuellas situation. Det kommer
              fortfarande inte att vara lätt. Det gäller även andra människor
              med olika transidentiteter. Det kommer inte att vara lätt, och
              det ser vi utifrån den beskrivning som finns. En rad organisationer
              har tagit upp kravet om skadestånd för den tvångssterilisering
              som människor har tvingats genomgå för att de ska kunna göra ett
              juridiskt könsbyte. Det finns beskrivningar från de människor
              som nu kräver skadestånd om vad det har inneburit för dem att
              ha tvingats sterilisera sig mot sin vilja, den kränkning de har
              känt, att inte ha blivit sedda och hörda på, att ha tvingats ta
              ställning om de ska ha barn eller inte i framtiden och fatta svåra
              beslut för att kunna göra ett juridiskt könsbyte.
            </seg>
            <seg n="7e58e52d">
              Jag vet att RFSL har bjudit in många av oss till att fira med
              dem i kväll, och jag tycker att vi som står bakom förslaget har
              all anledning att tillsammans med RFSL och andra organisationer,
              men med framför allt med alla transsexuella, att glädja oss i
              dag.
            </seg>
          </u>
          <note type="speaker" n="9a99349f">
            Anf. 82 ANDERS W JONSSON (C):
          </note>
          <u who="unknown" xml:id="i-8576735178de1596-7" n="a1173388">
            <seg n="032469af">
              Herr talman! Vi borde skämmas. Som företrädare för Sveriges riksdag
              har vi anledning att skämmas för vad vi och våra företrädare har
              gjort oss ansvariga för.
            </seg>
            <seg n="355299f4">
              Vi kan skämmas över hur Sveriges riksdag lät rasbiologin flöda
              ohämmat under 20-talet.
            </seg>
            <seg n="b13c63e3">
              Vi kan skämmas över att vi inte räddade fler judar som ville
              fly från Tyskland under 30-talet.
            </seg>
            <seg n="ff5601b2">
              Vi kan skämmas över att vi under 40-talet tillät lobotomi och
              att vi under 50-talet släppte fram tvångssteriliseringar.
            </seg>
            <seg n="f7e45c16">
              Vi kan skämmas över hur vi inte försökte skydda de barn som tvångsomhändertogs
              av samhället, vilket resulterade i att tusentals oskyldiga barn
              utsattes för vanvård.
            </seg>
            <seg n="4d3d4c89">
              Vi kan också skämmas över att det skulle ta ända till den 22
              maj 2013 innan vi i Sveriges riksdag avskaffar tvångssteriliseringen
              av transsexuella.
            </seg>
            <seg n="fbe7f89d">
              Det är därför, och där vill jag hålla med Eva Olofsson, en glädjens
              dag i dag, en dag som jag vet att många, med rätta, kommer att
              fira när vi ska fatta beslutet att den som är född transsexuell
              själv ska få fatta beslutet om att behålla eller avstå från möjligheten
              att få egna biologiska barn.
            </seg>
            <seg n="2b8129ed">
              Att vara född transsexuell, det vill säga född i en kropp av
              fel kön, innebär ett stort lidande. Det är förenat med mycket
              stor risk för psykisk ohälsa och därmed även självmord.
            </seg>
            <seg n="e04386a2">
              I kliniska undersökningar har man sett att uppemot 30 procent
              av de transsexuella som söker hjälp har en historia av självmordsförsök.
            </seg>
            <seg n="ebd28063">
              Några av de största anledningarna bakom det är depression, ångest
              och självförakt. Bland de yngre transsexuella anges särskilt föräldrar
              som inte accepterar sina barns situation vara en av de starkaste
              stressfaktorerna.
            </seg>
            <seg n="78199fad">
              Det är en av samhällets absolut mest drabbade grupper som vi
              fram till i dag dessutom har valt att belasta med vad som för
              dem som drabbas är en stor livskris, nämligen att inte kunna få
              egna biologiska barn.
            </seg>
            <seg n="8185972f">
              Från och med den 1 juli kommer det att vara den transsexuella
              människan som själv fattar beslutet. För mig som företrädare för
              Centerpartiet är det viktigt att betona just det. Det är den enskilda
              människan som själv fattar det avgörande beslutet.
            </seg>
            <seg n="f1667f8a">
              Vi har nämligen från utskottet blivit uppvaktade av dem som säger
              sig företräda alla transsexuella och som hävdar att ingen transsexuell
              vill ha egna biologiska barn och att dagens riksdagsbeslut därför
              är felaktigt. Även om de skulle ha rätt, vilket jag har stor anledning
              att betvivla, är det för mig och Centerpartiet självklart att
              beslutet att behålla eller avstå från möjligheten att få egna
              biologiska barn ska fattas av den som står inför ett byte av kön.
              Det beslutet ska, herr talman, inte fattas av oss i Sveriges riksdag.
            </seg>
            <seg n="82f42dcf">
              Även i det här betänkandet finns det en reservation från Sverigedemokraterna.
              Som jag sade i den förra debatten om allas rätt till vård är det
              just i sjukvårdspolitiken som Sverigedemokraternas ideologi framträder
              i sin allra mest tydliga, för att inte säga nakna, kalla och hårda,
              dager.
            </seg>
            <seg n="463a2da6">
              Den tyske prästen Dietrich Bonhoeffer skrev så här: Det avgörande
              testet för ett samhälles moral är på vilket sätt man behandlar
              de allra minsta och svagaste av sina barn.
            </seg>
            <seg n="292f76d4">
              Bonhoeffer, som var luthersk präst, kom sedan att mördas av nazisterna
              för att han stod upp för sin kristna moral.
            </seg>
            <seg n="2d9abbd5">
              Ska man använda Bonhoeffers test på Sverigedemokraternas moral
              blir domen hård. En av de allra svagaste och mest utsatta grupperna
              i det svenska samhället är man beredd att fortsätta trampa ned
              i gruset.
            </seg>
          </u>
          <note n="c0139157">
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker" n="8a2f435e">
            Anf. 83 EVA OLOFSSON (V) replik:
          </note>
          <u who="eva_olofsson_7c489a" xml:id="i-90457322837d99a2-1" n="459a5815">
            <seg n="6a9b3509">
              Herr talman! Jag har inte begärt replik med anledning av det
              du sade, Anders, för jag kan instämma i vartenda ord du sade,
              utan jag vill fråga om den här 18-årsgränsen.
            </seg>
            <seg n="de9a8ff8">
              Det har funnits många remissinstanser som har tagit upp det här,
              att vi inte borde ha den på det sättet, inte en statisk gräns.
            </seg>
            <seg n="29c9eb9f">
              Många unga människor du beskrev lidandet av att vara född i fel
              kropp får vänta, och de får genomgå mycket tuffare behandlingar
              och operationer och också puberteten i fel kropp.
            </seg>
            <seg n="71d021d9">
              Är du beredd att titta på och förändra den här 18-årsgränsen?
            </seg>
          </u>
          <note type="speaker" n="82e911ab">
            Anf. 84 ANDERS W JONSSON (C) replik:
          </note>
          <u who="unknown" xml:id="i-8576735178de1596-8" n="a1173388">
            <seg n="97265a52">
              Herr talman! Jag tackar Eva Olofsson för den frågan. Som jag
              ser det är den här 18-årsgränsen ingenting som är skrivet i sten.
              Däremot finns det all anledning att ha en försiktighetsprincip.
              Innan vi ger oss in och opererar 15-, 16-, 17-åringar med hjälp
              av könskorrigerande kirurgi tycker jag att man måste vara helt
              övertygad.
            </seg>
            <seg n="201c36f6">
              Många hamnar i en sen pubertet. Vi vet att det under puberteten
              händer oerhört mycket i en ung människas kropp. Det handlar om
              könsidentitet och de här sakerna. Innan man ger sig in och gör
              den definitiva kirurgin måste man vara helt och hållet säker.
            </seg>
            <seg n="f5652d1b">
              Det gör att jag tycker att det i det här förslaget är rimligt
              att ha en 18-årsgräns, men jag säger inte att den för all tid
              är given. Visar forskning och ytterligare utveckling på det här
              området att det finns anledning att ompröva detta är jag också
              beredd att göra det. Men i första hand är det alltså en försiktighetsprincip
              när det handlar om att göra könskorrigerande operationer. Det
              är därför jag tycker att det är bra att vi har den gränsen i det
              här förslaget.
            </seg>
          </u>
          <note type="speaker" n="c1486628">
            Anf. 85 EVA OLOFSSON (V) replik:
          </note>
          <u who="eva_olofsson_7c489a" xml:id="i-90457322837d99a2-2" n="459a5815">
            <seg n="45c4d7f8">
              Herr talman! Jag tror nog att vi alla är överens om att detta
              inte är något man ska kunna göra lättvindigt. Det är omfattande
              fleråriga utredningar för dem som vill byta kön.
            </seg>
            <seg n="8c58b0a5">
              Det jag känner är att vi har satt den här gränsen och att vi
              då tvingar människor att leva längre i fel kön men framför allt
              också genomgå behandlingar som på ett mycket mer omfattande sätt
              är plågsamma för den det handlar om. Det blir ju en, så att säga,
              ganska utsträckt tid som man får leva i fel kön.
            </seg>
            <seg n="c21e3f5a">
              Jag tycker att vi borde kunna omsätta den här försiktighetsprincipen
              i att man faktiskt har en genomgående utredning av den enskilda
              unga personen. Då behöver vi inte ha en strikt åldersgräns utan
              vi kan gå på vad den enskilda individen tillsammans med läkare,
              psykologer etcetera kommer fram till.
            </seg>
            <seg n="e335a080">
              Jag är glad att ni säger att det inte är skrivet i sten. Men
              jag har för mig, om jag nu kommer ihåg rätt, att man skulle titta
              vidare på den här frågan. Jag hoppas att man gör det och kommer
              till ett annat ställningstagande än en strikt åldersgräns.
            </seg>
          </u>
          <note type="speaker" n="0bf77671">
            Anf. 86 ANDERS W JONSSON (C) replik:
          </note>
          <u who="unknown" xml:id="i-8576735178de1596-9" n="a1173388">
            <seg n="216496ce">
              Herr talman! Jag har stor respekt för den inställning som Eva
              Olofsson har i den här frågan. Men jag vill känna mig helt och
              hållet säker på att vi inte släpper fram könskorrigerande kirurgi
              på en 15-, 16-, 17-åring, där det några år senare visar sig att
              den åtgärden vilade på en felbedömning.
            </seg>
            <seg n="85666cb1">
              Det är det som gör att jag vill vara hundraprocentigt säker på
              att diagnosen är den rätta innan man vidtar den här typen av ganska
              dramatiska förändringar av en människas kropp. Därför tycker jag
              i dagsläget att det är klokt att ha en 18-årsgräns. Men jag är
              mycket väl beredd att ompröva det senare om forskningen visar
              att man med hundraprocentig säkerhet kan ställa diagnosen tidigare.
              Men jag vill ha en försiktighetsprincip vad det gäller den här
              frågan.
            </seg>
          </u>
          <note type="speaker" n="bf3967cf">
            Anf. 87 HELENA BOUVENG (M):
          </note>
          <u who="helena_bouveng_63a0a5" xml:id="i-70af08f14ece0588-0" n="b4cd4f12">
            <seg n="91d981c6">
              Herr talman! Möjligheterna att vara den man är är störst i ett
              fritt och demokratiskt samhälle där alla är lika inför lagen och
              alla människor har samma rättigheter.
            </seg>
            <seg n="8a11794c">
              Alla i Sverige ska bemötas och bedömas som individer. Dock har
              det länge funnits områden kvar där hänsyn inte tagits till individuella
              önskemål. Och en av de sista bastionerna, där människorna inte
              fått bestämma helt och hållet över sig själva, har varit vid könskorrigeringar,
              där sterilisering varit ett tvång.
            </seg>
            <seg n="576ec03c">
              Sverige var det första land i världen som i lag reglerade möjligheten
              för människor att genomgå könsbyte i och med att den nuvarande
              lagen om fastställelse av könstillhörighet i vissa fall infördes
              1972. Den då unika lagen innebar ett stort steg framåt och var
              ett tydligt exempel på att Sverige redan då låg långt framme när
              det gällde rättigheter för hbt-personer.
            </seg>
            <seg n="424adf0f">
              Sedan lagen infördes har fler än 750 människor i vårt land fått
              sin könstillhörighet ändrad. Fram till förra året var man tvungen
              att vara ogift och svensk medborgare. År 2012 ändrade alliansregeringen
              på dessa krav. I dag tar vi ett steg till, då sju av åtta partier
              står bakom förslaget om att även steriliseringskravet för ändrad
              könstillhörighet och förbudet mot att spara könsceller avskaffas.
            </seg>
            <seg n="c9f5df73">
              Även remissrundan visar på att det finns en mycket bred uppslutning
              kring propositionen.
            </seg>
            <seg n="1b6ed798">
              Herr talman! För mig, för Moderaterna och för alliansregeringen
              är det självklart att transpersoner likt andra ska ha rätt till
              möjligheten till föräldraskap och egna biologiska barn.
            </seg>
            <seg n="bd0ae147">
              Artikel 8 i Europakonventionen om de mänskliga rättigheterna
              tillerkänner alla rätt till respekt för sitt privatliv och sitt
              familjeliv. I den rapport som kommissionären för mänskliga rättigheter
              redovisar framgår det tydligt att kravet på en transsexuell person
              att genomgå sterilisering inför könsbyte kränker respekten för
              den enskildes fysiska integritet.
            </seg>
            <seg n="dae32c58">
              Av de fyra krav som fanns 1972 finns endast kravet på uppnådd
              ålder kvar. Här upplever vi att frågan behöver ytterligare analyseras;
              den bereds för närvarande i Regeringskansliet. Jag kan inte annat
              än hålla med Anders W Jonsson i hans svar till Eva Olofsson, att
              det finns en hel del svårigheter men att ingenting är gjutet i
              sten.
            </seg>
            <seg n="868746e6">
              Herr talman! Frågan om ny lag vid fastställelse av könstillhörighet
              kan möjligen uppfattas som något perifer, en fråga som berör en
              liten grupp människor i vårt samhälle, de transsexuella. Naturligtvis
              kan man välja att betrakta det så, men likväl är det viktigt och
              helt livsavgörande för de berörda att behandlas enligt de konventioner
              och lagar som Sverige står bakom, att oavsett hudfärg, sexuell
              läggning eller religion behandlas likvärdigt.
            </seg>
            <seg n="d985513f">
              Det är med stor glädje vi nu kan se att den enskilde kommer att
              få större makt över sin vardag och sin familjebildning och att
              det inte längre är staten som har det sista ordet i familjefrågan.
              Det är glädjande att fler livsdrömmar med den moderniserade lagen
              nu kan gå i uppfyllelse. Det är en likvärdighetsfråga att transpersoner
              ska kunna leva ett fullvärdigt liv på samma villkor som alla andra
              människor.
            </seg>
          </u>
          <note type="speaker" n="555790f7">
            Anf. 88 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-8c1c8e5dcec0a599-0" n="a9e77eb8">
            <seg n="8d30441d">
              Herr talman! Somliga dagar känns det större att stå i riksdagens
              talarstol än andra. Det har inte med omfattningen av beslutet
              att göra, om det gäller många eller få. I dag ska vi fatta beslut
              i steriliseringsfrågan. Den rör inte så många men den går djupt
              in i själen. Det handlar om mänskliga rättigheter för en grupp
              människor som alltför ofta har diskriminerats, utsatts för fördomar
              och kränkningar av olika slag. Europarådets kommissionär Thomas
              Hammarberg har påtalat att det var ett brott mot mänskliga rättigheter
              att vi hade steriliseringskravet vid könsbyte. Som Helena Bouveng
              sade betraktades lagen, när den kom på 70-talet, som väldigt modern
              och framsynt, och andra länder såg på oss som ett framåtsträvande
              land. Men lagar blir föråldrade, utvecklingen går vidare. Människors
              rätt att välja liv utifrån hur de själva vill leva, så länge de
              inte skadar andra, har förstärkts. Det är egentligen utgångspunkten
              i FN:s konvention om mänskliga rättigheter.
            </seg>
            <seg n="fa1fbf51">
              Ja, det har tagit tid. Det gör det i frågor som gäller livets
              början, livets slut och sex och samlevnad. Det finns några som
              går före och upptäcker det förlegade i lagstiftningen, men det
              tar tid att få andra ute i samhället att se på det med samma ögon
              som de som ligger i täten. Det är vad som hänt i steriliseringsfrågan.
            </seg>
            <seg n="af95e720">
              Jag är stolt över att stå här i dag, stolt över att vi äntligen
              har kommit i mål med att avskaffa steriliseringskravet för människor
              som vill byta kön. Det kommer att förändra för många. Nu kan människor
              själva välja hur omfattande ingreppet ska bli vid könsbyte. Man
              utestänger inte möjligheten att få barn, vilket är väsentligt.
              Jag tror att det kommer att påverka människor psykiskt under den
              period då de undergår behandlingen. Det har kraxats mycket om
              hur dessa barn får det, vad som kommer att hända med dem. Vår
              erfarenhet visar att det allra viktigaste för barn är att födas
              önskade. Det går igen när det gäller barn till ensamstående kvinnor.
              Det går igen när det gäller barn som föds av surrogatmödrar och
              adopteras av andra föräldrar. Utifrån den erfarenhet vi nu har
              växer det fram en bild av att dessa barn har det bra. Därför har
              vi ingen anledning att tro att barn som föds av och kommer att
              växa upp med en förälder som bytt kön skulle få det sämre. Det
              är jag väldigt övertygad om. Naturligtvis kommer vi att följa
              frågan noga.
            </seg>
            <seg n="bed9284c">
              Sedan har vi 18-årsgränsen. Jag tycker att den är knepig. Anders
              W Jonsson har varit inne på hur knepig den är. Det är fråga om
              ett betydande ingrepp, och i puberteten, under tonåren, händer
              mycket med människor. Jag vill därför få mer kunskap om den frågan.
              Om medicinsk, psykiatrisk och psykologisk expertis kommer med
              övertygande bevis för att det ska bedömas individuellt då är jag
              helt med på noterna, men jag är inte där än, och det är inte Folkpartiet
              heller.
            </seg>
            <seg n="dcf2392d">
              Den frågan behöver alltså följas upp liksom alla andra beslut
              vi fattar i riksdagen. Jag tycker att vi ibland är lite dåliga
              på att efteråt följa upp den lagstiftning som vi med goda avsikter
              beslutade om för att se om den verkligen blev använd ute i samhället
              på det sätt som var tänkt.
            </seg>
            <seg n="b9349ab9">
              Någon av er sade att i kväll ska vi fira. Ja, det hoppas jag
              verkligen att vi ska. Jag kommer ihåg den 7 juni 1994 när vi firade
              partnerskapets tillblivelse. Det var stort. Vi sov inte alls den
              natten. Kanske sover vi några timmar i natt, jag vet inte, men
              det här är stort.
            </seg>
            <seg n="ebbeb859">
              Det har gått fort. På de 15 år som följde har människor av samma
              kön fått rätt till adoption och till insemination i parförhållanden,
              och vi har fått det könsneutrala äktenskapet. Internationellt
              undrar man hur vi burit oss åt. Jag tror att det till stor del
              berott på att frågorna fått mänskliga ansikten. Människor som
              lever i samkönade förhållanden och människor som bytt kön har
              trätt fram och visat att de inte är farliga, att de är precis
              lika vanliga som alla andra men har valt att leva på ett lite
              annorlunda sätt. Jag vill tacka alla dessa modiga människor som
              visade hur vi lagstiftare skulle vandra vidare.
            </seg>
          </u>
          <note type="speaker" n="a56f57ff">
            Anf. 89 ANDERS ANDERSSON (KD):
          </note>
          <u who="anders_andersson_dc6ae0" xml:id="i-f5166ab230bfa1bd-0" n="c94c132b" next="i-8e39ace39e970720-0">
            <seg n="5030e418">
              Herr talman! Transsexuella personer lever ofta i en mycket utsatt
              situation. Den psykiska ohälsan är hög i gruppen, och självmordsfrekvensen
              ligger högt över genomsnittet. De utsätts ofta för samhällets
              fördomar och lever under stor risk att utsättas för kränkningar
              och våld. För många leder det till isolering och ensamhet. Det
              sade jag, som påpekats, i debatten för ett år sedan, och jag finner
              anledning att upprepa det i dagens debatt.
            </seg>
            <seg n="1080afe3">
              Utifrån denna insikt var de förslag som presenterades för ett
              år sedan i propositionen Ändrad könstillhörighet viktiga. I såväl
              socialutskottets betänkande förra året som i debatten den 10 juni,
              som föregick beslutet, var vi tydliga med att om ett år kommer
              en proposition där vi ger den lagliga grunden för upphävande av
              kravet på sterilisering för ändrad könstillhörighet.
            </seg>
            <seg n="e4d664cb">
              Transsexualism utmanar föreställningar om manligt och kvinnligt,
              och därför möts många transsexuella personer med hat, rädsla och
              avståndstagande. Detta är oacceptabelt och strider mot principen
              om alla människors lika och okränkbara värde.
            </seg>
            <seg n="a315f55b">
              Därför är det enligt min mening självklart att hälso- och sjukvården
              ska göra vad den kan för att ge stöd och hjälp till könsbyte för
              personer som önskar det.
            </seg>
            <seg n="dbd9d45c">
              Regeringens proposition förra året undanröjde direkt två av de
              krav som vi anser och ansåg var orimliga. Man ska inte längre
              behöva vara svensk medborgare, och man ska inte längre behöva
              vara ogift. Tydliga besked gavs också i propositionen om att kravet
              på sterilisering ska avskaffas.
            </seg>
            <seg n="64ade342">
              Nu finns den proposition som har aviserats på riksdagens bord
              med en lagändring från den 1 juli 2013.
            </seg>
            <seg n="c8950352">
              Herr talman! Att ta ställning i denna fråga är inget enkelt beslut.
              Vi kristdemokrater har efter ingående samtal och analys i vår
              riksdagsgrupp och i vår partistyrelse kommit fram till att det
              inte finns tillräckliga skäl för att motivera ett fortsatt krav
              på sterilisering vid ändrad könstillhörighet. Detta är också min
              bestämda uppfattning.
            </seg>
            <seg n="13bc06e4">
              Samtidigt vill jag i denna debatt markera vikten av en ödmjuk
              hållning och uttala min respekt för dem som argumenterar för en
              annan uppfattning.
            </seg>
            <seg n="f5592922">
              Vi har utifrån en rad aspekter noga övervägt frågan om sterilisering
              vid könsbyte. Att genom sterilisering beröva en människa möjligheten
              att få barn och därigenom hindra livet är ett mycket genomgripande
              och allvarligt ingrepp. En tolkning av naturrätten som sedan lång
              tid gjorts i den kristna traditionen är att överheten i form av
              det offentliga och vi som lagstiftare saknar eller har oerhört
              begränsad rätt att påtvinga en person sterilisering. Det är utifrån
              detta synsätt som vårt ställningstagande har kommit.
            </seg>
          </u>
          <note n="0f4ec01b">
            I propositionen som nu föreligger finns en hänvisning till kammarrätten
            i Helsingfors som i en dom den 19 december 2012 meddelade att
            steriliseringskravet innebar ett sådant integritetskränkande ingrepp
            som inte kan anses förenligt med 2 kap. 6 § regeringsformen och
            i artikel 8 i Europakonventionen.
          </note>
          <u who="anders_andersson_dc6ae0" xml:id="i-8e39ace39e970720-0" n="c94c132b" prev="i-f5166ab230bfa1bd-0">
            <seg n="829c302f">
              En grundläggande aspekt gällande mänskliga rättigheter som har
              framförts av såväl FN som Europarådet är att ingen ska tvingas
              genomgå en medicinsk behandling eller ett medicinskt ingrepp för
              att få sin juridiska könstillhörighet ändrad. Därför yrkar jag
              bifall till den proposition som nu upphäver kravet på sterilisering
              vid ändrad könstillhörighet.
            </seg>
            <seg n="94749e75">
              Herr talman! De lagändringar som föreslås i denna proposition
              är två. Den första är en ändring i lagen från 1972 om fastställande
              av könstillhörighet i vissa fall där punkt 5 i paragraf 1 kommer
              att strykas. Motivet till detta har jag i korthet redovisat här.
              Det framgår även i propositionen och i utskottets betänkande.
              Den andra lagändringen gäller offentlighets- och sekretesslagen
              från 2009. Syftet med denna ändring är att tillgodose alla barns
              trygghet och rättssäkerhet. Utifrån föreslagen ändring i könstillhörighetslagen
              som aviserades redan för ett år sedan blir det nödvändigt att
              följa upp detta i sekretesslagstiftningen så att inga tvivel råder
              om att alla barns trygghet och rättigheter tillgodoses och att
              inga sekretesshinder ställer någon vid sidan om.
            </seg>
            <seg n="7ca32745">
              Herr talman! Inför varje lagstiftningsbeslut är det nödvändigt
              att ta del av Lagrådets yttrande och analysera vad som där framförs.
              Det är också angeläget att lyssna in vad övriga remissinstanser
              har sagt.
            </seg>
            <seg n="8db2cae6">
              I Lagrådets yttrande har två ledamöter lämnat förslaget utan
              erinran. En ledamot har framfört synpunkter på den föreliggande
              propositionen. Men jag vill också i denna debatt fästa uppmärksamhet
              på att den ledamot i Lagrådet som har framfört synpunkter trots
              detta väljer att avsluta sin skrivning med följande:
            </seg>
            <seg n="e9e92a79">
              Bristerna är emellertid inte av det slaget att jag på grund av
              dessa funnit anledning att direkt motsätta mig att förslaget nu
              läggs till grund för lagstiftning.
            </seg>
            <seg n="c7a1e0e9">
              Vidare har en rad remissinstanser framfört synpunkter och lyft
              fram behovet av uppföljning och analys, framför allt ur ett barnperspektiv.
              Bland dessa remissinstanser finns Barnombudsmannen, Juridiska
              fakulteten i Uppsala, Ungdomsstyrelsen, SSR, Karolinska Institutet,
              Socialstyrelsen och Bris. Ingen av dessa remissinstanser motsätter
              sig nu föreliggande lagförslag tvärtom.
            </seg>
            <seg n="a8bc5383">
              Herr talman! Jag vill i mitt anförande också peka på att regeringen
              i propositionen tydligt har beaktat synpunkter från remissinstanserna
              när det gäller just barnperspektivet. Det är viktigt att tillämpningen
              sker på ett rättssäkert sätt och på ett sätt som tillvaratar såväl
              föräldrarnas som barnens rättigheter. Jag välkomnar därför att
              regeringen under innevarande år ger en utredning i uppdrag att
              göra en tidig utvärdering av hur reformen har fungerat i föräldraskapsrättsligt
              avseende. Detta är en viktig markering både gentemot barn och
              gentemot remissinstanserna.
            </seg>
            <seg n="28c5853c">
              Vi kristdemokrater menar att varje fråga som involverar barn
              och deras uppväxtvillkor är en fråga som kräver noggrann genomlysning.
              Det är också motivet till beredning och analys i detta ärende.
              Vi har alltid varit och kommer alltid att vara eftertänksamma
              och försiktiga när det gäller lagar som berör barnen. Vi kommer
              att fortsätta att föra barnens talan. Barnens rätt och barnens
              skydd är och ska vara en politiskt prioriterad fråga.
            </seg>
          </u>
          <note n="048ca3fa">
            Herr talman! Jag yrkar bifall till regeringens proposition och
            till förslaget i socialutskottets betänkande 24.
          </note>
          <note n="68d1d3b5">
            I detta anförande instämde Emma Henriksson (KD).
          </note>
          <note type="speaker" n="933f914f">
            Anf. 90 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-19e038e1789fa530-3" n="a6fd1b0a">
            <seg n="a4034aea">
              Herr talman! Efter att jag har lyssnat på lysande anföranden
              från Centerpartiet, Folkpartiet och Moderaterna som från hjärtat
              har glatt sig åt detta i dag kommer Anders Andersson från det
              fjärde partiet upp i talarstolen, och det känns inte på samma
              sätt. Kristdemokraterna vill nog egentligen säga nej. Det känns
              mycket krystat, och det känns precis som om detta sker under galgen.
            </seg>
            <seg n="22a1a4e5">
              Anders Andersson säger att det inte finns tillräckliga skäl för
              att behålla kravet på sterilisering och att man då måste gå med
              på detta men att man ska visa respekt för dem som har andra åsikter
              som står för att det ska ställas krav på sterilisering, alltså
              de människor som går mot de mänskliga rättigheterna. Det känns
              inte okej för mig.
            </seg>
            <seg n="11cab7b9">
              I Svenska Dagbladet skriver riksdagsledamoten Tuve Skånberg att
              han inte tycker att hans parti har svängt i denna fråga. Då undrar
              jag: Är ni tvingade till detta, eller är det från hjärtat ni känner
              att ett sådant här bedrövligt steriliseringstvång ska tas bort?
              Jag skulle vilja att du, Anders Andersson, lite grann utvecklar
              vad som egentligen är KD:s ståndpunkt. Du räknar upp en massa
              saker, bland annat att barnen är viktiga. Du yrkar bifall till
              förslaget, men det känns inte som om ni gör det. Du får gärna
              utveckla detta.
            </seg>
          </u>
          <note type="speaker" n="eb1032f0">
            Anf. 91 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-3" n="c94c132b">
            <seg n="9540cdcc">
              Herr talman! Det är inte krystat. Jag beklagar om Catharina Bråkenhielm
              upplever att detta inte är ett beslut som jag vill redovisa med
              ödmjukhet men ändå med tydlighet.
            </seg>
            <seg n="51924915">
              Vi kristdemokrater har gjort en ingående analys. Vår partistyrelse
              avsatte mycket lång tid för det slutliga beslutet, och det var
              ett enigt beslut i partistyrelsen. Partistyrelsen tog ställning
              för att det inte fanns någon grund för att behålla ett krav som
              har funnits sedan 1972. Det är därför som vi lägger fram förslaget.
              Det är också, som jag utvecklade, bakgrunden till och utgångspunkten
              i det som ofta uppfattas som naturrätten. Det är det som vi har
              haft som utgångspunkt, nämligen att vi, du och jag här i riksdagen,
              inte har rätt att kränka människor och sätta oss över livet.
            </seg>
            <seg n="d6269b65">
              Samtidigt förstår jag att du, Catharina Bråkenhielm, vill försöka
              framställa Kristdemokraterna utifrån ditt perspektiv och på ett
              sätt som skulle vara lite tvivelaktigt. Jag noterade att du i
              ditt anförande talade om de gångna tiderna. Du nämnde den socialdemokratiska
              regeringen. Det är visserligen länge sedan ni var i regeringsställning.
              Men det var faktiskt fram till 2006. Den sista utredningen som
              ni hade möjlighet att tillsätta ledde till ett förslag om krav
              på att inte behålla steriliseringen utan att ersätta den med kastrering.
              Jag tror inte att du har glömt det. Det var vad socialdemokratiska
              utredningsdirektiv från 2005 och 2006 ledde till.
            </seg>
            <seg n="caa98e3a">
              Vi har inte följt det förslag som kom av den socialdemokratiska
              utredningen. Vi har låtit Socialstyrelsen titta på frågan igen
              och komma igen under alliansregeringen under 2010. Det är det
              som är utgångspunkten för det här ställningstagandet.
            </seg>
            <seg n="aac539c8">
              Jag vet att det finns historiska saker man inte vill nämna. Det
              här är väl en del av den socialdemokratiska historien som du och
              andra vill glömma den här dagen. Jag vill se framåt, och jag vill
              se respekt och värdighet i varje fråga. Det är därför jag har
              argumenterat utifrån just vårt ställningstagande som kristdemokrater.
            </seg>
          </u>
          <note type="speaker" n="34e9ddae">
            Anf. 92 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-19e038e1789fa530-4" n="a6fd1b0a">
            <seg n="fecbc902">
              Herr talman! Det var inte det som var min fråga; min fråga var
              helt annorlunda.
            </seg>
            <seg n="ddec7ac7">
              I mitt anförande tog jag också upp historien. Det finns mycket
              mörkerhistoria från många partier. Där är vi dock inte i dag vi
              står 2013 och ska ta ett beslut som är modernt och innehåller
              mänsklighet och hjärta. Det är det jag vill diskutera, och det
              var det min fråga gällde: om hela KD är med på detta och om man
              i sitt parti verkligen stöder människor som inte stöder de mänskliga
              rättigheterna. Det var frågan. Anders Andersson gick dock runt
              och, som i alla replikskiften, tillbaka till det Socialdemokraterna
              gjorde för x år sedan. Jag tycker att det är i dag och framåt
              politiken handlar om.
            </seg>
            <seg n="1d1b2230">
              Min nästa fråga handlar om den hjälp under utredningstiden man
              har gått emot. Precis som du sade i ditt anförande och i debatten
              förra året är de här människorna utsatta och mår väldigt dåligt
              under den tid de står inför utredningen. Varför säger man då nej
              till att utredningsenheterna, som har den absoluta spetskompetensen,
              ska kunna få ge stöd och hjälp åt dem som utreds? Det tycker jag
              är en jätteviktig fråga.
            </seg>
            <seg n="bd5af183">
              Vi vet att självmordsfrekvensen är otroligt hög bland transsexuella
              personer och att de mår väldigt dåligt. De ska väl ändå inte tvingas
              tillbaka till någon instans i primärvården där den här kompetensen
              inte finns?
            </seg>
            <seg n="c8fb5d1a">
              Det är ändå ganska få människor det rör sig om, så kompetensen
              finns inte på så väldigt många ställen. Vad är det som gör att
              man säger nej till detta? Vi har hört dig både i anförandet och
              förra året tala om just den utsatthet den här gruppen människor
              befinner sig i. Varför förvägrar man dem experthjälp under utredningstiden?
            </seg>
          </u>
          <note type="speaker" n="91e8dbe5">
            Anf. 93 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-4" n="c94c132b">
            <seg n="bcde9b96">
              Herr talman! Jag noterar att Catharina säger att jag inte svarar
              på hennes fråga. Det beror på att du inte vill lyssna när jag
              råkar citera socialdemokratiska beslut, Catharina.
            </seg>
            <seg n="68e0ebfa">
              Jag vill säga att det i den här frågan är viktigt att påminna
              sig om att utredningarna som fanns innan alliansregeringen tog
              ansvar för det inte ledde till de beslut vi sitter med i dag tvärtom.
              Det var Socialdemokraterna som signerade de besluten. Jag påminner
              om detta för att visa på frågans komplexitet. Du försöker nämligen
              göra frågan så enkel. Jag ser att det finns en komplexitet, men
              regeringen har lagt fram ett förslag och jag yrkar bifall till
              propositionen och förslaget i det utskottsbetänkande som finns.
            </seg>
            <seg n="05f9e740">
              När det gäller att ge stöd också under utredningstiden, vilket
              din andra fråga handlade om, har jag respekt för det resonemang
              som finns. Men jag vill också säga att när jag tar del av hur
              arbetet bedrivs, under första året, andra året och efter två år,
              alltså hur man följer detta, kan jag se att hälso- och sjukvården
              i dag och jag vill säga i framtiden också har ett ansvar att professionellt
              ge det stöd och den hjälp personerna behöver. Det handlar om psykiatriker
              och psykologer, och det handlar om hela hälso- och sjukvården,
              alltifrån primärvården till slutenvården, för att sedan kunna
              leda fram och ge det stöd den som söker har behov av för att känna
              sig trygg och för att den ska kunna känna att sjukvården lever
              upp till det.
            </seg>
            <seg n="28c4192b">
              Jag vill alltså säga att experthjälp och stöd finns i det arbete
              som nu föreläggs. Det är därför propositionen och riksdagens socialutskottsbetänkande
              stannar på denna ståndpunkt. Vi har analyserat och ser att det
              finns en sådan organisation i den samlade hälso- och sjukvården,
              och det vill vi fortsätta att uppmärksamma.
            </seg>
          </u>
          <note type="speaker" n="9ca1478e">
            Anf. 94 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-7876bd023a7d2dc7-1" n="b3cdb099">
            <seg n="2e2c8645">
              Herr talman! Jag hörde orden om kränkningar, våld och hat som
              har drabbat och fortfarande drabbar personer som är transsexuella.
              Det är någonting även Kristdemokraterna vill motverka men inte
              om man är 17 år.
            </seg>
            <seg n="5df19cdf">
              Min fråga gäller egentligen följande: Både Centerpartiet och
              Folkpartiet öppnade en dörr till att sänka åldern för könsbyte.
              Man säger också att det inte är skrivet i sten, som man uttrycker
              det. Då är min fråga hur Anders Andersson ser på det här.
            </seg>
          </u>
          <note type="speaker" n="34af3b14">
            Anf. 95 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-5" n="c94c132b">
            <seg n="16257e69">
              Herr talman! Jag vill instämma i det bland andra Anders W Jonsson
              redovisade, nämligen att det är en försiktighetsåtgärd. Jag upplever
              också att mina övriga allianskolleger redovisade detta. I tonåren
              befinner sig ungdomar i utveckling, och vi är inte beredda att
              i dag tala om någon ändrad åldersgräns. Vi vet att frågan analyseras,
              men det finns inte anledning att nu göra detta.
            </seg>
            <seg n="a40cb75b">
              Jag vill säga att jag tror att det här är oerhört viktigt. Alla
              faser i livet är känsliga, både yngre och äldre. I det här fallet,
              under tonåren och när det gäller könsidentitet, tror jag dock
              att det är viktigt att man inte rusar i väg, vilket jag upplever
              att Miljöpartiet är berett att göra. Alliansregeringen och jag
              som kristdemokrat är angelägna om att ha en försiktighetsprincip
              och ett barnperspektiv i fokus när vi tar ställning. Det är därför
              propositionen och utskottets ställningstagande ligger på bordet
              i dag.
            </seg>
          </u>
          <note type="speaker" n="8f98f064">
            Anf. 96 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-7876bd023a7d2dc7-2" n="b3cdb099">
            <seg n="bad54c0f">
              Herr talman! Jag upplever att den dörr både Centerpartiet och
              Folkpartiet ändå öppnar är ganska stängd hos er.
            </seg>
            <seg n="a1c34eec">
              Man kan också fundera på följande: Ett par av de remissinstanser
              som inte är helt nöjda med betänkandet är Barnombudsmannen, som
              ju det är jag övertygad om har ett både kurativt och psykologiskt
              perspektiv på åldersgränsen. Detsamma gäller KI, som det är jag
              lika övertygad om har ett medicinskt perspektiv här. Det ser man
              dock inte som viktigt. Att kränkningar och våld drabbar en 17-åring
              är inte alls så viktigt som om det drabbar en 18-åring.
            </seg>
            <seg n="c263fdfa">
              Därför frågar jag återigen: Är dörren helt stängd när det gäller
              det här? Gör ni inte den bedömning som i alla fall ett par av
              allianspartierna gör, alltså att åtminstone ha dörren öppen?
            </seg>
          </u>
          <note type="speaker" n="6b601856">
            Anf. 97 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5fe7925119e84a24-6" n="c94c132b">
            <seg n="8c9ae6f2">
              Herr talman! Utifrån ett barnperspektiv och respekt för barns
              utveckling under olika åldrar, inte minst tonåren, har vi slagit
              fast att det är en försiktighetsprincip som ska gälla.
            </seg>
            <seg n="6eb61223">
              Det vi gemensamt i regeringen har skrivit och det är det som
              finns citerat i utskottsutlåtandet är att den nuvarande åldersgränsen
              för fastställande av könstillhörighet är föremål för utredningsarbete
              inom Regeringskansliet. Socialutskottet anser inte att riksdagen
              bör föregripa resultatet av detta arbete, och därför avslås motionerna.
              Det är ett ställningstagande vi har gemensamt. Det är det ställningstagande
              som föreläggs för riksdagen i dag, och det är det ställningstagande
              jag står bakom.
            </seg>
          </u>
          <note type="speaker" n="bc1bf12e">
            Anf. 98 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-094da27704ebbc20-0" n="a26ed61a" next="i-e694caaf6f0a794e-0">
            <seg n="093ff2ce">
              Herr talman! Låt mig börja mitt anförande med att säga att jag
              under inga förutsättningar vill se någon enda människa steriliserad
              mot sin vilja. Jag säger det igen: Jag vill inte se någon enda
              människa steriliserad mot sin vilja.
            </seg>
            <seg n="090b0fea">
              Att höra inledningar om att man är mörkerman och liknande är
              beklämmande och ovärdigt en riksdagsledamot. Det gör att jag innan
              jag tar sakfrågan får problem med själva yrkandet. Vi motionärer
              kan inte rösta med Sverigedemokraterna.
            </seg>
          </u>
          <note n="bbbd2a6a">
            Herr talman! Jag yrkar bifall till motionen So14 och dess yrkande
            om avslag på propositionen 2012/13:107 med den motivering som
            anförs i motionen, och jag yrkar avslag på förslaget i betänkandet
            SoU24 samt avslag på reservation 1 av Sverigedemokraterna med
            den motivering som anförs i reservationen.
          </note>
          <note n="d37f19c1">
            Riksdagsordningens 5 kap. 3 § säger: Under överläggningen om
            ett utskottsbetänkande får en ledamot yrka bifall till och avslag
            på de förslag till beslut som behandlas i betänkandet.
          </note>
          <note n="14a2ec6c">
            Reservation 1 av Sverigedemokraterna och motion So14 skiljer
            sig åt genom sin motivering.
          </note>
          <u who="tuve_skanberg_abfeb0" xml:id="i-e694caaf6f0a794e-0" n="a26ed61a" prev="i-094da27704ebbc20-0">
            <seg n="a372677f">
              Om jag nu skulle nekas att yrka och votera på detta sätt innebär
              det att jag som ledamot inte har något yrkande att rösta på. Jag
              kan inte rösta på förslaget i betänkandet på grund av min motion
              och dess yrkande, och jag kan inte rösta på reservation 1 av Sverigedemokraterna
              på grund av den motivering som reservationen har. Reservation
              1 är ju inte ett rent avslagsyrkande utan har också en medföljande
              SD-motivering.
            </seg>
            <seg n="d564b675">
              Om det finns fler än två yrkanden som kan ställas mot varandra
              ska enligt 5 kap. 6 § riksdagsordningen kammaren först besluta
              vilket yrkande som ska vara motförslag till utskottets förslag.
              Skulle talmannen vägra att ställa proposition på motion So14 kommer
              jag att begära att kammaren avgör frågan, med motiveringen att
              om jag inte har något alternativ att rösta på är det mot andan
              i riksdagsordningens 5 kap. 3 §.
            </seg>
            <seg n="d7c3e5c7">
              Det om det formella. Nu övergår jag till ärendet.
            </seg>
            <seg n="c61e243d">
              Det finns allvarliga invändningar mot lagändringen, och jag vill
              gå igenom åtta av dessa.
            </seg>
            <seg n="94a7f07a">
              Herr talman! Jag vill gå igenom dessa åtta skäl till avslag ett
              och ett.
            </seg>
            <seg n="1dffe8b4">
              Den punkt i lagen som föreslås förändras är ett upphävande av
              den hävdvunna proceduren att en kvinna som genomgår ett könsbyte
              till man därmed också opererar bort möjligheten att fortplanta
              sig som kvinna, och motsvarande för en man. Den föreslagna lagförändringen
              får långtgående konsekvenser. Den mest centrala är att Sverige
              därmed skulle införa möjligheten att skapa ett tredje kön, någonting
              mitt emellan man och kvinna det kallas person i lagtexten män
              som föder barn. Detta är ett mycket drastiskt steg som vi motionärer
              tycker att det saknas goda skäl att genomföra.
            </seg>
            <seg n="484cb8a0">
              Den statliga Könstillhörighetsutredningen 2007, som tillsattes
              av Socialdemokraterna som mycket riktigt påpekades, gjorde en
              noggrann genomgång av medicinska, psykologiska och juridiska hänsyn
              beträffande behandling av personer som lider av diagnosen könsidentitetsstörning.
              Den slog fast att det i grunden är rimligt att kräva att en person
              som har kvinnlig könstillhörighet inte har manliga könskörtlar
              och tvärtom. Även om det framstår som ett extremt undantagsfall,
              vill vi undanröja möjligheterna att en person som är folkbokförd
              som man föder ett barn.
            </seg>
            <seg n="394db70a">
              Att över huvud taget kunna ha en lag som tänker sig att en man
              föder barn är ett rättspositivistiskt sätt att se på det, och
              inte i enlighet med naturrätten.
            </seg>
            <seg n="8c843000">
              Jag vill då gå in på de medicinska riskerna.
            </seg>
            <seg n="85384469">
              Utredningen beaktade även medicinska skäl till att bibehålla
              nuvarande lagstiftning på grund av de medicinska riskerna med
              att behålla de kvinnliga fortplantningsorganen samtidigt som patienten
              i övrigt opereras om till man. En sådan operation medför med nödvändighet
              en hormonbehandling, och de ökade medicinska riskerna hos patienten
              ansågs av de enhälliga utredarna utgöra goda skäl att avstå från
              att införa en sådan möjlighet.
            </seg>
            <seg n="d97de17e">
              Häromdagen fanns det i tidningen Dagen och Världen idag en artikel
              av fem forskare och barnläkare, och jag vill citera deras sakexpertis
              just när det gäller den medicinska sidan:
            </seg>
            <seg n="76665f85">
              Vad innebär det hormonellt att en transsexuell person behandlas
              med könshormon för att upprätthålla könsbytet? Flera studier har
              visat att de individer som bytt kön från kvinna till man har en
              ökad risk för det så kallade metabola syndromet. Det innebär,
              på grund av den nödvändiga testosteronbehandlingen, att insulinvärden
              och blodfetter påverkas till högre nivåer och att risken för hjärt-kärlsjukdom
              därmed ökar. Liknande problem, men i mindre utsträckning, ser
              man vid östrogenbehandling hos män som önskat bli kvinnor.
            </seg>
            <seg n="2a8d7d19">
              Patientkategorier, där det finns paralleller med hormonbehandlingen
              i samband med könsbyten, är kvinnor med cystbildningar på äggstockarna
              respektive kvinnor med en medfödd obalans i binjurebarksfunktionen.
              Dessa båda tillstånd har en kraftigt ökad risk för metabola syndromet
              just på basen av höga testosteronnivåer. För kvinnor med en medfödd
              obalans i binjurebarksfunktionen är testosteronnivåerna redan
              höga under fosterstadiet och detta leder till en oönskad hormonell
              prägling under deras fosterliv.
            </seg>
            <seg n="cc980ec3">
              Genom att kvinna-till-man-individen behåller sina äggstockar
              samtidigt som hon behandlas med testosteron, kommer hon i hög
              grad att riskera utveckling av cystbildningar på äggstockarna.
              Detta leder till en egen hög produktion av testosteron under lång
              tid, även under en eventuell graviditet (det vill säga även under
              tiden då det görs uppehåll i testosteronbehandlingen). Vill vi
              verkligen med ny lagstiftning riskera att ett foster utsätts för
              denna obalans i både könshormoner och höga insulinnivåer? Det
              kommer otvetydigt att hormonellt prägla fostret och riskera att
              omprogrammera det så kallade genuttrycket (epigenetik). Mot denna
              bakgrund ter det sig oansvarigt att bortse från de medicinska
              konsekvenserna för barnet. Men inte bara det. Vilka risker har
              modern själv för graviditetskomplikationer i form av höga insulinnivåer
              och havandeskapsförgiftning?
            </seg>
            <seg n="3cd7e6d1">
              Riksdagen verkar nu vara på väg att sanktionera något som vi
              hävdar inte är i barnets tjänst. Och Sveriges lagstiftande församling
              fjärmar sig även från FN:s barnkonvention som är tydlig med att
              Vid alla åtgärder som rör barn, vare sig de vidtas av offentliga
              eller privata sociala välfärdsinstitutioner, domstolar, administrativa
              myndigheter eller lagstiftande organ, skall barnets bästa komma
              i främsta rummet (kap 3).
            </seg>
            <seg n="1d65aaa6">
              Så långt de fem barnläkarna.
            </seg>
            <seg n="1cc701e2">
              Mot dessa invändningar kan man svara: Ett argument mot dagens
              lagkrav på sterilisering vid könsbyte har varit att detta är ett
              påtvingat, oåterkalleligt fysiskt ingrepp. Men steriliseringen
              är inte påtvingad, och inte heller oåterkallelig, eftersom blockeringen
              av sädes- och äggledare kan återställas. Hormonbehandlingen i
              sig leder dessutom till sterilitet visar utredningen: För både
              man-till-kvinna-transsexuella och kvinna-till-man-transsexuella
              gäller att infertilitet normalt uppträder efter en tids hormonterapi.
              Fertiliteten kan möjligen återkomma om hormonbehandlingen avbryts
              relativt snart.
            </seg>
            <seg n="a1b44601">
              Av de 47 länder som är medlemmar i Europarådet ställer 29 krav
              på sterilisering för att bevilja ändring av könstillhörighet,
              det vill säga att en majoritet av länderna ställer ett krav på
              detta. Det är bara fyra länder, bland annat Storbritannien, som
              inte ställer krav på sterilisering eller upphävd fortplantningsförmåga.
              Bland de länder som ställer krav på sterilisering finns också
              en prövning av lagen mot landets grundlag och mot Europakonventionen,
              bland annat genom författningsdomstolar som finns i dessa länder,
              utan att dessa har kommit till samma resultat som kammarrätten
              i Helsingfors den 19 december 2012. Om en behandling som innebär
              infertilitet och sterilisering skulle vara omöjlig att förena
              med Europakonventionen vore behandling med det eftersträvade könets
              hormoner inte möjlig. Det innebär nämligen infertilitet.
            </seg>
            <seg n="945e2cfe">
              Och så den viktigaste frågan: Enbart sterilisering vid könsbyte
              tillämpas dock så gott som aldrig, och med så gott som aldrig
              menar jag ett enda exempel sedan 1972. Alla övriga transsexuella
              som opereras vill dessutom att deras ursprungliga könskörtlar
              tas bort, alltså inte bara sterilisering med blockering av ledarna
              utan också borttagning av könskörtlarna. Det är rapporterat om
              en enda man av över 500 opererade i dag är det ännu fler än 500
              sedan 1972 som har valt att behålla sina könskörtlar. Hela diskussionen
              som vi har i dag handlar om en person, och vi vet inte säkert
              vad som hände honom senare, om han genomgick en full borttagning
              av könskörtlarna senare i livet. Vi vet heller inte om han var
              rätt diagnostiserad.
            </seg>
            <seg n="ab73679e">
              Med yrkesexpertisen i ryggen tycks det alltså tydligt att kraven
              på att med lagens stöd bifalla de extrema undantagsfall där någon
              önskar opereras till man men samtidigt ha kvar möjligheten att
              få barn inte är medicinskt motiverade. Könstillhörighetsutredningen
              anför dessutom att en sådan önskan kan ha psykiatriska orsaker
              och behandlas därefter, snarare än att bifallas av lagstiftaren.
              Som utredarna skriver: Detta skulle möjligen tala för att patienten
              inte är transsexuell utan har någon annan form av psykiatrisk
              diagnos.
            </seg>
            <seg n="aa9e7a57">
              Barnperspektivet saknas i lagändringen. Vad gäller de eventuella
              barn som skulle födas och växa upp under dessa omständigheter
              finns allvarliga frågetecken. Jag har redan talat om tiden då
              de är i sin mammas mage och om den prägling som skulle kunna ske
              hormonellt. Men det är också allvarliga frågetecken kring hur
              ett sådant barn skulle kunna relatera till både sin förälder och
              sin egen könstillhörighet frågetecken som är alltför viktiga för
              att avfärdas som nedsättande mot den vuxne.
            </seg>
            <seg n="cf4ccbea">
              Lagstiftaren har alltid att i första hand ta hänsyn till den
              svagare parten, i det här fallet barnet, i enlighet med FN:s barnkonvention.
              Utredarna understryker därför att diskrimineringsargumentet inte
              på något sätt är tillämpbart i det här fallet: Det kan inte anses
              diskriminerande eller nedsättande på något sätt att konstatera
              att en förälders transsexualitet sannolikt innebär en viss förvirring
              för ett barn.
            </seg>
            <seg n="3d4f7db4">
              Rent lagstiftningsmässigt är det också ett problem att det varit
              en alltför svag beredning av denna proposition som syftar till
              att införa ett tillstånd där en juridisk man kan föda barn, det
              vill säga skulle vara ett mellanting mellan man och kvinna. Konsekvenserna
              av en sådan dubbel könstillhörighet är inte utredda, vare sig
              ur barnets synvinkel eller ur juridisk synvinkel.
            </seg>
            <seg n="915afaf0">
              Denna svaga beredning strider mot grundlagens krav på lagstiftaren,
              vilket bekräftas av att en jurist i Lagrådet, inte hela Lagrådet,
              riktat skarp kritik mot regeringens proposition med hänvisning
              till det svaga förarbetet: En av Lagrådets centrala uppgifter
              är att granska hur framlagda förslag förhåller sig till rättsordningen
              i övrigt (8 kap. 23 § 1 regeringsformen). En förutsättning för
              att Lagrådet ska kunna göra en sådan granskning är att det i beredningsunderlaget
              för framlagda förslag finns en analys av denna fråga. Det underlag
              som finns i detta hänseende när det gäller det nu framlagda förslaget
              uppfyller uppenbarligen inte heller enligt regeringens bedömning
              de krav som man normalt bör ställa eftersom man förklarar sig
              ha för avsikt att tillsätta en utredning med uppgift att utreda
              de frågor som egentligen borde vara utredda innan ett förslag
              lades fram. Från de synpunkter som Lagrådet har att beakta måste
              alltså underlaget för de framlagda förslagen anses vara behäftat
              med betydande brister.
            </seg>
            <seg n="cf2a7c6f">
              Ett dussin remissinstanser förordar ytterligare analys av de
              juridiska konsekvenserna samt uppföljning av rättstillämpningen.
              Helt riktigt kommer de fram till att ändå bifalla förslaget men
              att det finns brister i den här belysningen.
            </seg>
            <seg n="4eb0d39b">
              Jag kommer nu till de två sista argumenten. Det första som jag
              vill anföra är professionen, tolkad av Marc Bygdeman som är professor
              emeritus vid kvinnokliniken på Karolinska sjukhuset. Han har under
              många år opererat transsexuella personer och är den som har utfört
              flest operationer av detta slag. Han har i tidningen Världen idag
              den 17 april uttalat: Min utgångspunkt är att de som vill genomgå
              könsbyte måste acceptera de ingrepp som könsbytet innebär, och
              genomgår man de operationerna blir man steril som följd av det.
              Jag tycker att det ska vara en förutsättning för att man ska få
              byta personnummer till det andra könet. Jag tycker att man ska
              ställa som krav att man måste genomgå de operationer som krävs
              innan man kan få ett nytt personnummer. Enligt min uppfattning
              bör inte en person med manligt personnummer se ut som en kvinna,
              eller motsatsen. Min uppfattning är att personer som inte vill
              göra ingreppen inte är transsexuella. Antingen är man det eller
              så är man det inte. Man får fatta ett beslut, i det här avseendet
              liksom i många andra. Tillstånd att byta kön bedöms av Socialstyrelsens
              rättsliga råd, som hittills haft som princip att inte tillåta
              en ändring av personnumret om personen inte genomgått de könsförändrande
              ingreppen. Min förhoppning är det att ska vara så i framtiden
              också.
            </seg>
            <seg n="0345259b">
              Professor Marc Bygdeman invänder mot skapandet av en form av
              mellanting, där personer tillåts byta kön, med nytt personnummer
              av det andra könet, utan att några könskorrigerande ingrepp görs.
              En konsekvens av lagändringen, som Marc Bygdeman menar är orimlig,
              är att en man som bytt kön till kvinna fortfarande kan bli far
              till ett barn och vice versa för det motsatta könet.
            </seg>
            <seg n="5b8df42d">
              Till sist vill jag anföra patientföreningen Benjamins brev. Patientföreningen
              företräder personer som är på väg att få, har eller har haft diagnosen
              transsexualism. De har inte fått företräde inför socialutskottet,
              men här i min framställning kommer de att få sista ordet. De skriver:
            </seg>
            <seg n="ca516991">
              Tuve Skånbergs (KD) och Annelie Enochsons (KD) motion 2012/13:So14
              tar i motiveringen upp just de invändningar som vår förening haft
              mot regeringens proposition.
            </seg>
            <seg n="eb9ecf9e">
              För det första är begreppet tvångssterilisering mycket märkligt
              i sammanhanget eftersom ingen i vår patientgrupp någonsin tvingats
              till en sterilisering. En sterilisering är istället, som en följd
              av borttagande av könskörtlarna, en naturlig del av behandlingen.
            </seg>
            <seg n="ef0cf198">
              För det andra har vi inget behov av att införa ett tredje kön,
              kallat person. Människor som tidigare lidit av transsexualism
              vill vara män och kvinnor som alla andra.
            </seg>
            <seg n="449aaf4a">
              För det tredje har en jurist i Lagrådet uppmärksammat de brister
              som finns i underlaget. Regeringen har inte tillräckligt utrett
              de juridiska konsekvenserna av lagförslaget. Denna utredning borde
              ha genomförts innan propositionen lades fram.
            </seg>
            <seg n="72e9f2c3">
              I regeringens proposition 2011/12:142 stod det tydligt definierat
              att lagen är till för människor som lider av transsexualism eller
              någon form av DSD-diagnos. Socialstyrelsen följer diagnoskoden
              ICD-10. Där beskrivs transsexualism som följande: En önskan om
              att leva och bli accepterad som en medlem av det motsatta könet,
              ofta åtföljt av en känsla av obehag eller otillräcklighet med
              det egna anatomiska könet och en önskan om hormonell eller kirurgisk
              behandling för att kroppsligen likna det prefererade könet så
              mycket som möjligt. Motsatta könet utesluter eventuella mellanformer,
              som en man med livmoder och äggstockar eller en kvinna med testiklar.
              Att kroppsligen likna det prefererade könet så mycket som möjligt
              leder alltid till att könskörtlarna avlägsnas. Inte en enda f.d.
              transsexuell kan därför påstå att steriliseringen var ett individuellt
              val. Vill man inte avlägsna könskörtlarna, lider man inte av transsexualism.
              Riksdagen försöker anpassa lagen efter en grupp människor som
              den aldrig varit avsedd för. Förarbetet till könsidentitetslagen
              visar tydligt att det handlar om transsexualism, men proposition
              2012/13:107 tar inte hänsyn till patientgruppens behov över huvud
              taget. Att kravet på sterilisering över huvud taget står med i
              lagen beror på att den skall hjälpa enbart transsexuella som är
              en patientgrupp inte transpersoner som inte är en patientgrupp.
              Att anpassa lag (1972:119) efter transpersoner saknar stöd i förarbetet.
              1 § är avsedd för människor som lider av transsexualism. Inga
              andra.
            </seg>
            <seg n="285a1f2b">
              Föreningen Benjamin stöder Skånbergs och Enochsons motion.
            </seg>
            <seg n="1924408f">
              Vi uppmanar riksdagen att avslå propositionen.
            </seg>
          </u>
          <note n="24e2e60d">
            Regeringen lade den 14 mars fram propositionen 2012/13:107 Upphävande
            av kravet på sterilisering för ändrad könstillhörighet , med förslag
            till lagändring för proceduren kring personer som fått tillstånd
            att genomgå ett könsbyte.
          </note>
          <note n="09f33132">
            Som grund för förslagen hänvisar regeringen inledningsvis till
            en rapport som kommissionären för de mänskliga rättigheterna publicerade
            i juli 2009 och i vilken det konstateras att artikel 8 i Europakonventionen
            om de mänskliga rättigheterna tillerkänner alla rätt till respekt
            för sitt privatliv och sitt familjeliv. I fråga om steriliseringskravet
            anges i kommissionärens rapport att respekten för den enskildes
            fysiska integritet tydligt kränks av kravet på att en transsexuell
            person genomgår sterilisering eller någon form av könskorrigerande
            kirurgi innan ändring av könstillhörigheten beviljas.
          </note>
          <note n="ad6e3ed0">
            Regeringen hänvisar vidare till en dom från kammarrätten i Helsingfors
            den 19 december 2012 om fastställelse av ändrad könstillhörighet.
            Kammarrätten fann att bestämmelsen om steriliseringskravet i 1
            § könstillhörighetslagen inte skulle tillämpas i målet.
          </note>
          <note n="820666c1">
            I detta anförande instämde Annelie Enochson (KD).
          </note>
          <note n="20aa766d">
            Anf. 99 TALMANNEN:
          </note>
          <note n="0e8262fa">
            Beslut i frågan om att ställa proposition på Tuve Skånbergs yrkande
            om bifall till motion So14 kommer att meddelas i samband med voteringen
            i dag kl. 16.00.
          </note>
          <note type="speaker" n="7d70872a">
            Anf. 100 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-19e038e1789fa530-5" n="a6fd1b0a">
            <seg n="b62046b9">
              Herr talman! Alla teknikaliteter i ditt långa tal får mig att
              fundera lite grann på om du någonsin har hört talas om ordet lycka,
              Tuve Skånberg. Jag blir ganska ledsen när jag hör din uppräkning
              och hur du sätter dig till doms över andra människors sätt att
              leva. Men som tur är delas inte din åsikt av särskilt många.
            </seg>
            <seg n="9c8ee132">
              Du säger i ditt anförande att ingen ska tvingas till sterilisering.
              I samma andetag talar du om att man inte får lov att byta kön.
              Detta skulle jag vilja att du utvecklar. Du vill tvinga människor
              att leva i fel kropp. Det är ett hot som du uttalar från talarstolen.
            </seg>
            <seg n="84caf395">
              Du tar också upp barnperspektivet. Vi vet att barn till lyckliga
              föräldrar är lyckliga barn.
            </seg>
          </u>
          <note type="speaker" n="32814bce">
            Anf. 101 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-0" n="a26ed61a">
            <seg n="71f7297e">
              Herr talman! Jag beklagar att talet blev långt. Jag har inte
              varit en del av underlaget i socialutskottet och har inte haft
              möjlighet att framföra detta. Patientföreningen Benjamin har inte
              heller haft möjlighet att framföra detta till utskottet. Därför
              fick det ta den tid det tog, och jag tackar herr talmannen för
              möjligheten att få tala till punkt.
            </seg>
            <seg n="14cd8b50">
              Det är riktigt att vi motionärer inte vill tvinga någon. Vi menar
              att denna sjukdom, diagnostiserad i enlighet WHO:s kriterier,
              innebär att man vill göra ett könsbyte så långt det går för att
              efterlikna det eftersträvade könet. Det innebär att den som inte
              vill byta kön också radikalt inte uppfyller kriterierna för diagnosen.
              Det är en medicinsk behandling och ett medicinskt avgörande, inte
              ett politiskt.
            </seg>
            <seg n="04f7318d">
              När det gäller barnperspektivet var jag tämligen fyllig avseende
              både den fysiska hormonella belastningen under graviditeten och
              den belastning som det innebär att växa upp med att man blivit
              född av sin pappa.
            </seg>
          </u>
          <note type="speaker" n="06f0e0fe">
            Anf. 102 CATHARINA BRÅKENHIELM (S) replik:
          </note>
          <note n="a1b1c27b">
            Herr talman! Anser inte Tuve Skånberg att transpersoners rättigheter
            är mänskliga rättigheter? Anser inte Tuve Skånberg att Sveriges
            rikes lag och våra domstolars lagar ska gälla? Anser Tuve Skånberg
            inte heller att Europakonventionens artikel 14 gäller?
          </note>
          <u who="catharina_brakenhielm_105a14" xml:id="i-62f141e18596936e-0" n="a6fd1b0a">
            <seg n="e1a1b3ab">
              Vem har gett Tuve Skånberg makt att ställa sig över lagar och
              andra människors rätt till lycka?
            </seg>
            <seg n="9a117330">
              Tuve Skånberg säger också att det inte är ett politiskt beslut.
              Jo, det är det. Därför har vi en votering om detta i dag. Det
              är ett klockrent politiskt beslut. Man får ställa sig på ena eller
              andra sidan, röd eller grön knapp.
            </seg>
          </u>
          <note type="speaker" n="b0a86c8b">
            Anf. 103 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-1" n="a26ed61a">
            <seg n="f0149d51">
              Herr talman! Med förlov sagt undrar jag om Catharina Bråkenhielm
              verkligen är klar över skillnaden mellan transpersoner och transsexuella.
              Transsexuella är en patientgrupp som har fått denna diagnos. Det
              är en svår sjukdom med förhöjd suicidalitet, och de har stora
              problem. Transpersoner lider av en annan problematik. De är inte
              hjälpta av ett könsbyte som inte är diagnostiserat. De kan hjälpas
              av andra diagnoser, andra inställningar och samhällets tolerans,
              min och din. De är dock inte hjälpta av den diagnos som de inte
              finns under.
            </seg>
            <seg n="6f5ba258">
              Jag tror att patientföreningen Benjamin gjorde detta tydligt
              och klart. Det kommer att finnas möjlighet att ta del av det om
              man inte ville ta del av det i utskottet eller genom anförandena
              i kammaren.
            </seg>
          </u>
          <note type="speaker" n="5fb4d5fe">
            Anf. 104 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-7876bd023a7d2dc7-3" n="b3cdb099">
            <seg n="0dc4d7b2">
              Herr talman! Catharina tog upp en del av det som jag hade tänkt
              fråga om, så jag ska hålla mig till barnperspektivet. Ett par
              av remissinstanserna har stor kompetens när det gäller barn och
              står verkligen på barnens sida, och det är Bris och Barnombudsmannen.
              De har båda sagt ja till propositionen.
            </seg>
            <seg n="36a9aad7">
              En del av dem som vill byta kön är föräldrar, och då finns det
              redan barn. Vad ska ni göra med dessa barn? Ni ser det ju ur ett
              barnperspektiv. Ska ni utgå från att de har det sämre för att
              de har en förälder som har bytt kön?
            </seg>
            <seg n="3759b100">
              Jag är, precis som Barbro Westerholm, övertygad om att barn som
              är älskade och välkomna har det bra.
            </seg>
            <seg n="533a34f2">
              Med ert resonemang skulle man också säga att de barn som finns
              i samkönade äktenskap eller förhållanden inte heller har det bra.
            </seg>
            <seg n="9f408c2a">
              Låt oss slå ut antalet könsbyten på de 30 år som man har tittat
              på detta. 426 könsbyten på 30 år ger ett medel på 14 per år.
            </seg>
          </u>
          <note type="speaker" n="d0de3bf9">
            Anf. 105 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-2" n="a26ed61a">
            <seg n="b29c17a8">
              Herr talman! När det gäller barnperspektivet använde jag, med
              herr talmannens stora tålamod, en betydande del av mitt anförande
              till att med goda forskare visa att det finns en riskbild för
              dessa barn under graviditeten. De får en belastning av hormoner
              som gör att deras könsuttryck kommer att ändras. Det är inte till
              barnens fördel.
            </seg>
            <seg n="b314b584">
              Det är märkligt att socialutskottet inte har velat väga in detta
              och inte ens velat ta in dessa röster och lyssna på dem. Det hör
              till beredningen i socialutskottet att göra det. Nu har det kommit,
              den sista eftermiddagen innan beslut ska fattas, och det har funnits
              att läsa i dagspressen för den som har önskat det.
            </seg>
            <seg n="5debc710">
              Skillnaden mellan transpersoner och transsexuella är man i socialutskottet
              heller inte klar över i sitt betänkande, utan man talar för alla
              transpersoner, människor med olika identitetsstörningar.
            </seg>
            <seg n="c64408be">
              Jag företräder en patientförening för transsexuella. De har fått
              denna diagnos och gått igenom behandlingen. De vill inte ha den
              lagändring som är föreslagen.
            </seg>
            <seg n="313c7890">
              Det är inte omöjligt att det redan finns barn. Dessa barn är
              naturligtvis lika välkomna som alla andra barn. Patientföreningen
              har inget att säga om att barnen skulle komma i något annat läge.
            </seg>
            <seg n="38bd3037">
              Alla barn är värdefulla, välkomna och har självklart rätt att
              bli respekterade och älskade för sin egen skull. De har dock även
              rätt att skyddas från en ökad hormonell belastning och en ökad
              belastning när det gäller utanförskap och annorlundaskap. Det
              har riksdagen förpliktat sig genom barnkonventionen.
            </seg>
          </u>
          <note type="speaker" n="ffb64c5a">
            Anf. 106 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-7876bd023a7d2dc7-4" n="b3cdb099">
            <seg n="30d5fa71">
              Herr talman! Eftersom det gällde de medicinska skälen om vad
              det kan innebära, att det kan innebära ökad risk och så vidare,
              tar vi den punkten.
            </seg>
            <seg n="c9e5183e">
              Då har jag en kort fråga: Är självmord en bättre väg att gå?
              Man vet ju många gånger att den risken är mycket högre. Så det
              är frågan. Om man inte tillåter personer som vill byta kön och
              inte vill välja mellan att byta kön och att avstå från barn att
              slippa sterilisering, då kan självmord vara utvägen för en del.
              Är det en bättre lösning?
            </seg>
          </u>
          <note type="speaker" n="a95222bd">
            Anf. 107 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-3" n="a26ed61a">
            <seg n="5cfd3d85">
              Herr talman! Nej, självmord är själva anledningen till att vi
              har den här lagstiftningen. Som Anders Andersson åberopade har
              Kristdemokraterna försökt att borra i botten kring detta. Vi har
              haft seminarier, vi har haft Socialstyrelsen på seminarier, och
              vi har haft företrädare för professionen genom Marc Bygdeman.
            </seg>
            <seg n="ce699e36">
              Man säger entydigt: Vi har den här lagstiftningen därför att
              vi inte kan se självmord som en lösning det är absolut otänkbart.
              Men de har också att rätta sig efter den diagnos, WHO:s definition
              av diagnos, som innebär att man så långt som möjligt söker efterlikna
              det önskade könet.
            </seg>
            <seg n="04d24f96">
              Det är alltså inte den person som är osäker i sin könsidentitet
              och som ena dagen vill vara kvinna, andra dagen man och kanske
              tredje dagen något odefinierat, ett kön mitt emellan, som omfattas
              av den här lagen. Lagstiftningen är tydlig. Detta är på medicinska
              indikationer, och det är avsett just för att hjälpa människor
              i en utomordentligt svår situation. Personerna i den här patientgruppen
              blir inte hjälpta av det lagförslag som ligger.
            </seg>
          </u>
          <note type="speaker" n="85b33a35">
            Anf. 108 EVA OLOFSSON (V) replik:
          </note>
          <u who="eva_olofsson_7c489a" xml:id="i-90457322837d99a2-3" n="459a5815">
            <seg n="4d4b23e5">
              Herr talman! Jag vill ta upp frågan med Tuve Skånberg. Han pratar
              om Föreningen Benjamin, som företräder de transsexuella. Men jag
              tror att Tuve Skånberg vet att det finns många fler föreningar.
              RFSL har transsexuella människor i sin förening, som de har kämpat
              för. Vi har föreningen Kim och FPES. De har ifrågasatt just detta
              att man ska se bara Föreningen Benjamin som de transsexuellas
              företrädare.
            </seg>
            <seg n="f52b0fd1">
              De här organisationerna har kämpat i åratal för att få bort kravet
              på tvångssterilisering. De har gjort det utifrån önskemål från
              de medlemmar som de har.
            </seg>
            <seg n="3d94740e">
              Som jag sade i mitt anförande pågår det ett arbete. Av de 800
              personer som har gjort könsbyte är det 165 personer som själva
              mycket tydligt uppfattar att de har blivit tvingade till en sterilisering
              som det inte alls är säkert att de hade valt själva, om de hade
              fått möjligheten att välja, om inte lagstiftningen hade funnits
              om att ifall de ville byta juridiskt kön måste de genomgå sterilisering.
            </seg>
            <seg n="24a32b77">
              De har känt att man inte har brytt sig om deras synsätt. Man
              har liksom tvingat dem att säga att de aldrig vill ha egna barn.
              De har fått göra val som har gjort att de har känt sig kränkta
              i sina mänskliga rättigheter.
            </seg>
            <seg n="f0002d90">
              Jag tror att det är viktigt att se att transsexuella människor
              och människor som vill göra ett könsbyte inte är en grupp människor
              som tycker lika, utan det finns människor där, liksom på alla
              andra områden, som kan ha olika synsätt. Men den alldeles grundläggande
              frågan tycker jag är att det handlar om en mänsklig rättighet,
              att individen själv måste kunna ta ställning till om hon vill
              bli steriliserad eller inte. Det är det jag ifrågasätter mest
              i ditt ställningstagande.
            </seg>
          </u>
          <note type="speaker" n="801e4d56">
            Anf. 109 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-4" n="a26ed61a">
            <seg n="dc672298">
              Herr talman! Till att börja med: Det är inte en mänsklig rättighet
              att få byta kön, utan det handlar om en medicinsk diagnos på klara,
              tydliga kriterier som WHO har satt upp. Det är alltså inte så
              att alla som har identitetsstörningar är hjälpta av ett könsbyte,
              även om de själva begär det. Det måste ha blivit fastställt att
              man stämmer med de kriterier som WHO har ställt upp.
            </seg>
            <seg n="a47cde5f">
              Är det inte också så rätta mig om jag har fel att andra organisationer
              vill ta bort diagnosen, att detta är en sjukdom, en psykiatrisk
              sjukdom, en diagnos? Föreningen Benjamin säger att de är en patientförening.
              De säger att detta är en sjukdom och att de är tacksamma för samhällets
              stöd att få byta på samhällets bekostnad, medan andra som brottas
              med de här sakerna och sin könsidentitet, som Kim, säger att de
              vill ta bort själva diagnosen. Är det inte så att RFSL vill ta
              bort diagnosen?
            </seg>
            <seg n="53bfd608">
              Då är det inte längre en sjukdom, och då faller det inte under
              WHO:s kriterier. På vilken grund ska man då operera, om man går
              emot diagnoskriterierna?
            </seg>
          </u>
          <note type="speaker" n="269166ec">
            Anf. 110 EVA OLOFSSON (V) replik:
          </note>
          <u who="eva_olofsson_7c489a" xml:id="i-90457322837d99a2-4" n="459a5815">
            <seg n="c2cb34a6">
              Herr talman! Jag tror att det finns en skillnad, som du säger.
              Jag tror att det finns en bredare syn på kön.
            </seg>
            <seg n="1aec608a">
              När det gäller transsexuella har vi däremot en utredning, och
              sjukvården tar detta på stort allvar man kommer inte bara dit
              och byter kön, så att säga. Jag tror att både du och jag vet att
              det är en omfattande utredning som görs innan man hamnar i läget
              att man har möjlighet att få medicinska behandlingar för ett könsbyte.
            </seg>
            <seg n="d8113546">
              Jag har träffat inte dem som opererar men dem som arbetar på
              den enhet som jobbar med de människor som är transsexuella. De
              har beskrivit för mig hur genomgående man pratar och vilka svårigheter
              det kan vara under den ganska långa period man håller på med könsbytet,
              där man först får gå igenom och diskutera att det faktiskt är
              detta som det handlar om att det inte är något annat som gör att
              det går att förutsätta att man sedan ska ändra sig.
            </seg>
            <seg n="a5307ae8">
              Jag tror att vi har två diskussioner här. Huvudfrågan för mig
              gäller: När man vill göra könsbytet och har gått igenom hela bedömningen
              hos sjukvården ska det vara individen själv som tar ställning
              till steriliseringskravet. Det är inte staten som ska ha ett krav
              på tvångssterilisering. Det anser jag är en mänsklig rättighet.
            </seg>
            <seg n="91c85431">
              Sedan tror jag att vi också står ganska olika när det gäller
              att diskutera könsidentitet i en bredare bemärkelse. Jag tror
              att du har rätt i att det inte är Föreningen Benjamin som för
              den striden, utan det är RFSL och andra organisationer.
            </seg>
            <seg n="a1ed3225">
              Jag vill också gärna ta upp barnperspektivet. Det som rör det
              medicinska tycker jag att sjukvården ska diskutera med personen.
              Beträffande det som berör könsidentiteten handlar det, starkt
              överdrivet, om att vi lever i samhälle där man har många möjligheter
              att identifiera sig med kvinnor och män utanför sin familj och
              annat. Här handlar det främst om att bekämpa fördomar och diskriminering
              av människor och att ha ett öppet, tolerant samhälle.
            </seg>
          </u>
          <note type="speaker" n="7c05364c">
            Anf. 111 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-84dba8f3651ea172-5" n="a26ed61a">
            <seg n="0a167dd3">
              Herr talman! Låt mig till sist få säga: Jag har den största respekt,
              den största tolerans för dem som är transpersoner. Det är en svår
              situation som de upplever. Men de är inte transsexuella de har
              inte den här diagnosen.
            </seg>
            <seg n="abd22dff">
              Jag vill sluta med att citera vad patientföreningen Benjamin
              skriver: Att kravet på sterilisering över huvud taget står med
              i lagen beror på att den ska hjälpa enbart transsexuella som är
              en patientgrupp inte transpersoner som inte är en patientgrupp.
              Att anpassa lag (1972:119) efter transpersoner saknar stöd i förarbetet.
              1 § är avsedd för människor som lider av transsexualism. Inga
              andra.
            </seg>
            <seg n="b3562092">
              När allt kokar ned är detta är medicinsk fråga. Det handlar om
              diagnoser. Det handlar inte om att stå på barrikaderna för ett
              annat samhälle och ett tredje kön, utan det handlar om att hjälpa
              en mycket utsatt grupp med den adekvata medicinska behandling
              som de behöver de och inga andra.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="cef059e1">
            10 § Anpassning av svensk rätt till EU-förordning om byggprodukter
          </note>
          <note n="5e42f132">
            Föredrogs
          </note>
          <note type="speaker" n="808b5a65">
            Anf. 112 MARKUS WIECHEL (SD):
          </note>
          <note n="dd42509b">
            Herr talman! Den 1 juli i år upphör EU:s byggproduktdirektiv
            att gälla, och Europarådets förordning börjar gälla i sin helhet.
            På grund av detta har regeringen lagt fram ett lagförslag där
            svensk rätt ska anpassas till byggproduktförordningen.
          </note>
          <u who="markus_wiechel_ae69d7" xml:id="i-3e5d90547def52a2-0" n="397750a1">
            <seg n="9aa0007a">
              Förslaget innebär att EU:s byggproduktförordning blir tillämplig
              och svensk rätt därmed måste ge vika för den förordningen. Förordningen
              innebär bland annat att det införs krav på att en stor del av
              alla byggprodukter ska CE-märkas, det vill säga en gemensam standard
              för hela EU.
            </seg>
            <seg n="88ab816b">
              Det finns positiva sidor med en gemensam standard. Vissa talar
              exempelvis om att det sannolikt kan sänka kostnaderna för dessa
              produkter och i det långa loppet även sänka kostnaderna för de
              projekt produkterna ska användas till. Dock bör man också se till
              förslagets baksidor.
            </seg>
            <seg n="97543f17">
              Jag är övertygad om att CE-märkningen också kan leda till signifikanta
              kostnader som hämmar verksamheten för alla de små och medelstora
              företag som tillverkar byggprodukter. När Sverige redan har ett
              väl fungerande och inarbetat system med typgodkännande kan det
              vara en mycket dålig idé att prompt anpassa sig till EU.
            </seg>
            <seg n="21da1fa7">
              Vårt nuvarande system omfattar avsevärt många fler produkter
              än det nya europeiska systemet. Det är med andra ord väl utarbetat
              över en längre period. Detta system kommer inte att kunna användas
              för de produkter som i framtiden får en CE-märkning, vilket innebär
              att kostnaderna för en övergång till CE-märkningen kan bli avsevärt
              stora, inte minst för små och medelstora företag.
            </seg>
            <seg n="8b9ab6da">
              Min fråga är om inte dessa företag klarar av att hantera sin
              bransch själva. Kort sagt riskerar detta lagförslag att innebära
              att dessa företag, som i mångt och mycket redan har det svårt
              i dag, får det ännu svårare att hålla i gång sin verksamhet.
            </seg>
            <seg n="37538805">
              Herr talman! Det skulle som sagt vara bra med en gemensam standard.
              Med detta sagt vill jag även förtydliga min ståndpunkt att ingen
              EU-byråkrati ska få skada svenska företag. EU ska vara till för
              att hjälpa företag och stimulera tillväxt och ska inte hämma svenska
              företag.
            </seg>
          </u>
          <note n="e28c2041">
            Jag yrkar bifall till reservation 1 och därmed också bifall till
            motionen.
          </note>
          <note type="speaker" n="e75c3ff5">
            Anf. 113 EVA BENGTSON SKOGSBERG (M):
          </note>
          <u who="eva_bengtson_skogsberg_4a2aca" xml:id="i-5fbb41e3c6d881ef-0" n="d2ea41d1" next="i-717fca2c738a2543-0">
            <seg n="920a9281">
              Herr talman! Sverige är sedan länge medlem i EU. Det innebär
              att vi också är skyldiga att se till att EU:s förordningar kan
              tillämpas och få genomslag i vårt land. Detta betänkande handlar
              om anpassning av svensk rätt till EU-förordningen om byggprodukter.
            </seg>
            <seg n="be7ea3d1">
              För att underlätta handel med byggprodukter inom EU kom byggproduktdirektivet
              1988. Syftet var att medlemsländernas lagar skulle närma sig varandra.
              Direktivet fick inte önskad effekt, och tolkades även olika i
              medlemsländerna. Därför föreslog kommissionen 2008 att en förordning
              skulle ersätta direktivet.
            </seg>
            <seg n="2b3d145e">
              Målen för gemenskapslagstiftningen skulle definieras bättre och
              genomförandet skulle underlättas för att minska den administrativa
              bördan, särskilt för små och medelstora företag.
            </seg>
            <seg n="6b592f98">
              För att anpassa svensk rätt till byggproduktförordningen föreslår
              regeringen i propositionen ändringar i plan- och bygglagen. Sverigedemokraterna
              yrkar i sin motion avslag på regeringens lagförslag och hävdar
              att vi har ett fungerande system i Sverige.
            </seg>
            <seg n="c6fdf730">
              Att Sverige har ett bra system med typgodkännande kan jag hålla
              med om. Men nu handlar det om att underlätta handeln över gränserna,
              och då gäller det att ha en CE-märkning som är lika inom EU.
            </seg>
            <seg n="f6c0fe0c">
              Markus Wiechel hade synpunkter på att det blev fördyrande för
              småföretagen. Anpassar man till EU-bestämmelserna har man hela
              Europamarknaden att göra affärer med. Bakgrunden till regeringens
              förslag är att det ska vara lika inom EU.
            </seg>
          </u>
          <note n="b821563e">
            EU:s byggproduktdirektiv upphör att gälla den 1 juli i år, och
            samtidigt blir EU:s byggproduktförordning tillämplig.
          </note>
          <u who="eva_bengtson_skogsberg_4a2aca" xml:id="i-717fca2c738a2543-0" n="d2ea41d1" prev="i-5fbb41e3c6d881ef-0">
            <seg n="4676073c">
              Herr talman! Jag vill påpeka att regeringens förslag inte innebär
              att det svenska systemet för typgodkännande avvecklas för de byggprodukter
              som inte omfattas av en harmoniserad standard, utan det kvarstår
              som tidigare.
            </seg>
          </u>
          <note n="fd6f5a04">
            Jag tillstyrker betänkandet och yrkar avslag på motionen.
          </note>
          <note type="speaker" n="746b4426">
            Anf. 114 OLA JOHANSSON (C):
          </note>
          <u who="ola_johansson_09875f" xml:id="i-aaa2299d85b74a8c-0" n="f6a4b7d2">
            <seg n="21d4dcaf">
              Herr talman! Det är få talare anmälda till den här debatten,
              men jag anklagar inte några för att de inte är här. Endast ett
              motyrkande finns, och det yrkar jag avslag på.
            </seg>
            <seg n="2078c0ea">
              Däremot är det många i det här huset som i andra sammanhang talar
              om de höga byggkostnaderna, den bristande konkurrensen och vad
              det betyder för det låga bostadsbyggande vi har i dag. Svårigheterna
              att nyproducera och renovera till en rimlig kostnad drabbar hyresgästen
              eller bostadskonsumenten i form av höga hyror och byggkostnader
              som på vissa håll ligger långt över marknadsvärdet. Just det är
              ett problem som Centerpartiet särskilt vill peka på.
            </seg>
            <seg n="8e1e8d7a">
              Alla som tycker det är viktigt att det blir billigare att bygga
              borde vara här och säga någonting positivt om det här förslaget,
              som går ut på att harmoniera standarden för byggprodukter och
              införa den europeiska gemensamma CE-märkningen och inte enbart
              kräva ett svenskt typgodkännande.
            </seg>
            <seg n="5e5f6a15">
              Att byggproduktdirektivet införts i de flesta av EU:s medlemsländer
              är positivt, inte minst för de svenska byggföretagen och tillverkarna
              som säljer och bygger i annat medlemsland. Den inre marknaden
              för byggprodukter är splittrad, och därför blir byggsektorn väldigt
              nationell. Det blir svårare för svenska företag, utom möjligtvis
              de stora bjässarna, att verka utomlands. Givetvis leder det till
              motsvarande brist på konkurrens i byggsektorn här hemma.
            </seg>
            <seg n="4c23dbde">
              Herr talman! Jag menar att vi skulle tjäna på en gemensam europeisk
              byggmarknad även här i Sverige.
            </seg>
            <seg n="f288508d">
              Vi har ett motyrkande. Det är från Sverigedemokraterna, som envist
              hävdar att endast svenskt typgodkännande ska gälla i Sverige.
              Blott Sverige svenska krusbär har, skrev poeten Carl Jonas Love
              Almqvist för 200 år sedan.
            </seg>
            <seg n="49fb78bc">
              Att nationell lag successivt införlivas i EU-rätten är något
              som följer av medlemskapet. Men det utesluter inte att vi tillämpar
              egna godkännanden i de fall där CE-märkningen inte gäller. Därmed
              finns heller inte någon risk för att några byggprodukter som kontrollerats
              och märkts inte går att lita på, exempelvis när det gäller risken
              för astma och allergi eller produktsäkerheten.
            </seg>
            <seg n="a6eb5868">
              Herr talman! Förr i tiden, för några år sedan, fanns två svenska
              biltillverkare som successivt tvingades anpassa sig till en växande
              global marknad med ökad konkurrens. Där har det varit helt naturligt
              att från en egen plattform skapa produkter med hjälp av standardiserade
              komponenter som är tillverkade i hela världen. Utan dessa komponenter
              kan vi försöka föreställa oss vad en bil skulle ha kostat i dag.
            </seg>
            <seg n="51cd5251">
              En tidigare generaldirektör för Boverket, Fredrik von Platen,
              skriver i en bok som Boverket gav ut 2009 att om bilindustrin
              haft samma kostnadsutveckling som byggbranschen har skulle en
              Volvo i dag kosta någonstans mellan 800 000 kronor och en miljon.
              Det gör den inte. Dessutom har en standardbil utvecklats enormt,
              om man jämför min första bil, en Volvo Amazon av 65 års modell,
              med en sprillans ny Volvo V60.
            </seg>
            <seg n="d7d26d1d">
              Om vi drömmer oss tillbaka till den tid när det fanns två helsvenska
              bilmärken kommer en till jämförelse här: Tänk er att Saab och
              Volvo skulle utveckla en ny bilmodell varje år och att den bilmodellen
              bara fick säljas i Sverige.
            </seg>
            <seg n="c1351956">
              Sådana är förutsättningarna för dem inom byggindustrin som ska
              satsa på industriell tillverkning av bostadshus. Så fort en husmodell
              ska säljas utanför Sverige måste den anpassas till det andra landets
              nationella byggregler och i vissa fall dessutom till regionala
              och lokala bestämmelser.
            </seg>
            <seg n="57cb6c41">
              Som om inte detta krångel vore nog har varje land dessutom sina
              specifika branschbestämmelser som materialindustri, entreprenörer
              och fack inte bryr sig om att stävja över huvud taget.
            </seg>
            <seg n="58a29112">
              Hur långt ska till exempel ett fönsterbleck sticka ut från fasaden?
              Det är ibland stora skillnader, men för det mesta rör det sig
              om små saker som ska justeras på plats. I själva verket rör det
              sig om och får konsekvensen att helt nya produktionslinjer behövs
              eller att stickspår i fabriken måste etableras.
            </seg>
            <seg n="dc669eb8">
              Helst ska en ny fabrik byggas för en utlandsmarknad som är tillräckligt
              stor; annars gör hustillverkaren bäst i att tacka nej till affären.
              Var och en inser att det vore stora fördelar med samma regler
              i fler länder över hela Europa. Först då kan det bli tal om en
              verklig konkurrens.
            </seg>
            <seg n="a9da27c4">
              Herr talman! Det är därför positivt att svenska byggprodukter
              också inlemmas i CE-märkningssystemet. Det vore också bra om de
              nationella energikraven i Boverkets byggregler anpassades till
              de länder i Europa där man har antagit direktivet om nära-nollenergibyggnader
              på stort allvar och tidigt satt standarden för det.
            </seg>
            <seg n="12045c64">
              På motsvarande sätt hoppas jag att vi i större utsträckning kommer
              att kunna använda vattenarmaturer, toalettstolar, isoleringsmaterial,
              rör och fönster som har en hög och certifierad kvalitet men som
              kan bidra till att sänka boendekostnaden, både för dem som bygger
              själva och för den som ska hyra.
            </seg>
          </u>
          <note n="3eb4c974">
            Herr talman! Jag yrkar bifall till propositionen och avslag på
            motionen.
          </note>
          <note type="speaker" n="c8ede0f2">
            Anf. 115 ROLAND UTBULT (KD):
          </note>
          <note n="d22612d9">
            Herr talman! Jag vill först yrka bifall till civilutskottets
            förslag i betänkande CU20 om anpassning av svensk rätt till EU-förordning
            om byggprodukter och yrka avslag på motionen.
          </note>
          <u who="roland_utbult_bfeef4" xml:id="i-38235f2f4d3880f2-0" n="ff766c60">
            <seg n="919193c1">
              Ordet för dagen, eller åtminstone i den här debatten, är harmonisering.
              Hur ofta möter vi inte det här uttrycket i civilutskottet och
              i andra utskott i samband med att vi tar upp frågor kopplade till
              den europeiska gemenskapen? Jag ser det som positivt att medlemsländerna
              i EU får en alltmer gemensam hållning och gemensamma regler som
              underlättar i olika frågor.
            </seg>
            <seg n="34c16418">
              Detta betänkande handlar alltså mycket om harmonisering. Det
              gäller en anpassning av svenska regler för byggprodukter så att
              de överensstämmer med EU-förordningen. Vad är då bra med det här?
              Jo, byggprodukter köps och säljs över hela världen i dag, även
              från EU och inom EU:s inre marknad. Det gynnar marknaden när vi
              har enhetliga regler. I dag skiljer sig reglerna stort åt mellan
              olika länder.
            </seg>
            <seg n="a4b3d886">
              En harmonisering kommer att gynna tillverkare i Sverige som vill
              sälja till annat land, eftersom det bland annat leder till mindre
              administration. Med andra ord förbättrar en harmonisering den
              inre marknaden i EU genom en större omsättning av byggprodukter.
            </seg>
            <seg n="9499ccb1">
              Regeringen föreslår en del ändringar i den svenska plan- och
              bygglagen så att svensk rätt anpassas till den nya förordning,
              byggproduktförordningen, som Europaparlamentet har beslutat om.
              Resultatet blir en överensstämmelse mellan länderna i EU. Det
              innebär också att den så kallade CE-märkningen kommer att gälla.
              Det är, för den oinvigde, en produktmärkning inom EES, Europeiska
              ekonomiska samarbetsområdet. En produkt med CE-märkning får säljas
              inom EES-området utan ytterligare krav. Förutsättningarna för
              att få CE-märka en produkt är att produkten överensstämmer med
              grundläggande krav på exempelvis hälsa, säkerhet, funktion och
              miljö och att man har följt en föreskriven kontrollprocedur.
            </seg>
            <seg n="6871609d">
              Byggproduktförordningen som det har beslutats om i EU är tillämplig
              i svensk rätt. Det innebär att vi som medlemsstat också har en
              skyldighet att se till att förordningen tillämpas i praktiken
              och verkligen genomförs.
            </seg>
            <seg n="86b5ec9e">
              Herr talman! Låt mig till sist förklara hur vi kristdemokrater
              ser på EU. De första kämparna som var med och formade den europeiska
              gemenskapen var kristdemokrater Konrad Adenauer, Robert Schuman
              och flera andra. Vi kristdemokrater är i grunden positiva till
              EU. Det gäller självklart miljön och också freden. Det handlar
              om en kontrollerad och fungerande inre marknad. Samtidigt har
              vi en kritisk hållning när det gäller all form av överstatlighet,
              och vi håller hårt på subsidiaritetsprincipen. Vi vill ha besluten
              så nära människorna som möjligt.
            </seg>
            <seg n="e5b92914">
              Jag tror att det var Robert Schuman som yttrade följande: Ett
              samhälle kan inte byggas utan människor, och ett samhälle kan
              inte bestå utan institutioner.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="13542036">
            11 § Nedsättning av en byggsanktionsavgift
          </note>
          <note n="5e42f132">
            Föredrogs
          </note>
          <note type="speaker" n="b77a67e6">
            Anf. 116 OLA JOHANSSON (C):
          </note>
          <u who="ola_johansson_09875f" xml:id="i-aaa2299d85b74a8c-1" n="f6a4b7d2">
            <seg n="3820da24">
              Herr talman! Det blir lite favorit i repris här.
            </seg>
            <seg n="429ed4aa">
              I debatten om byggande och bostadspolitik hamnar regler ofta
              i fokus för kritiken. En byggbroms som behöver avskaffas är detaljreglering
              och krångliga bestämmelser som kommunernas plan- och byggkontor
              och byggnadsnämnder har att bevaka att vi medborgare följer.
            </seg>
            <seg n="fd9cf18c">
              Byggsanktionsavgiften, som är det som vi ska diskutera, är en
              avgift som tas ut vid olovligt byggande eller ett så kallat svartbygge.
              Det är ett begrepp som de flesta kan relatera till.
            </seg>
            <seg n="5dba7745">
              Byggsanktionsavgiften tas ut av kommunen med stöd av plan- och
              bygglagen. Avgiften är bestämd utifrån åtgärden, och storleken
              regleras genom plan- och byggförordningens 9 kap. Den är baserad
              på det prisbasbelopp som gäller för det år beslut om byggsanktionsavgiften
              fattas. För den som inte vet det är prisbasbeloppet 44 500 kronor
              för 2013. Ett halvt basbelopp är sanktionsavgiften som man har
              rätt att ta ut för en byggnad om högst 150 kvadratmeter.
            </seg>
            <seg n="0d966429">
              Det går kanske an om det är fråga om ett byggföretag med en totalentreprenad
              som går ut på att sälja den färdigställda villan till en köpare.
              Man kan förvänta sig att ett sådant företag vet vad som gäller
              och skulle vara berett att stå för kostanden om någonting skulle
              bli fel. Men för självbyggaren och hemmafixaren kan ett sådant
              litet fel som att man flyttar in i den tillbyggda delen av huset
              innan man har hunnit med att meddela byggnadsnämnden sitt slutbesked
              kosta över 22 000 kronor, det vill säga halva prisbasbeloppet
              detta trots att utbyggnaden har utförts helt i enlighet med det
              bygglov som har beviljats.
            </seg>
            <seg n="3df2b6da">
              I ett annat fall har man ansökt om bygglov och skickat in alla
              papper, men byggnadsnämnden dröjer med sitt förhandsbesked längre
              än de tio dagar som den nya lagen kräver. Om beslutet när det
              väl kommer är positivt fast den sökande redan har påbörjat arbetet
              i förvissningen om att ansökan ska godkännas blir påföljden åter
              en avgift på 22 250 kronor. Trots att myndigheten, byggnadsnämnden,
              är den som har gjort formaliafelet genom att inte ge förhandsbeskedet
              i tid, är det byggherren, den enskilde, som måste betala. Om det
              dessutom är fler åtgärder som har utförts felaktigt kan avgift
              på avgift tas ut.
            </seg>
            <seg n="e5c73940">
              Det finns många exempel, och även om det är enklast att tala
              om konsekvenserna för enskilda personer som bygger själva, så
              är storleken på dessa avgifter någonting som kan skapa osäkerhet
              också vid större byggen. Därmed är den här lilla förändringen
              också en viktig regelförenkling för att åstadkomma ett ökat bostadsbyggande.
            </seg>
            <seg n="5bb2cbec">
              En sanktionsavgift ska enligt propositionen kunna halveras eller
              sättas ned till en fjärdedel av halva prisbasbeloppet om det fel
              som har begåtts är litet, om det inte har gjorts med uppsåt och
              om det förutom att det finns formella fel inte påverkar säkerhet
              eller miljö eller har någon annan effekt på omgivningen. Det finns
              en risk att tolkningen av vad som är ett litet fel kan bli besvärlig
              för byggnadsnämnderna. Samtidigt tror jag att många känner att
              det är rätt skönt att inte behöva klämma åt sina kommuninvånare
              värre än vad som är rimligt med höga avgifter.
            </seg>
            <seg n="578aa93b">
              Herr talman! Centerpartiet välkomnar detta eftersom det ökar
              den enskildes frihet och underlättar för den som vill bygga till
              eller förändra användningen i någon del av sin egen bostad och
              fastighet. Därför yrkar jag bifall till utskottets förslag i betänkandet
              och till propositionen.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="933ad683">
            12 § En skärpt sexualbrottslagstiftning
          </note>
          <note n="5e42f132">
            Föredrogs
          </note>
          <note type="speaker" n="0e08ff9d">
            Anf. 117 KERSTIN HAGLÖ (S):
          </note>
          <u who="kerstin_haglo_41f11a" xml:id="i-6e7c0b1cc190d4db-0" n="4145a630" next="i-3c544f4bea31fd74-0">
            <seg n="04a20ee7">
              Herr talman! I dagens debatt behandlar vi justitieutskottets
              betänkande över regeringens proposition En skärpt sexualbrottslagstiftning
              . Det finns nio motionsyrkanden som har väckts med anledningen
              av propositionen. Med oss har vi också 44 motionsyrkanden från
              den allmänna motionstiden 2011 och 2012. Det finns 15 reservationer.
              Vi socialdemokrater står bakom alla våra, men här och nu yrkar
              jag bifall endast till reservationerna 8 och 9.
            </seg>
            <seg n="2ed870d3">
              Propositionen har en direkt koppling till en utvärdering av tillämpningen
              av 2005 års sexualbrottsreform. Det är bra och nödvändigt att
              ständigt se över vår lagstiftning. Det är en grundläggande uppgift
              för samhället att skapa ett starkt och väl fungerande skydd för
              barn och vuxna mot sexuella kränkningar och övergrepp av olika
              slag. Ett sexuellt övergrepp är ett extremt uttryck för bristande
              respekt för en annan människas självklara rätt till personlig
              och sexuell integritet och sexuellt självbestämmande. Därför är
              det viktigt att ha en ändamålsenlig och effektiv sexualbrottslagstiftning.
            </seg>
            <seg n="3b57a86d">
              Frågan är hur skarp regeringens En skärpt sexualbrottslagstiftning
              är. Vi socialdemokrater tycker att de få förslag, cirka fyra,
              som nu läggs fram i stort sett är bra, men vi vill mer. Vi tycker
              inte att detta är tillräckligt. Visst är det bra att bestämmelsen
              om våldtäkt utvidgas genom att begreppet hjälplöst tillstånd,
              som har varit så omdiskuterat både vad gäller tolkning och vad
              gäller tillämpning, nu ersätts av ett mycket vidare begrepp när
              det ändras till särskilt utsatt situation. Då blir det också tydligare
              att sådana situationer där ett offer möter övergreppet med passivitet
              omfattas av våldtäktsbrottet.
            </seg>
            <seg n="54afcb02">
              Vi tycker också att det är mycket bra att man ytterligare markerar
              allvaret i sexualbrott mot barn där tillämpningen av grovt sexuellt
              övergrepp utvidgas. Det kommer att ge domstolarna ett mycket större
              utrymme att bedöma allvarliga sexuella övergrepp mot barn som
              grova brott, och straffet för detta höjs också.
            </seg>
            <seg n="c21dd417">
              I propositionen föreslås också den lagstiftning som krävs för
              att Sverige ska uppfylla åtagandena enligt Europarådets konvention
              om skydd för barn mot sexuell exploatering och sexuella övergrepp.
              Bland annat innebär detta att preskriptionstiden för utnyttjande
              av barn för sexuell posering förlängs och börjar löpa först den
              dag barnet fyller eller skulle ha fyllt 18 år.
            </seg>
            <seg n="4388b9bc">
              Vi ser positivt på att preskriptionstiden nu föreslås bli förlängd
              för vissa sexualbrott mot barn, men vi vill mer. Vi vill att regeringen
              ska låta utreda om preskriptionstiden för sexualbrott och andra
              allvarliga övergrepp mot barn kan tas bort helt. Vi tycker inte
              att regeringen agerar tillräckligt starkt i denna fråga.
            </seg>
            <seg n="8e320d9c">
              Många barn utsätts för grova övergrepp som skadar dem för resten
              av livet. Det kan dröja långt upp i vuxen ålder innan man orkar,
              vågar eller får möjlighet att bearbeta händelserna och vill anmäla
              dem. Har man varit utsatt för övergrepp är det viktigt att det
              finns en möjlighet att få upprättelse även om det har gått lång
              tid. Har man begått ett grovt övergrepp mot ett barn ska man också
              kunna fällas för detta även om det har gått lång tid.
            </seg>
            <seg n="8dc9b490">
              Vi har också andra förslag i våra reservationer som stärker brottsoffrets
              ställning. Det gäller inte minst anmälningsprocessen för att ytterligare
              förbättra tryggheten. Vi vill att man redan när en brottsanmälan
              sker ska ha hjälp av ett målsägandebiträde. Det stöd och den hjälp
              ett målsägandebiträde kan ge tidigt i processen betyder oerhört
              mycket för den som utsatts för våld eller sexualiserat våld och
              ofta befinner sig i en traumatisk situation. Att målsägandebiträdet
              kommer in tidigare kan också innebära ökade möjligheter att få
              bättre kvalitet i förundersökningarna. Men när det gäller målsägandebiträden
              verkar regeringen tyvärr vilja gå i motsatt riktning och helt
              enkelt snäva in anlitandet av målsägandebiträden.
            </seg>
            <seg n="d09c0767">
              Herr talman! Vi vet att statistiken visar att påfallande få våldtäktsanmälningar
              leder till åtal. Vi behöver mer kunskap om varför det är så. Vi
              behöver också komma till rätta med eventuella brister i förundersökningarna.
              Därför föreslår vi att en granskningskommission tillsätts när
              det gäller våldtäktsärenden.
            </seg>
          </u>
          <note n="3dbf736c">
            I Amnestys rapport från 2008, Fallet nedlagt Våldtäkt och mänskliga
            rättigheter i de nordiska länderna , visas det att våldtäktsutredningar
            särbehandlas i förhållande till andra utredningar.
          </note>
          <u who="kerstin_haglo_41f11a" xml:id="i-3c544f4bea31fd74-0" n="4145a630" prev="i-6e7c0b1cc190d4db-0">
            <seg n="4e29df6a">
              Ett annat exempel kommer från en undersökning som TV4 gjorde
              2011. Av de 3 000 våldtäktsanmälningar som gjordes i Helsingfors,
              Göteborg och Malmö 2010 ledde endast 600 till åtal.
            </seg>
            <seg n="65af7444">
              Det Amnesty kommer fram till är att en granskningskommission
              bör tillsättas, och vi stöder detta förslag och menar att regeringen
              bör tillsätta en granskningskommission.
            </seg>
            <seg n="d4fee2f3">
              Herr talman! Vi är oroade över att Sverige tappar fart. Efter
              fem års utvärdering av 2005 års sexualbrottsreform hade man chansen
              att komma med skarpare förslag. Det blev cirka fyra ynka förslag.
              Reformtakten på området är alldeles för långsam, och de förslag
              som läggs fram är alltför marginella. En skärpt sexualbrottslagstiftning
              blev inte så skarp.
            </seg>
            <seg n="ef2de2ba">
              Vi socialdemokrater har länge haft ett starkt fokus på att motverka
              mäns våld mot kvinnor och barn. Det var vi som reformerade sexualbrottslagstiftningen
              och skapade nya lagar mot sexköp, kvinnofridskränkning och människohandel.
              Vi utvidgade besöksförbudet och ökade skyddet för barn som bevittnar
              våld i hemmet. Särskilda barnahus inrättades, och vi fortsätter
              kampen för att barnahus ska finnas i varje län. Kvinno- och brottsofferjourer
              fick bättre möjlighet att verka under vår tid. Dessa fantastiska
              jourer gör ett otroligt bra jobb med stöd, råd och vägledning
              för brottsoffer.
            </seg>
            <seg n="fa379802">
              Det finns så mycket mer att göra för att nå målet att mäns våld
              mot kvinnor och barn ska upphöra. Sverige har i många år varit
              ett föregångsland när det gäller att bekämpa mäns våld mot kvinnor,
              men vi vill mer än det som finns i betänkandet som ligger på bordet
              i dag.
            </seg>
            <seg n="cb90f877">
              Det kan utläsas av våra motioner och nu också av reservationer
              i det här betänkandet där vi, förutom det jag nämnt om att vi
              vill pröva om preskriptionstid för barn kan tas bort helt, om
              att målsägandebiträde kommer in tidigare och om att en granskningskommission
              tillsätts, har förslag på att tydligare markera att våldtäkt är
              ett av de allvarligaste brotten och att det bör införas en särskilt
              sträng straffskala på sex till tio år för synnerligen grov våldtäkt.
              Det skulle göra att vi också använde straffskalan fullt ut.
            </seg>
            <seg n="adc3dc02">
              Vi har också föreslagit att dubbel straffbarhet när det gäller
              sexköp tas bort. Det har vi gjort tillsammans med Vänsterpartiet
              och Miljöpartiet. Norge har redan klarat av detta. Varför ska
              vi i Sverige ha en sådan dubbelmoral?
            </seg>
            <seg n="8ce7fdb5">
              Herr talman! Avslutningsvis kan det inte nog understrykas att
              brottsoffret måste få se resultat av aktiva åtgärder. Rättssystemet
              måste agera och visa respekt för brottsoffret. Det kommer också
              att öka anmälningsbenägenheten och förtroendet för rättsväsendet.
            </seg>
            <seg n="d2c438a2">
              Det är också viktigt att se att det krävs ett starkt brottsförebyggande
              arbete på alla plan i vårt samhälle. Vi socialdemokrater kommer
              att fortsätta driva dessa frågor med kraft, engagemang och vilja.
              Politik är att vilja. Det som i dag ligger på bordet är ingen
              stark vilja från regeringen att förändra så mycket i en skärpt
              sexualbrottslagstiftning som inte blev skarp.
            </seg>
          </u>
          <note type="speaker" n="9503235b">
            Anf. 118 AGNETA BÖRJESSON (MP):
          </note>
          <note n="15fd95f0">
            Herr talman! Vi debatterar just nu justitieutskottets betänkande
            nr 20, En skärpt sexualbrottslagstiftning , som behandlar regeringens
            proposition med samma namn och nio motioner och 44 motionsyrkanden
            från de senaste två årens allmänna motionstid.
          </note>
          <u who="agneta_borjesson_f48f5d" xml:id="i-0cf0ff068dc4f295-0" n="e1c48f96">
            <seg n="e7f0d5c2">
              Jag ska från början säga att jag givetvis står bakom samtliga
              Miljöpartiets reservationer, men jag kommer här i kammaren för
              att spara tid att yrka enbart på vår reservation nr 1.
            </seg>
            <seg n="0ad9ee7b">
              Miljöpartiet de gröna har länge engagerat sig i frågorna om hur
              skyddet mot sexuella övergrepp kan stärkas. Redan för fem år sedan,
              i mars 2008, uppdrog vi i Miljöpartiet åt professor Madeleine
              Leijonhufvud att se över dagens konstruktion av brottet våldtäkt.
              Vi bad henne att särskilt titta på hur en samtyckesmodell skulle
              kunna se ut och om den var rimlig. Utredningen blev klar och kunde
              presenteras i augusti 2008. Jag hoppas och tror att den var ett
              bra inspel till Sexualbrottsutredningen som ju också, då den presenterades
              2010, föreslog en kriminalisering av sexuella handlingar mot en
              annan människa utan hennes eller hans samtycke.
            </seg>
            <seg n="8b510936">
              Nu kan vi tyvärr konstatera att regeringen i propositionen avstyrker
              utredningens förslag. Regeringen tar därmed aktivt avstånd från
              att kriminalisera sexuella handlingar som utförs mot en människa
              utan den personens samtycke.
            </seg>
            <seg n="c67ad7a5">
              Det är visserligen bra att regeringen nu inför den förändring
              som diskuterades redan 2005, det vill säga att fler fall av sexuella
              utnyttjanden kriminaliseras som våldtäkt genom att begreppet hjälplöst
              tillstånd ersätts av det vidare begreppet särskilt utsatt situation.
              Vi i Miljöpartiet anser dock att grunden för en sexuell handling
              ska vara ömsesidighet och att det därför ska vara kriminellt att
              genomföra en sexuell handling mot någon som inte deltar frivilligt.
              Så länge inte samtycke är ett krav kommer tillämpningsproblemen
              som grundar sig i makt att kvarstå.
            </seg>
            <seg n="fb1b8b7a">
              Herr talman! Jag tycker att det rent ut sagt är dåligt att regeringen
              inte går längre. Jag vill också hänvisa till de många starka remissinstanser
              som stöder oss: Barnombudsmannen, Länsstyrelsen i Helsingfors,
              Länsstyrelsen i Västerbotten, Nationellt centrum för kvinnofrid
              vid Uppsala universitet, Amnesty International, Ecpat, Fredrika
              Bremer-Förbundet, Bris, Riksorganisationen för kvinnojourer och
              tjejjourer i Sverige, alltså Roks, Sveriges Kvinnolobby och Unicef.
            </seg>
            <seg n="6e4a9683">
              Utskottsmajoritetens invändning mot samtycke är att frågan om
              samtycke i praktiken sällan är något som förs på tal mellan två
              personer innan sexuell samvaro inleds. Detta är något man skriver
              utan någon källanvisning, och jag tycker nästan att det känns
              fördomsfullt. Jag vet inte ens om det är trovärdigt. Min uppfattning
              är att innan en sexuell relation inleds finns ändå någon form
              av ömsesidig överenskommelse. Är det verkligen regeringens och
              utskottsmajoritetens ståndpunkt att man inte frågar innan?
            </seg>
            <seg n="f1852f55">
              Regeringen för också fram att det kan riskera att bli mer fokus
              på offret. Det argumentet förstår jag inte heller. Kan det verkligen
              bli mer fokus på offret än vad det redan är? Blir det inte mer
              fokus på gärningsmannen om det blir uppenbart att de inblandade
              behöver säga ja till sex innan en sexuell relation inleds? Det
              tror jag.
            </seg>
            <seg n="f87fa18e">
              Förutom att jag är övertygad om att en samtyckeslagstiftning
              kan bidra till att föra över en del av beviskravet på förövaren
              är jag övertygad om att en lagstiftning som betonar ömsesidigheten
              också skulle underlätta mycket av det förebyggande och attitydpåverkande
              arbetet. I Sverige har både lagstiftningen mot barnaga och lagstiftningen
              om att kriminalisera sexköp haft en stor påverkan på opinionen.
              Jag är helt övertygad om att en samtyckeslagstiftning skulle flytta
              fram debatten avsevärt.
            </seg>
            <seg n="9ce25c11">
              Vi i Miljöpartiet har också i betänkandet haft med några andra
              reservationer, och jag ska avsluta med några ord om dem. Vi har
              en andrahandsreservation, som jag givetvis står bakom, där man
              gör en mjukare form av samtyckeslagstiftning som också är den
              som utredningen föreslår.
            </seg>
            <seg n="39e963a3">
              Regeringen föreslår att man höjer straffminimum för grovt sexuellt
              övergrepp mot barn från sex månader till ett år. Det tycker jag
              är en rimlig avvägning, men vi i Miljöpartiet menar att det är
              alldeles särskilt viktigt att man följer upp den här straffskärpningen
              så att inte straffskärpningarna i sig leder till att färre fälls
              just för att domstolen kan bedöma att det behövs starkare beviskrav.
            </seg>
            <seg n="7378e4b4">
              I reservation nr 7 vill vi att man får en mer rimlig tillämpning
              av åldersgränser. Vi ser inte rimligheten i att straffa unga som
              har frivilligt och ömsesidigt sex eller i att det ska vara helt
              omöjligt att erbjuda preventivmedel till dessa unga. Däremot menar
              vi att det bör vara den äldre som har ansvar att ta reda på den
              yngres ålder, och därför ska inte en förövare kunna gå fri på
              grund av att denne inte känt till brottsoffrets ålder.
            </seg>
            <seg n="69aa0741">
              I reservation nr 13 som vi har gemensamt med S och V vill vi
              få bort kravet på dubbel straffbarhet av sexköp utomlands. Jag
              tycker att Kerstin Haglö på ett föredömligt sätt har motiverat
              det.
            </seg>
          </u>
          <note type="speaker" n="2f0dc834">
            Anf. 119 RICHARD JOMSHOF (SD):
          </note>
          <u who="richard_jomshof_aea762" xml:id="i-360b026279d47dbd-0" n="96f1f8e0">
            <seg n="6d5a6e1b">
              Herr talman! Jag tänker inleda mitt anförande med ett citat.
            </seg>
            <seg n="c8eaf8f1">
              Det är inte lika fel att våldta en svensk tjej som att våldta
              en arabisk tjej, säger Hamid. Den svenska tjejen får ju massor
              av hjälp efteråt, och hon har nog redan knullat. Men arabtjejen
              får problem med sin familj. För henne är det en stor skam att
              bli våldtagen. Det är viktigt att hon har kvar oskulden när hon
              gifter sig. Många invandrarkillar är ju med svenska tjejer när
              de är tonåringar. Men sen när de ska gifta sig tar de en riktig
              kvinna från sin egen kultur som inte har varit med någon kille.
              Så ska jag göra. Jag har inte så mycket respekt för svenska tjejer.
              Man kan säga att de blir sönderknullade.
            </seg>
            <seg n="f5a8fed3">
              Ursäkta ordvalet, men det är ju ett citat.
            </seg>
            <seg n="e5ab36ed">
              Jag tänker återkomma till detta längre fram i mitt anförande.
            </seg>
            <seg n="a0ae23d8">
              Vi debatterar alltså i dag propositionen En skärpt sexualbrottslagstiftning
              . Propositionen kommer med några mindre förändringar några förbättringar
              vilket är bra. Jag delar dock kritiken att det är otillräckligt.
              Till saken hör att såväl dagens alliansregering som tidigare regeringar
              har varit med om att skapa ett splittrat och segregerat samhälle
              där otrygghet och fientlighet riktad mot kvinnor numera hör till
              vardagen.
            </seg>
            <seg n="cb0460e2">
              Herr talman! Mellan 1950 och 1985 låg andelen anmälda sexualbrott
              per 100 000 invånare ungefär konstant kring ca 40 anmälningar
              per år. Från mitten av 80-talet kunde en försiktig ökning skönjas.
              Det var en ökning som tog fart under 90-talet. I dag är det ca
              180 anmälda brott per 100 000 invånare och år.
            </seg>
            <seg n="76f5f318">
              Vi kan se en liknande trend för våldtäktsbrotten. På 50-talet
              rörde det sig om ca 510 anmälningar årligen per 100 000 invånare.
              I dag rör det sig om ca 65 anmälda våldtäkter per 100 000 invånare.
            </seg>
            <seg n="0d673110">
              Vad gäller våldtäkt mot barn, det vill säga personer under 15
              år, ser vi samma dystra utveckling. Under 2000-talet har det legat
              på ca 22 anmälda våldtäkter mot barn per 100 000 invånare, vilket
              ska jämföras med cirka ett anmält brott per 100 000 invånare under
              70-talet.
            </seg>
            <seg n="4f04f335">
              Herr talman! I Brås rapport Våldtäkt mot personer 15 år och äldre
              Utvecklingen under åren 19952006 rapporteras att andelen anmälda
              överfallsvåldtäkter ökat med en tredjedel under perioden 19952006.
              Enligt Brås rapport Våldtäkt En kartläggning av polisanmälda våldtäkter
              är våldsanvändningen vid överfallsvåldtäkter omfattande. Vid sidan
              av de psykiska skador en överfallsvåldtäkt innebär drabbas 38
              procent, alltså närmare 40 procent, av offren av grovt eller mycket
              grovt fysiskt våld.
            </seg>
            <seg n="10611adc">
              Offren är i stor utsträckning unga eller till och med mycket
              unga. Medianåldern är 23 år, och vart tionde offer är under 15
              år, det vill säga ett minderårigt barn.
            </seg>
            <seg n="cac013a9">
              I drygt var femte överfallsvåldtäkt förekommer fler än en gärningsman.
              Det vanligaste vid gruppvåldtäkter är att offret möter eller konfronteras
              av gruppvåldtäktsmännen utomhus. Under perioden 19952006 har andelen
              gruppvåldtäkter i Sverige ökat med hela 377 procent.
            </seg>
            <seg n="484921c9">
              Herr talman! Denna enligt mig horribla utveckling bär övriga
              riksdagspartier ansvaret för. Jag tycker att det blir lite smått
              tragikomiskt när man i betänkandet skriver att det har vidtagits
              ett flertal åtgärder för att förebygga och bekämpa våldtäkter.
              Statistiken visar nämligen på raka motsatsen.
            </seg>
            <seg n="182305b5">
              För det första har samtliga riksdagspartier förutom Sverigedemokraterna
              medvetet valt att skapa ett splittrat, mångkulturellt och segregerat
              samhälle ett samhälle med stora inslag av icke-europeiska kulturer
              där synen på kvinnor ofta lämnar mycket att önska.
            </seg>
            <seg n="f5a8ba52">
              För det andra har samtliga riksdagspartier förutom Sverigedemokraterna
              gång på gång valt att förneka svensk kultur och svensk jämlikhetskultur
              samtidigt som man uppmuntrat all annan kultur, oavsett vilken
              den är.
            </seg>
            <seg n="57329f49">
              För det tredje har samtliga riksdagspartier förutom Sverigedemokraterna
              valt att förneka de problem som följer i massinvandringens spår.
              Man har blundat, man har sopat under mattan och man har som sagt
              förnekat.
            </seg>
            <seg n="72b97790">
              För det fjärde har samtliga riksdagspartier förutom Sverigedemokraterna
              valt att skapa en polis och ett rättsväsen utan tillräckliga verktyg
              för att ta tag i de här problemen.
            </seg>
            <seg n="d5a59e97">
              Herr talman! I detta betänkande föreslår eller stöder Sverigedemokraterna
              följande förslag:
            </seg>
            <seg n="df08eacb">
              Detta är dock inte tillräckligt. Därför vill Sverigedemokraterna
              dessutom se riktiga livstidsstraff för grova sexualbrottslingar.
              Vi vill även införa obligatorisk utvisning för gärningsmän som
              är utländska medborgare och som begår brott av det här slaget.
              Slutligen vill vi se generella straffskärpningar för vålds- och
              sexualbrott.
            </seg>
            <seg n="12c6ff80">
              Herr talman! Man kan skratta åt det här, men jag gör det inte,
              för det är en väldigt allvarlig verklighet vi diskuterar här i
              dag.
            </seg>
            <seg n="390e14cd">
              Herr talman! Jag vill återvända till citatet av Hamid som jag
              började mitt anförande med och som var taget från Dagens Nyheter
              år 2000 i samband med den uppmärksammade gruppvåldtäkten i Rissne
              då en svensk tjej blev brutalt gruppvåldtagen av ett gäng med
              invandrarbakgrund.
            </seg>
            <seg n="3760c968">
              När det gäller överfalls- och gruppvåldtäkter visar statistiken
              att en majoritet begås av förövare med invandrarbakgrund. Statistiken
              visar också att vissa invandrargrupper är kraftigt överrepresenterade
              när det gäller brott av det här slaget, och det är inte förvånande
              med tanke på den kvinnosyn som framkommer till exempel i Dagens
              Nyheters artikel.
            </seg>
            <seg n="c394d747">
              I tidningen Svensk Polis, nummer 6 från år 2000, skriver man
              att de flesta gruppvåldtäkter begås av folk med utländsk bakgrund
              och att deras offer överlag är svenska kvinnor. I Jyllandsposten
              den 12 februari samma år, alltså 2000, också detta i samband med
              gruppvåldtäkten i Rissne, stod följande att läsa: Det är i huvudsak
              män från östra Medelhavsområdet som är överrepresenterade när
              det gäller gruppvåldtäkter. Men en detalj får den svenska offentligheten
              inte veta att de misstänkta har utländska rötter, närmare bestämt
              rötter från Mellanöstern.
            </seg>
            <seg n="1aa92bb0">
              Det är dock inte bara Sverige som är drabbat av invandrade våldtäktsmän.
              Enligt rapporten Voldtekt i Oslo 2007 från Oslos polisdistrikt
              begicks närmare 73 procent av våldtäkterna 2007 av utländska gärningsmän.
              I dessa våldtäkter var närmare 76 procent av offren norska kvinnor.
              Det är ungefär samma mönster i Norge som vi har här i Sverige.
            </seg>
            <seg n="47d09b62">
              Andelen utländska gärningsmän vid just överfallsvåldtäkter har
              rapporterats vara närmare 100 procent i Oslo närmare 100 procent.
              År 2009 gick Hanne Kristin Rodhe, ledare vid Oslopolisens våldssektion,
              ut och berättade att samtliga överfallsvåldtäkter i Oslo som kommit
              till polisens kännedom åren 2006, 2007 och 2008 hade begåtts av,
              som hon uttryckte det, icke-västliga invandrare främst från Afrika
              och Mellanöstern.
            </seg>
            <seg n="c93347b3">
              I ett norskt radioinslag med rubriken Norska flickor har sig
              själva att skylla den 14 maj 2008 intervjuades tre afrikanska
              män med anledning av vågen av överfallsvåldtäkter i Oslo. Under
              intervjun säger männen att när de norska kvinnorna går omkring
              halvnakna är det detsamma som att ropa: Kom och knulla mig! De
              berättar vidare att när de norska kvinnorna dricker sig berusade
              får de helt enkelt skylla sig själva om de blir våldtagna.
            </seg>
            <seg n="ab0c5fcf">
              Även här är det mycket tydligt vilken snedvriden kvinnosyn många
              invandrargrupper har.
            </seg>
            <seg n="53aa15db">
              Herr talman! Innebär då detta att det endast är förövare med
              invandrarbakgrund som begår överfalls- och gruppvåldtäkter? Nej,
              det är det inte, och det påstår jag inte heller. Men statistiken
              talar sitt tydliga språk: I en majoritet av fallen har förövarna
              invandrarbakgrund, samtidigt som vissa invandrargrupper är kraftigt
              överrepresenterade i statistiken. Det finns vissa invandrargrupper
              som inte sticker ut alls, medan andra sticker ut väldigt mycket.
            </seg>
            <seg n="ee4b9065">
              Vi behöver inte gå längre än till den uppmärksammade gruppvåldtäkten
              i Tensta nyligen, där åtta tonårskillar med invandrarbakgrund
              förgrep sig på en ensam tjej, för att se hur den mångkulturella
              verkligheten ser ut i dagens Sverige.
            </seg>
            <seg n="826f0be8">
              På tal om mångkulturell verklighet, herr talman, tvingas vi än
              en gång se hur invandrarungdomar eldar upp våra förorter. Det
              är bilar, förskolor och skolor som brinner. Det brinner i hyreshus,
              det krossas rutor, det vandaliseras. Polis, ambulans och brandkår
              utsätts för kränkningar, tillmälen och stenkastning. Det är anmärkningsvärt,
              och jag undrar om de övriga partierna är stolta över sin skapelse.
            </seg>
          </u>
          <note n="0da72117">
            Avslutningsvis vill jag yrka bifall till reservationerna 5, 6,
            8, 10 och 11 i betänkandet.
          </note>
          <note type="speaker" n="0bf437f0">
            Anf. 120 LENA OLSSON (V):
          </note>
          <u who="lena_olsson_656dbf" xml:id="i-878ee60e94d136d6-0" n="bbb8d92e">
            <seg n="12511669">
              Herr talman! Vi diskuterar betänkandet En skärpt sexualbrottslagstiftning
              och i samband med detta motioner från allmänna motionstiden. Vi
              i Vänsterpartiet står givetvis bakom alla våra reservationer,
              men för tids vinnande yrkar jag bifall bara till reservationerna
              2 och 13.
            </seg>
            <seg n="5608f580">
              Vänsterpartiet tycker att det är positivt att regeringen lägger
              fram en proposition där man skärper och markerar allvaret vad
              gäller sexualbrott mot barn. Det som föreslås är att tillämpningsområdet
              för grovt sexuellt övergrepp mot barn utvidgas, att domstolarna
              ges större utrymme att bedöma allvarliga sexuella övergrepp mot
              barn som grova brott, att straffminimum höjs från fängelse i sex
              månader till fängelse i ett år, att lagstiftningen i Sverige nu
              uppfyller åtagandet enligt Europarådets konvention om skydd för
              barn mot sexuell exploatering och sexuella övergrepp och att preskriptionstiden
              för utnyttjande av barn för sexuell posering förlängs och börjar
              gälla den dagen barnet fyllt 18 år.
            </seg>
            <seg n="77923f4d">
              Det är bra. Så långt låter det bra. Sedan är det slut på hejaropen.
            </seg>
            <seg n="72b1eda1">
              Bestämmelsen om våldtäkt anser Vänsterpartiet vara helt otillräcklig.
              När boken Flickan och skulden gavs ut 2002 var den ett aktuellt
              inlägg i den svenska våldtäktsdebatten. Den visade bland annat
              att det är offret och inte förövaren som tenderar att bli föremål
              för granskning i våldtäktsfall.
            </seg>
            <seg n="14337d97">
              Nu, herr talman, ges boken ut igen efter mer än tio år i en upplaga
              med tillägg av nya texter. Det visar sig att inte mycket har förändrats
              efter de lagändringar som gjordes i sexualbrottslagen 2005. Synen
              på sexbrott är i hög grad en kvinnofråga. Det är kvinnor som utsätts
              och män som begår brotten. Bland alla anmälda fall 2012 var det
              98 procent män som var misstänkta för sexualbrott, och av dem
              som var utsatta för brottet var 96 procent kvinnor.
            </seg>
            <seg n="7156b58b">
              Lagstiftningen från 2005 utvärderas i SOU 2010:71. Denna utredning
              föreslog förändringar i lagen som skulle innebära ett litet steg
              på vägen till en samtyckesreglerad lagstiftning. I samma utredning
              presenteras också förslag på hur en rent samtyckesbaserad lagstiftning
              skulle kunna utformas. Tyvärr lyssnade inte regeringen vare sig
              på utredningens huvudförslag eller på det utarbetade förslaget
              om samtyckesreglering.
            </seg>
            <seg n="803fd19b">
              Herr talman! Vi i Vänsterpartiet anser att det behövs ett rejält
              omtag vad gäller lagstiftningen om våldtäkt och sexbrott. Vi kan
              konstatera en tröghet i attityden inom det svenska rättsväsendet,
              och nu också från majoriteten i och med att man inte lägger fram
              förslag om en samtyckesreglerad lagstiftning.
            </seg>
            <seg n="d3875a2c">
              En samtyckesreform som Vänsterpartiet vill ha skulle tydliggöra
              att ingen ska utsättas för ofrivilligt sex. Dessutom är en sådan
              reglering bättre anpassad till den allmänna uppfattningen i samhället,
              att frivillighet är själva grunden för att sexuella handlingar
              ska anses tillåtna. Vi har många organisationer och människor
              med oss, som Amnesty, Ecpat, Barnombudsmannen, Roks, kvinno- och
              tjejjourer. Listan kan göras lång.
            </seg>
            <seg n="fee168a5">
              När rättsväsendet ser på hopknipna ben som blyghet när en flaska
              ska föras upp i underlivet hade det varit väldigt bra om man hade
              kunnat ställa frågan till flickan om hon samtyckte till detta.
            </seg>
            <seg n="4bb5ccc7">
              Rätten att bestämma över sin egen kropp är aldrig förhandlingsbar.
              För att förstärka kvinnors rätt till sina kroppar behövs lagar
              som utgår från att sex bygger på frivilligt deltagande och samtycke.
              Jag och Vänsterpartiet beklagar att majoriteten fortfarande 2013
              inte inser detta.
            </seg>
            <seg n="97d805a0">
              Jag vill också kommentera att argumenten i betänkandet för att
              inte reglera detta är väldigt bräckliga. Precis som Miljöpartiet
              tog upp står det så här: Regeringen anför dessutom att en särskild
              svårighet med samtyckesreglering är att frågan om samtycke i praktiken
              sällan är något som förs på tal mellan två personer innan en sexuell
              samvaro inleds. Vad grundar ni ert påstående där på?
            </seg>
            <seg n="5a9ec085">
              Herr talman! Jag har yrkat bifall till vår reservation 2. Om
              den faller kommer vi att stödja reservation 1.
            </seg>
            <seg n="aa206707">
              I detta betänkande hanteras även motioner från den allmänna motionstiden.
              I vår reservation 13 har Vänsterpartiet tillsammans med Socialdemokraterna
              sagt att det nu är dags att ta ytterligare steg framåt. Vi anser
              därför att även svenskar som köper sex utomlands ska kunna lagföras
              för detta i Sverige. Vi tycker också att kravet på dubbel straffbarhet
              vid köp av sexuell tjänst ska tas bort.
            </seg>
            <seg n="02aa6479">
              Vi tycker att kvinnor i andra länder är lika skyddsvärda som
              våra svenska kvinnor. Sexhandel i Sverige och i världen betraktar
              jag som dagens slavhandel. Min fråga till den borgerliga regeringsmajoriteten
              är om ni tycker att kvinnor som utsätts för sexköp i andra länder
              är lika skyddsvärda som svenska kvinnor som utsatts för samma
              sak. Ge mig ett svar på den frågan i denna kammare i dag!
            </seg>
            <seg n="a91d2d5e">
              Vänsterpartiet vill sätta stopp för män att köpa makt över kvinnors
              kroppar. Har man köpt den makten anser man sig ha rätt att behandla
              denna kvinnokropp efter behag. Det är så det ser ut, och vi vill
              på allvar komma åt problemet. Vänsterpartiet med medreservanter
              är långt ifrån ensamt om att föreslå kriminalisering av sexköp
              utomlands. Vi har bland annat fått stöd från Centerkvinnorna,
              vilket är väldigt välkommet. I Norge har man redan gjort det.
            </seg>
            <seg n="1259a143">
              Även EU-parlamentet har ställt sig bakom en resolution där det
              sägs att prostitution är könsbaserat våld mot kvinnor. I den omröstningen
              fanns det en stor majoritet för resolutionen, som Vänsterpartiets
              representant Eva-Britt Svensson varit med och arbetat fram.
            </seg>
            <seg n="9db0bb38">
              Vänsterpartiet som feministiskt parti kommer att kämpa för kvinnors
              rättigheter, oavsett om det gäller kriminalisering av sexköp utomlands
              eller samtyckesreglerad lagstiftning vid sexualbrott. Och jag
              är säker på att förslagen i båda våra reservationer i detta betänkande
              är självklara för alla er andra om några år. Det har hänt förut.
            </seg>
            <seg n="fa538c09">
              Jag måste bara också kommentera att SD fortsatt pekar ut vissa
              grupper, oavsett vad det gäller här i samhället eller i denna
              kammare. Man kan ju ställa sig frågan utifrån det som kom fram
              i anförandet: Tycker ni att det är okej att svenska män importerar
              kvinnor och misshandlar och våldtar dem? Där vill ni ju inte göra
              någon reglering alls.
            </seg>
          </u>
          <note type="speaker" n="42c939d7">
            Anf. 121 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-360b026279d47dbd-1" n="96f1f8e0">
            <seg n="6354dfd3">
              Herr talman! Naturligtvis ska du ha svar på din fråga. Jag uppfattade
              den inte riktigt, så du får chansen att ställa den igen, så ska
              jag ge dig ett svar. Jag uppfattade den inte riktigt, men jag
              vill gärna svara på din fråga.
            </seg>
          </u>
          <note type="speaker" n="7d8274e9">
            Anf. 122 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-1" n="bbb8d92e">
            <seg n="7334a788">
              Herr talman! Vi har ju en tvåårsregel för något man i folkmun
              kallar för fruimport. Där vill vi se en skärpning när det gäller
              de män som importerar kvinnor från andra länder. I många fall
              är det så att dessa kvinnor misshandlas. De våldtas och slängs
              ut utan att ha några rättigheter alls att få stanna kvar. Och
              det är i huvudsak svenska män som gör detta.
            </seg>
            <seg n="9fbfee6c">
              Vad ska Richard Jomshof göra åt det? Det har förts debatter mellan
              Jimmie Åkesson och Jonas Sjöstedt i den här frågan, och ni är
              inte beredda att lyfta ett litet finger för dessa kvinnor.
            </seg>
          </u>
          <note type="speaker" n="6c8c4f6e">
            Anf. 123 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-360b026279d47dbd-2" n="96f1f8e0">
            <seg n="8c6843c3">
              Herr talman! Det är vi visst det. Jag är framför allt villig
              att sätta mig ned och resonera med er. Om ni kan tänka er att
              sätta er ned helt förutsättningslöst och diskutera frågan gör
              jag det gärna. Jag kan tänka mig att diskutera frågan med samtliga
              partier här. Problemet är ju att ni bara skrattar så fort man
              tar upp det. Ni pekar gärna finger, men när det kommer till saken
              och att faktiskt resonera får man oftast bara ett blankt nej som
              svar. Men jag gör det gärna. Jag kan tänka mig att resonera med
              samtliga, även Morgan faktiskt, med Socialdemokraterna till och
              med.
            </seg>
            <seg n="b638f0a3">
              Jag tycker också att det här är ett jätteproblem. Och jag är
              fullt medveten om att det framför allt handlar om svenska män.
              Det är bra att vi vågar tala om vilka som begår olika avskyvärda
              handlingar. Är det svenska män som gör det, säg det då! Är det
              invandrade män från en viss folkgrupp som gör det, säg det då!
              Vad är problemet?
            </seg>
            <seg n="cf2b4996">
              Det är precis det som är huvudpoängen i mitt anförande, att lyfta
              fram de frågor som ni alltid duckar för. Ni går som katten kring
              het gröt. Ni vågar liksom inte över huvud taget diskutera frågorna.
              Ni hukar lite grann, sopar det under mattan, för det är så ni
              jobbar. Men är det nu som så att det är svenska män, vilket jag
              är helt övertygad om att det är: Bra, då har vi ett problem. Vi
              har en problemformulering. Det är klart att vi ska diskutera hur
              vi tar tag i det här. Jag är fullt villig att göra det.
            </seg>
            <seg n="f0b4bc5e">
              Jag kan erkänna att det finns många frågor där Sverigedemokraterna
              ännu inte har landat i några lösningar, men vi jobbar på det stenhårt.
              Och det absolut bästa sättet att komma fram till bra lösningar
              är att diskutera dem gemensamt. Under de snart tre år vi har suttit
              i riksdagen har det hela tiden varit vårt utgångsläge i de olika
              utskotten. Prata med oss! Diskutera med oss! Vi vill jättegärna
              göra det, även i den här frågan. Det har jag absolut inga som
              helst problem med. Jag kan inte förstå hur Vänsterpartiet kan
              stå här och beklaga sig över att jag lyfter fram sanningen och
              mena att vi ställer grupper mot grupper när ni själva uppenbarligen
              gör det.
            </seg>
            <seg n="020f0783">
              Jag ska avslöja något som ni kanske inte känner till, nämligen
              att all politik handlar om att ställa grupper mot grupper. Det
              är grundkonceptet i den verklighet vi lever i. Det är så det fungerar,
              och det är väl okej så länge vi håller oss till sanningen, så
              länge vi utgår från verkligheten och den riktiga statistiken.
              Då finns inget problem.
            </seg>
          </u>
          <note type="speaker" n="dd2bdd00">
            Anf. 124 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-2" n="bbb8d92e">
            <seg n="c8745d4a">
              Herr talman! Jag skrattar inte. Det Richard Jomshof säger kan
              få mig att gråta. Du pekar ut i debatt efter debatt pekas vissa
              grupper ut.
            </seg>
            <seg n="a1409150">
              Richard Jomshof säger att man ställer grupper mot varandra i
              politiken. Du ljuger rent ut sagt. Så är det inte alls. Nu visar
              du stort intresse för att göra något åt kvinnoimporten. Du får
              faktiskt fråga din partiledare Jimmie Åkesson om detta. Det är
              inte i en debatt han har sagt nej, utan det är i flera. Gör upp
              med ditt eget parti innan du börjar erbjuda samarbete med oss
              andra!
            </seg>
          </u>
          <note type="speaker" n="f37b8786">
            Anf. 125 JOHAN PEHRSON (FP):
          </note>
          <u who="johan_pehrson_6b4d75" xml:id="i-3fdcd9f8eceb2162-0" n="a241ecca">
            <seg n="ae580802">
              Herr talman! I detta betänkande diskuterar vi förändringar i
              sexualbrottslagstiftningen. Det är förändringar som ytterligare
              skärper skyddet för den sexuella integriteten och människors rätt
              att själva bestämma över sin kropp.
            </seg>
            <seg n="a3bae4ea">
              Jag är glad för Folkpartiets del, för min egen del och för alla
              mina vänner från Alliansens del att det finns ett så brett stöd
              i kammaren för de förslag som läggs fram här. Det finns ingen
              som väljer att gå emot, trots komplicerad materia, trots straffskärpningar
              och i praktiken en hel del hårdare tag och tydligare gränssättningar.
              Det brukar annars finnas de här i kammaren som är emot detta,
              har jag noterat genom åren. Nu finns det ett brett stöd, och det
              välkomnar jag.
            </seg>
            <seg n="33cda457">
              Vi väljer här att bredda det område som avgränsar vad som ska
              vara våldtäkt, inte vara våldtäkt och inte vara kriminellt alls.
              Vi lyfter fram personer som befinner sig i ett hjälplöst tillstånd
              eller i en särskilt utsatt situation. Det är ett stort steg. Vad
              detta kan komma att innebära får så småningom avgöras av våra
              domstolar. Men om vi tittar noga i specialmotiveringen i propositionen
              finns en del exempel, och de kommer att utgöra ett underlag när
              domstolarna ska tolka denna lagändring.
            </seg>
            <seg n="82afe2d5">
              Jag citerar ur propositionen: Bedömningen av om ett offer befinner
              sig i en särskilt utsatt situation bör grundas på situationen
              i dess helhet. Omständigheterna kan vara hänförliga till såväl
              offrets person som yttre förhållanden. Vid en samlad bedömning
              av situationen kan det vara flera omständigheter som sammantagna
              skapar en särskilt utsatt situation.
            </seg>
            <seg n="f40cabc6">
              Vidare framgår det att det finns situationer där gärningsmannen
              på ett kvalificerat och förslaget sätt vilselett offret om de
              rätta omständigheterna kring en viss sexuell samvaro. Sedan ges
              mängder av exempel på lurendrejerifall och lite annat där människor
              kan vara i en särskilt utsatt situation. Detta är nödvändigt för
              att möta den verklighet där vi kan följa de fall som spelas upp
              i massmedierna. Jag upplever att inte minst kvinnor befinner sig,
              frivilligt eller ofrivilligt, i särskilt utsatta situationer.
              Jag hoppas att detta kommer att vara det verktyg som kan ge ett
              stärkt skydd och ett ökat självbestämmande, inte minst för dessa
              kvinnor.
            </seg>
            <seg n="21d27f4d">
              Som redan har redovisats här skärper vi synen på vad som ska
              utgöra ett grovt sexuellt övergrepp mot barn. Här vidgas också
              möjligheten att skärpa straffen. Vi skärper också minimistraffet
              i dessa fall det är det tredje förslaget.
            </seg>
            <seg n="e4952d24">
              Vi tar bort kravet på dubbel straffbarhet när det gäller utnyttjande
              av barn för sexuell posering och köp av sexuell handling av barn
              som är begångna utomlands. Jag kommer tillbaka till denna fråga
              när vi senare ska prata om dubbel straffbarhet med delar av oppositionen.
              Barn har en helt annan skyddsvärd ställning än vuxna människor.
              Det gäller rakt igenom lagstiftningen. Här skärper vi lagen. Det
              är viktigt. Vi förändrar också regelverket för preskriptionstid.
              Det är den femte viktiga förändringen för denna typ av vidrigt
              utnyttjande av barn.
            </seg>
            <seg n="f405a091">
              I det här sammanhanget vill jag lyfta fram att detta är en viktig
              lagstiftning, men det handlar om så mycket annat. Någon tidigare
              talare nämnde vikten av det förebyggande arbetet. Vad gör vi för
              att det ska bli färre sexualbrott? Vad gör vi för att det ska
              bli färre brott över huvud taget i vårt samhälle? Det handlar
              om att jobba brett och med socialpolitiska insatser sådant vi
              brukar prata om i kammaren när de viktiga frågorna om brott och
              straff diskuteras.
            </seg>
            <seg n="05758114">
              Just i det här fallet är det nödvändigt att fokusera på vad myndigheterna
              gör. Vilket stöd ger vi till brottsofferjourer och kvinnojourer?
              Vidare har vi regelverket för målsägandebiträden. Det var på det
              området pionjärerna lade fram tanken på ett målsägandebiträde,
              en särskild advokat eller jurist som biträder brottsoffret vid
              sidan av polisutredning och åklagare, för att ge skydd och stöd
              till en människa som har varit med om en fruktansvärd och vidrig
              integritetskränkning.
            </seg>
            <seg n="69b1db98">
              Regeringen och Alliansen kommer i många sammanhang tillbaka till
              vikten av att polisen ska fungera, att åklagarna ska ha den rätta
              kompetensen och att de utvecklingscentrum som finns varav ett
              har ansvar för sexualbrott inom åklageriet ska ägna sig åt att
              hela tiden finna metoder och utveckla verksamheten för att bli
              mer effektiva. Det är förhoppningsvis politiskt ostridigt att
              det ska vara så.
            </seg>
            <seg n="1ad4fdcb">
              Detta gäller även domstolarnas kompetens och Kriminalvårdens
              insatser. Oavsett hur långa straff de personer som har begått
              de vidriga brotten får kommer de någon gång tillbaka till samhället.
              Då är det viktigt att tiden i kriminalvård har använts på bästa
              sätt så att de inte blir gärningsmän på nytt. Det är tanken med
              Alliansens syn på kriminalvård, nämligen en vändpunkt.
            </seg>
            <seg n="8466e917">
              Just arbetet för att behandla sexualförbrytare utvecklas ständigt
              och befinner sig just nu på en historiskt sett hög nivå. Även
              om mycket är gjort finns mer att göra.
            </seg>
            <seg n="5a390efb">
              Herr talman! Jag yrkar avslag på reservationerna och bifall till
              förslaget i betänkandet. Det ska inte utesluta att det finns en
              hel del här som är fullt relevant. Sammantaget vill jag beteckna
              en del av reservationerna som symbolpolitik; en del är önskemål
              i en riktning som redan utreds. Som ni ser av svaren i betänkandet
              rör en hel del av reservationerna frågor som är föremål för mer
              eller mindre färska utredningar som bereds. Frågorna ska verkligen
              inte uteslutas. Jag tar det till intäkt för att det råder ett
              brett engagemang i kammaren för att gå vidare. Jag kan nästan
              lova att det här inte är de sista förändringarna i den svenska
              sexualbrottslagstiftningen. Det kommer att komma fler, och det
              har varit många innan dessa. Samhället ändras, och vi måste vara
              beredda att ständigt ompröva.
            </seg>
            <seg n="3c40fc53">
              Jag måste ändå reagera lite mot retoriken här. Det har låtit
              som om det har varit någon sorts etnisk tävlan i vilka som begår
              de mest sjuka handlingarna och vilka länder människorna kommer
              från. För min del vill jag göra klart att i fråga om de människor
              som ser kvinnor som horor och anser att de ska få göra vad de
              vill med dem spelar det ingen roll om dessa människor heter Erik
              eller Hamid. Det finns en sexualbrottslagstiftning, och det finns
              en lag som gäller alla människor i Sverige. Om de heter Erik eller
              Hamid spelar ingen roll för mig. Människor som begår sexualbrott
              ska mötas av polis och utredas, och om de är skyldiga ska de förhoppningsvis
              dömas.
            </seg>
            <seg n="1c8a2eef">
              Sedan ska de sitta en rejäl stund i fängelse och där få behandling.
              Men de ska sitta inlåsta. Det ska bli konsekvenser för sexualbrott.
              Jag tycker att det är väldigt viktigt att vi lägger oss på den
              nivån. Vem som begår den ena vidrigheten efter den andra genom
              våldtäkt eller så kallad fruimport spelar inte heller någon roll.
              Det finns en lag i Sverige, och den gäller alla som lever i Sverige
              och är svenska medborgare. Det tycker jag är viktigt att vara
              tydlig med.
            </seg>
            <seg n="2325378c">
              Herr talman! Jag nöjer mig med detta, och jag gissar och hoppas
              att jag kommer att få repliker om frågor om samtycke eller synnerligen
              grov våldtäkt eller andra saker som är viktiga att diskutera.
            </seg>
            <seg n="6336ea08">
              Herr talman! Än en gång yrkar jag bifall till förslaget i betänkandet
              och avslag på samtliga reservationer.
            </seg>
          </u>
          <note type="speaker" n="a9007fa9">
            Anf. 126 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-e0439a00d4007fde-0" n="4145a630">
            <seg n="36e6a6e1">
              Herr talman! Det var intressant att höra Johan Pehrson säga att
              vissa av reservationerna kanske är fullt relevanta. Då ställer
              jag frågan: Tycker Johan Pehrson att vårt förslag om att tillsätta
              en granskningskommission är ett sådant relevant förslag?
            </seg>
            <seg n="0c28310d">
              Jag ska inte gå in på något fall i sak, för det är ändå domstolarna
              som dömer, men det kom i förra veckan ett uppmärksammat frikännande
              i en våldtäktsdom från Umeå tingsrätt. Direkt väcktes en massa
              upprörda känslor hos våra medborgare. Vi kan inte heller blunda
              för det. Det fallet, tillsammans med andra domar, aktualiserar
              på nytt att vi måste titta närmare på de här frågorna. Vi vet
              att det är en enormt låg uppklaringsprocent. Det görs ca 6 000
              våldtäktsanmälningar per år, och vi vet att det är ett enormt
              stort mörkertal. Av dessa 6 000 är det 20 procent där man kan
              knyta en gärningsperson till brottet. Det är en låg uppklaringsprocent
              på så grovt kränkande brott.
            </seg>
            <seg n="8500c2d8">
              Vi måste ändå ställa oss frågan: Vad är det som gör att så få
              anmälningar leder till åtal? Vad är det som brister i förundersökningarna?
              Det är därför vi vill tillsätta en granskningskommitté som kan
              titta över våldtäktsärendena. Är det här en sådan relevant reservation
              som Johan Pehrson ändå vill titta på?
            </seg>
          </u>
          <note type="speaker" n="cffaba66">
            Anf. 127 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3fdcd9f8eceb2162-1" n="a241ecca">
            <seg n="76b985fa">
              Herr talman! Jag vill fråga Kerstin Haglö om det arbete som bedrivs
              av Riksåklagaren inom ramen för åklagarens utvecklingscenter.
              Det arbetet innebär att man hela tiden reviderar och går igenom
              domar. Vad är det som Kerstin Haglö tror att en granskningskommission
              ska göra? Ska vartenda sexualbrott som avgjorts i varenda tingsrätt
              granskas i efterhand? Det finns andra system för att göra detta.
              En del mål överklagas ju, exempelvis det tragiska fallet i Umeå
              som nämndes här. Det är överklagat, har jag förstått efter vad
              som står i tidningarna. Där sker en andra prövning och en andra
              granskning.
            </seg>
            <seg n="c8343b22">
              Sanningen är den att vi ofta pratar om våldtäktssituationer där
              det finns väldigt lite teknisk bevisning. Så länge vi anser oss
              vara en rättsstat kommer det att vara rimligt att hellre fria
              än fälla. Med tanken om rättsstat i ryggen är det naturligtvis
              svårt att utan teknisk bevisning få det att leda fram till fällande
              domar. Jag känner mig trygg med det arbete som Riksåklagaren bedriver.
            </seg>
            <seg n="d5a1d2c5">
              Vad beror den låga uppklaringsprocenten på? Ja, det kan bero
              på att det finns för få poliser. Det kan bero på att det är för
              dåliga rättsintyg. Det kan bero på att människor känner sig hotade
              att vittna. Det kan vara för lite stöd från kvinnojourer på sina
              håll. Det kan finnas mängder av skäl där man beträffande vart
              och ett kan skärpa till och förbättra så att fler enskilda mål
              kan leda till en fällande dom.
            </seg>
            <seg n="e044f6dc">
              Vi ska komma ihåg att alla mål inte ska leda till en fällande
              dom. Alla människor som åtalas är de facto inte skyldiga.
            </seg>
          </u>
          <note type="speaker" n="4c27c0d0">
            Anf. 128 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-e0439a00d4007fde-1" n="4145a630">
            <seg n="3abf11a9">
              Herr talman! Då förstår jag att det här inte var en sådan relevant
              reservation. Det här slår Johan Pehrson ifrån sig med händer och
              fötter.
            </seg>
            <seg n="1b90b372">
              Samtidigt ställer han frågan: Vad kan det här bero det på? Sedan
              slänger han ut lite svar. Det kan bero på det ena och det kan
              bero på det andra. Nej, det är därför vi vill tillsätta en granskningskommission.
              Vi har inte svaren, Johan Pehrson. Med den kunskap vi skulle kunna
              få genom en granskningskommission skulle vi kunna vidta åtgärder
              så att kanske fler fall skulle gå till åtal och bevisningen leda
              till en fällande dom. Titta på den låga uppklaringsprocenten!
              Det är inte tillfredsställande, Johan Pehrson.
            </seg>
            <seg n="a114df1a">
              Johan Pehrson säger att Riksåklagaren håller på med det här.
              Ja, det gör de, men det är flera som gör det. Den här regeringen
              har lagt ut det på den ena myndigheten efter den andra, och så
              glömmer regeringen en sak: uppföljning, styrning, kontroll. Med
              en granskningskommission hade vi kunnat få en helhet, ett samlat
              grepp för att se vad det är som brister, för någonstans brister
              det ju. Johan Pehrson ställer själv frågorna. Låt en granskningskommission
              tillsättas, och vi får svaren!
            </seg>
          </u>
          <note type="speaker" n="0c6a5408">
            Anf. 129 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3fdcd9f8eceb2162-2" n="a241ecca">
            <seg n="515cc1c8">
              Herr talman! Jag noterar att Kerstin Haglö håller fast vid att
              detta skulle avhjälpa de tillkortakommanden som finns, med tanke
              på Socialdemokraternas och även V:s och MP:s åsikt om Riksåklagarens
              utvecklingsarbete. Jag kan säga att jag har träffat rätt många
              åklagare runt om i Sverige som är väldigt engagerade och ser till
              att människor som begår den här typen av brott ska få en tid bakom
              lås och bom. Jag hoppas att Kerstin Haglö också har träffat någon,
              för de är rätt många och gör ett fantastiskt arbete och sitt yttersta.
              Man samlas, analyserar och utvecklar. För mig är detta en ständigt
              pågående granskningskommission. Ska vi ha en särskild ny kommission
              utöver den granskning som Riksåklagaren redan gör måste vi ta
              resurser någonstans ifrån. Då blir det något färre åklagare som
              kommer att kunna jobba operativt. Det leder inte omgående till
              fler uppklarade fall.
            </seg>
            <seg n="90b146e8">
              Jag tar gärna en diskussion med Socialdemokraterna om hur Riksåklagarens
              arbete och metoder på till exempel området sexualbrott ska utvecklas.
              Men när det finns ett sådant arbete ska man vara försiktig med
              att tillsätta särskilda kommissioner, för det drar resurser.
            </seg>
            <seg n="f0b21596">
              Detta är ett av de viktigaste förslag Kerstin Haglö lyfter fram
              i kammaren. Jag tar med mig detta och ska naturligtvis aldrig
              utesluta att det ska vara en särskild granskningskommission. Vi
              kan ha sällskap till Riksåklagaren och se på det arbete som bedrivs
              så kan vi bedöma det tillsammans. Det är ett viktigt arbete. Jag
              hör att du sitter där till och med. Det är utmärkt, för då kan
              du ta upp det på nästa möte.
            </seg>
          </u>
          <note type="speaker" n="5c759563">
            Anf. 130 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-0" n="e1c48f96">
            <seg n="a7941547">
              Herr talman! Jag tycker egentligen inte att Johan Pehrson motiverade
              någonting när det gäller varför regeringen och utskottsmajoriteten
              har valt att inte följa utredningens förslag när det gäller samtyckeslagstiftning.
              Det har tagit ett bra tag för regeringen att komma med det här
              förslaget, och jag tror att vi var ganska många som hoppades på
              att det skulle komma ett förslag om en samtyckeslagstiftning.
              Man anför själv i både betänkandet och propositionen att man tror
              att en sådan lagstiftning skulle få en normerande verkan.
            </seg>
            <seg n="23286177">
              Jag undrar lite över de invändningar som har förts fram i det
              skriftliga material vi har. Både jag och Lena Olsson från Vänsterpartiet
              har i våra anföranden ställt oss undrande till den motivering
              som ges. Det står att samtycke sällan är något som förs på tal
              mellan två personer innan en sexuell samvaro inleds. Jag undrar
              var det kommer ifrån, och jag undrar om det ens skulle stämma
              om man undersökte det. Jag undrar också hur man bygger en retorik
              på detta.
            </seg>
          </u>
          <note type="speaker" n="e365184e">
            Anf. 131 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-3fdcd9f8eceb2162-3" n="a241ecca">
            <seg n="36b96177">
              Herr talman! Ja, hur går sexuell samvaro till bland människor
              i Sverige år 2013? Det är en rätt stor fråga, och det varierar
              väl runt om i vårt land och mellan individer. Själv har jag väl
              viss erfarenhet.
            </seg>
            <seg n="3bf6510e">
              Frågan om samtycke nu menar jag allvar dyker väl inte upp på
              annat sätt än genom så kallat konkludent handlande, där det står
              ganska klart vad som gäller. Jag vill dock göra väldigt klart
              att hela den svenska sexualbrottslagstiftningen och våldtäktsparagrafen
              bygger på att bristande samtycke är kärnfrågan. I straffbestämmelsen,
              som vi nu utvidgar, anges de faktorer som visar på att det inte
              finns eller inte ens kan finnas något giltigt samtycke, för det
              upphävs av de omständigheter som räknas upp.
            </seg>
            <seg n="e754fe7b">
              Samtycke är alltså helt centralt för den svenska våldtäktslagstiftningen
              i dag. Frågan är dock om man ska vända på det hela och säga att
              det ska vara bara samtycke. Ska då de andra faktorerna tas bort
              och bara vara något slags tolkningsunderlag i dagens våldtäktsparagraf?
              Jag talar om detta med tvång, särskilt utsatt situation, rädsla,
              hot och så vidare.
            </seg>
            <seg n="ba53e886">
              Jag har läst ganska många tragiska domar i våldtäktsmål som återspeglas
              i medierna, och det finns all anledning att läsa domar, för då
              får man lite annat besked om de omständigheter som har förevarit
              även om man inte har varit med på rättegången. Jag har faktiskt
              aldrig stött på ett mål där samtycke på något sätt skulle ha ändrat
              situationen, för det slutar ändå alltid i en bevisfråga där, i
              det stereotypa fallet, en man eller flera män säger att det har
              funnits samtycke medan kvinnan säger att det inte funnits. Samtycket
              är fundamentalt i dag.
            </seg>
          </u>
          <note type="speaker" n="327e9d9a">
            Anf. 132 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-1" n="e1c48f96">
            <seg n="dbe6da2c">
              Herr talman! Jag måste säga att jag står här som ett levande
              frågetecken. Jag uppfattade fortfarande inte någon ordentlig argumentation
              för att inte ha en samtyckeslagstiftning. Jag kan förstå svårigheterna,
              för det finns en svårighet i alla våldtäktsmål. Det finns ofta
              inte vittnen och så vidare, så jag kan definitivt förstå svårigheterna,
              men jag har väldigt svårt att förstå argumentationen mot att inte
              stärka upp och lägga mer av bevisbördan på vad man har hört offret
              säga.
            </seg>
          </u>
          <note type="speaker" n="7bf474f7">
            Anf. 133 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-db7bf2cce0490d57-0" n="a241ecca" next="i-51c82517875caec2-0">
            <seg n="b0e313f5">
              Herr talman! Det första var något slags teoretisk bakgrund för
              att visa att samtycket är centralt i dagens våldtäktsbestämmelser.
              Det innebär ju att man vänder på kuttingen och säger att man struntar
              i de rekvisit som i dag är uppräknade och som innebär att gärningsmannen
              ska dömas om något av dem har förekommit. Dagens fokus är på gärningsmannens
              påstådda beteende, och det tycker jag är viktigt. Vi ska granska
              gärningsmannen och inte offret. Vänder man på detta och i stället
              säger att huvudutgångspunkten är att det finns ett samtycke pekar
              erfarenheter från bland annat Storbritannien på att allt fokus
              kommer att ligga på offret. Det är redan i dag ibland lite väl
              mycket fokus på offret, tycker jag. Det är alltså redan ett problem,
              och det finns inget problem i samhället som inte kan bli ännu
              värre.
            </seg>
            <seg n="3de79ddd">
              Om vi nu vänder på detta och säger att vi ska fokusera på samtycket
              blir detta den avgörande frågan, och då kommer alla frågor att
              ställas till offret. I det stereotypa fallet blir frågorna då:
              Hur gjorde du? Varför lade du dig på sängen? Varför klädde du
              av dig? Varför satte du på den där musiken? Sedan ska man resonera
              om vad det betydde att detta skedde, och i slutändan kommer kvinnan
              att säga att hon sade nej medan mannen kommer att säga att hon
              sade ja. Då blir det ändå en bevisfråga.
            </seg>
            <seg n="a7352289">
              Det skulle alltså innebära att fokus flyttas helt från vad gärningsmannen
              har gjort, som är den viktiga frågan i dagens lagstiftning, till
              hur offrets handlande uppfattades och om det inte i själva verket
              innebar samtycke. Inte ens Agneta Börjesson kan på fullt allvar
              mena att vi ska skriva någon sorts kontrakt innan det sker sexuell
              samvaro i Sverige. Det är långt från den verklighet som jag har
              stött på i alla fall.
            </seg>
          </u>
          <note n="f1d797a8">
            Anf. 134 EWA THALÉN FINNÉ (M):
          </note>
          <note n="09ddf877">
            Herr talman! Förra året anmäldes 16 900 sexualbrott i Sverige.
            Av dessa brott rörde 7 610 anmälningar sexuellt ofredande, och
            antalet anmälda våldtäkter uppgick till 6 320. 2 880 fall rörde
            våldtäkter mot barn i åldrarna 017 år.
          </note>
          <u who="johan_pehrson_6b4d75" xml:id="i-51c82517875caec2-0" n="a241ecca" prev="i-db7bf2cce0490d57-0">
            <seg n="ac8e7089">
              Jag kan alltså konstatera att det anmäls drygt 17 våldtäkter
              i Sverige varje dag. I tillägg till det vet vi att det finns stora
              mörkertal kvinnor och flickor som aldrig anmäler att de utsatts
              för nog det värsta en kvinna eller flicka kan utsättas för. Samtidigt
              vet vi att alltför många fall aldrig når domstol eftersom bevisföringen
              många gånger är svår och åklagare väljer att lägga ned förundersökning.
              Emellanåt kan vi även konstatera att det når domstol men att domstolen
              inte anser att ett brott är styrkt och friar gärningsmannen. Emellanåt
              blir jag och många med mig upprörda över resultatet. Framför allt
              gäller det många av de uppmärksammade fall där det är flera gärningsmän
              och en ensam kvinna eller flicka som utsätts. Då kan åtminstone
              jag fundera över hur domstolar resonerar.
            </seg>
            <seg n="7293e12a">
              Trots detta har vi över en tioårsperiod sett att anmälningsbenägenheten
              för sexualbrott och antalet anmälda våldtäkter kontinuerligt har
              ökat. En stor del av ökningen kan förklaras av den sexualbrottslagstiftning
              som trädde i kraft den 1 april 2005 och som innebar att vissa
              gärningar som tidigare rubricerats som sexuellt utnyttjande nu
              rubriceras som våldtäkt. Generellt kan vi dock också konstatera
              att när samhället under decennier har skärpt sexualbrottslagstiftningen
              ökar anmälningarna. För mig är det ett utslag av jämställdhet.
            </seg>
            <seg n="45da54c4">
              I dag vet generellt kvinnor och flickor att man har sex när man
              själv vill och att man inte behöver, vad ska vi kalla det, ställa
              upp på krav från sin man, pojkvän eller andra manliga kontakter.
              Kvinnor vet att de har rätten till sin egen kropp, integritet
              och eget självbestämmande. Detta gör att kvinnor som utnyttjats
              eller våldtagits i allt större utsträckning anmäler förövaren
              eller förövarna. Det är lönt att anmäla även om vi fortfarande
              har för få fall som leder till fällande domar och det fortfarande
              finns ett stort mörkertal.
            </seg>
            <seg n="1d69a5fe">
              Sexualbrott är allvarliga brott mot en människas integritet och
              rätten till sin egen kropp. Det är viktigt att samhället tufft
              och konsekvent markerar allvaret i den här typen av brott.
            </seg>
            <seg n="a2a0e3d6">
              Regeringen beslutade 2008 att ge en särskild utredare i uppdrag
              att utvärdera tillämpningen av 2005 års sexualbrottsreform och
              hur bestämmelserna har fungerat i praktiken. Utifrån denna utvärdering
              har regeringen nu överlämnat propositionen om en skärpt sexualbrottslagstiftning
              som vi i dag har att ta ställning till.
            </seg>
            <seg n="8760982a">
              För att stärka skyddet för den sexuella integriteten och den
              sexuella självbestämmanderätten föreslår därför regeringen ytterligare
              skärpningar i lagstiftningen, och det är bra. I propositionen
              föreslås att bestämmelsen om våldtäkt utvidgas genom att fler
              sexuella handlingar kommer att jämställas med samlag. Fler fall
              av sexuella utnyttjanden kriminaliseras därmed som våldtäkt. Därutöver
              ändras begreppet hjälplöst tillstånd och ersätts av det vidare
              begreppet särskilt utsatt situation. Det innebär att det blir
              straffbart att genomföra samlag eller en sexuell handling jämförlig
              med samlag med en person som befinner sig i medvetslöshet, sömn,
              allvarlig rädsla, berusning eller annan drogpåverkan, sjukdom,
              kroppsskada eller psykisk störning eller annan särskilt utsatt
              situation. Det blir därmed tydligt att även sådana situationer
              där ett offer möter övergrepp med passivitet omfattas av våldtäktsbrottet.
            </seg>
            <seg n="29637893">
              Vi tar även ytterligare steg för att skydda barn som utsätts
              för grova sexuella övergrepp, detta genom att vi höjer minimistraffet
              från fängelse i sex månader till fängelse i ett år. Grunden för
              detta är att det blir försvårande omständigheter om gärningsmannen
              är närstående till barnet eller i övrigt utnyttjat sin ställning
              eller missbrukat ett särskilt förtroende mot barnet. Försvårande
              blir det även om fler personer än en har förgripit sig på barnet
              eller på något sätt deltagit i övergreppet. Därutöver ska det
              bedömas hur man gått till väga, barnets ålder och annan hänsynslöshet.
              Denna straffhöjning kommer då även att stå i bättre proportion
              till straffminimum för våldtäkt mot barn av normalgraden.
            </seg>
            <seg n="a4d04449">
              Därutöver ändrar vi reglerna om preskriptionstider, vilket kommer
              att innebära att preskriptionstiden inte kommer att börja löpa
              förrän barnet fyller eller skulle ha fyllt 18 år. Det kommer heller
              inte från den 1 juli att uppställas något krav på dubbel straffbarhet
              för att en svensk domstol ska kunna döma för utnyttjande av barn
              för sexuell posering eller köp av sexuell handling av barn som
              är begånget utomlands.
            </seg>
            <seg n="47cf457e">
              Herr talman! Jag anser att de förändringar som föreslås är viktiga
              steg framåt för att betona vikten av att sexualbrott är ett allvarligt
              samhällsproblem och att samhället ser allvarligt på det. Att utvidga
              våldtäktsbrottet genom att ändra begreppet hjälplöst tillstånd
              till det vidare begreppet särskilt utsatt situation tror jag kommer
              att göra skillnad i rättstillämpningen. Och jag tror att vi därigenom
              kommer att se fler fällande domar, vilket vi moderater anser är
              angeläget.
            </seg>
            <seg n="9f86da45">
              Herr talman! Jag tänker i mitt anförande i övrigt uppehålla mig
              kring de förslag som delar av oppositionens partier, Miljöpartiet
              och Vänsterpartiet, har reserverat sig för och i talarstolen propagerat
              för, att vi i svensk rätt borde införa en samtyckesreglering.
            </seg>
            <seg n="caf5301e">
              I utredningen från 2008 gjorde utredaren en bred översyn av hur
              våldtäktsbrottet ska definieras. Han vägde även för- och nackdelar
              med att införa en ren samtyckesreglering i svensk lagstiftning.
              Han kom fram till att vi i Sverige inte i första hand borde införa
              en sådan reglering, utan det var ett andrahandsförslag.
            </seg>
            <seg n="9af9bd49">
              Det är en slutsats som vi i Alliansen instämmer i. Till det finns
              det flera skäl. Det som är det mest angelägna är att vi så långt
              det är möjligt vill undvika att lägga mer fokus än i dag på offrets
              agerande i anslutning till och under gärningen. Det är något som
              det finns stor risk för och som verkligen inte är önskvärt.
            </seg>
            <seg n="4550e70b">
              Dessutom kan samtycke ges genom tvång, vilket gör att ett ja
              inte alltid är ett ja. Det gör att det här är problematiskt. Därutöver
              ökar risken för att tvånget, våldet och utnyttjandet hamnar i
              bakgrunden, och det tycker vi vore tragiskt.
            </seg>
            <seg n="69c38810">
              Självklart argumenterar V och MP för sitt förslag med flera argument.
              Men ett skäl som lyfts här, i deras motioner och i den allmänna
              samhällsdebatten är att vi då skulle förändra samhällets normer
              och moral och att det på sikt skulle göra att vi får färre våldtäkter.
            </seg>
            <seg n="2f2b8526">
              En jämförelse görs ofta med förbudet att aga sina barn, som inte
              har en straffrättslig sanktion utan är inskrivet i föräldrabalken.
              Jag anser att den jämförelsen haltar. I Sverige är det sedan många
              år tillbaka olagligt att begå våldtäkt. Det brottet är förknippat
              med straff och omoral. I grunden finns det inte någon jag träffar
              som finner det acceptabelt med våldtäkt eller sexuella övergrepp,
              utan man anser att det är en djupt omoralisk handling.
            </seg>
            <seg n="f2c1b225">
              Bestämmelsen om barnaga infördes just för att man ville ändra
              människors sätt att uppfostra barn, ändra moralen och normen.
              Det är inte okej att slå sina barn i uppfostringssyfte. Det var
              något som var mycket vanligt innan den här regleringen infördes.
              Detta har i det stora hela lyckats. I dag är det inte okej att
              slå sina barn. Samhället och omgivningen reagerar. Här har vi
              ändrat människors allmänna moral, och normverkan har varit stor.
            </seg>
            <seg n="f9aeb158">
              Men trots den ändrade allmänna moraluppfattningen vet vi att
              det fortfarande finns de som slår sina barn i uppfostringssyfte.
              Ändrad moral och ändrade normer utrotar tyvärr inte brott eller
              oönskade beteenden.
            </seg>
            <seg n="ebe14574">
              Argumentet att om vi skulle ändra samhällets normer och moral
              det är dessutom en norm och en moraluppfattning som jag anser
              att vi i samhället redan har när det gäller våldtäkt och sexuella
              övergrepp skulle dessa brott blir färre tror jag tyvärr inte på.
            </seg>
            <seg n="5f1fe219">
              Avslutningsvis, herr talman, vill jag än en gång understryka
              vikten av att vi behöver ha en tydlig och bra sexualbrottslagstiftning.
              Skärpningen som nu görs är viktig.
            </seg>
            <seg n="85111f53">
              Med dessa ord vill jag yrka bifall till förslaget i betänkandet
              och avslag på samtliga reservationer.
            </seg>
          </u>
          <note type="speaker" n="60c94ccc">
            Anf. 135 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-6e7c0b1cc190d4db-1" n="4145a630" next="i-3c544f4bea31fd74-1">
            <seg n="cc44f836">
              Herr talman! I mitt anförande tog jag upp att vi vill att målsägandebiträdet
              ska in mycket tidigare i processen. Vi tror att det betyder oerhört
              mycket att de får komma in redan när anmälan görs och inte efter
              anmälan.
            </seg>
            <seg n="72c5cf93">
              Det betyder oerhört mycket att få stöd och hjälp i en sådan traumatisk
              situation som brottsoffret befinner sig i. Och när det är en så
              fruktansvärd kränkning betyder det mycket att man får prata igenom
              det med någon innan.
            </seg>
            <seg n="3ea19f72">
              Det kan nämligen bli så fel. I teorin måste man, när man gör
              polisanmälan, uppge tid och plats. Sedan ska man vara så detaljerad
              som möjligt i de här frågorna. Det är då väldigt lätt, har jag
              fått veta, att polisen kanske i ren välmening säger: Ja, vi kan
              prata om det, men du behöver egentligen inte säga något. Sedan
              är man triggad att sätta i gång.
            </seg>
            <seg n="55d76ac4">
              Det som är märkligt i det här är att den misstänkte, den gripne
              för ett brott, den häktade, den anhållne aldrig behöver säga någonting
              förrän han har sin advokat vid sin sida. Men en kvinna lockas
              nästan in i att börja tala.
            </seg>
            <seg n="8d02c192">
              Vi tycker att det vore jättebra om ett målsägandebiträde kom
              in mycket tidigare för att kunna stödja både under processen och
              efter processen. Stöder man under processen behövs det kanske
              inte så mycket stöd efter processen, för då kanske de mycket lättare
              går in i läkningsprocessen och går vidare. Det blir en vinst för
              samhället ekonomiskt och en enorm vinst för kvinnan, som kanske
              slipper vara sjukskriven och slipper gå till psykolog.
            </seg>
            <seg n="f722b233">
              Vi tror att detta är oerhört viktigt. Vad tycker Ewa Thalén Finné?
            </seg>
          </u>
          <note n="5b1b5fcb">
            Anf. 136 EWA THALÉN FINNÉ (M) replik:
          </note>
          <u who="kerstin_haglo_41f11a" xml:id="i-3c544f4bea31fd74-1" n="4145a630" prev="i-6e7c0b1cc190d4db-1">
            <seg n="2ec80f97">
              Herr talman! I dagens reglering kan man tilldelas ett målsägandebiträde
              redan när målet tas upp, vid en anmälan. Det avgörs från fall
              till fall. Jag tycker att det är bra, och jag tycker att det är
              viktigt att man gör den individuella bedömningen.
            </seg>
            <seg n="07774627">
              Sedan har vi nu två utredningar. Den ena nämnde Kerstin Haglö
              i talarstolen. Den gäller att man nu ser över regleringen runt
              målsägandebiträden generellt. När jag läser direktiven ser jag
              inte att man i just de här fallen på något sätt tänker begränsa
              det.
            </seg>
            <seg n="f46db441">
              Sedan har vi Straffprocessutredningen, där man också har med
              de här frågorna. Det gäller överklaganden och så vidare.
            </seg>
            <seg n="70abda30">
              Men jag vill ändå peka på att jag tycker att det är väsentligt
              att man redan från början kan, om behov anses föreligga, få ett
              målsägandebiträde.
            </seg>
            <seg n="27de94d9">
              Jag skulle vilja ställa en fråga till Kerstin Haglö och Socialdemokraterna.
              Det gäller tillsättning av en granskningskommission. Jag tycker
              att hela resonemanget är lite förvånande. Vad är det man ska granska?
              Självklart är det viktigt att alltid följa upp domstolar, och
              som min kollega Johan Pehrson var inne på har Åklagarmyndigheten,
              Brå med flera fått i uppdrag att göra det. Om man skulle tillsätta
              den nu, vad är det då den ska granska? Är det 2005 års sexualbrottsutredning
              eftersom vi nu har en ny?
            </seg>
          </u>
          <note type="speaker" n="93990d8c">
            Anf. 137 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-6e7c0b1cc190d4db-2" n="4145a630" next="i-3c544f4bea31fd74-2">
            <seg n="57286bd3">
              Herr talman! Jag vet inte riktigt vad Ewa Thalén Finné hänvisar
              till. I den lagstiftning vi har, med de ändringar som gjorts,
              står det att man kan få ett målsägandebiträde efter anmälan. Den
              ändringen har gjorts. Tidigare var det vid förundersökningen.
              Vi säger att målsägandebiträde ska komma in mycket tidigare och
              att man ska få stöd vid anmälan.
            </seg>
            <seg n="7a348cee">
              Jag håller med Ewa Thalén Finné om att bevisbördan är svår. Just
              därför vill vi ha en granskningskommitté. Så enkelt är det. Ni
              ger själva svaret på frågan, Ewa Thalén Finné. Om bevisbördan
              är svår, vad beror det på? Vi anser att ett målsägandebiträde
              ska finnas med tidigt i processen och att alla akutsjukhusmottagningar
              ska ha särskild kompetens, exempelvis som på Södersjukhuset, vilket
              vi motionerat om.
            </seg>
            <seg n="00509c76">
              På Södersjukhuset har man särskilt anställda utbildade barnmorskor
              och kuratorer och en gynekolog som gör provtagningar och drogtester,
              vilket är oerhört viktigt, samt skriver rättsintyg som gör att
              det blir bra bevis. Dessa ska tillsammans med målsägandebiträdet
              komma in tidigt i processen. Dessutom måste vi våga granska vad
              det är som gör att bevisbördan är så svår. Det är det vi vill
              ha med.
            </seg>
            <seg n="29244f85">
              När det gäller målsägandebiträde har jag en kort fråga till Ewa
              Thalén Finné. Det pågår en utredning. Att regeringen ens får tanken
              att börja utreda huruvida målsägandebiträde ska finnas vid vissa
              brott eller inte är anmärkningsvärt. Nu kommer det förhoppningsvis
              inte att gälla dessa brott, men man tittar över kostnaderna.
            </seg>
            <seg n="68217b25">
              Vi vill gå längre. Vi vill ha målsägandebiträde mycket tidigare.
              Regeringen har tillsatt en utredning där man vill inskränka rätten
              till målsägandebiträde. Vad får vi då för rättssäkerhet och rättstrygghet
              i Sverige?
            </seg>
          </u>
          <note n="cfef895f">
            Anf. 138 EWA THALÉN FINNÉ (M) replik:
          </note>
          <u who="kerstin_haglo_41f11a" xml:id="i-3c544f4bea31fd74-2" n="4145a630" prev="i-6e7c0b1cc190d4db-2">
            <seg n="4f110f81">
              Herr talman! Jag måste först få ge en allmän kommentar. Om vi
              tittar på hur Sverige hamnar i rankningen över rättstrygghet inser
              vi att vi faktiskt kan sträcka på oss. Vi ligger högt upp i de
              tabellerna.
            </seg>
            <seg n="83f31957">
              För att sedan komma in på det som Kerstin Haglö tog upp vill
              jag säga att precis som Johan Pehrson sade har Åklagarmyndigheten,
              Åklagarmyndighetens utvecklingscentrum och så vidare ett generellt
              uppdrag att gå in och granska varför en viss förundersökning inte
              ledde till åtal, varför åtal aldrig väcktes, vad det var som fallerade.
              Det är en uppgift för rättsväsendet generellt. Det ska vi ha mycket
              stor respekt för. Jag tycker att det är oerhört viktigt att man
              gör dessa granskningar och på det sättet förbättrar sitt arbete.
              Vi vet att det inte alltid fungerar. Dessutom vet vi att det många
              gånger är väldigt svåra fall eftersom ord står mot ord.
            </seg>
            <seg n="46395642">
              Det är roligt att Kerstin Haglö lyfter fram Södersjukhusets sätt
              att jobba. Regeringen har gett direktiv om att så kallade rape
              kits ska finnas på samtliga akutmottagningar i Sverige. Man ska
              ta rätt prover, dokumentera på ett korrekt sätt och så vidare.
              Det ska ha implementerats i akutsjukvården. Alla har inte gjort
              det, men det är en viktig bit för att få bättre bindande bevis,
              vilket är grunden för att vi ska få fällande domar.
            </seg>
          </u>
          <note type="speaker" n="4cde8b0a">
            Anf. 139 LENA OLSSON (V) replik:
          </note>
          <u who="lena_olsson_656dbf" xml:id="i-4e2011de9ab902bb-0" n="bbb8d92e" next="i-be1bbe5b56b2ad7d-0">
            <seg n="3ba7540f">
              Herr talman! Det är glädjande att höra att Ewa Thalén Finné gillar
              mottagningen på Södersjukhuset. Den kom till efter initiativ av
              Vänsterpartiet. Vi ser gärna att de utökas.
            </seg>
            <seg n="70e5033e">
              Ewa Thalén Finné tar upp detta med samtycke. Hon tror inte på
              det. Det görs vissa skärpningar, men huvudförslaget i utredningen
              var att ta ett litet myrsteg mot samtyckesregleringsförslaget.
              Den uppfattningen har ni nu, och som jag sade i mitt anförande
              är jag säker på att man om några år har ändrat sig. Detta ska
              ju bygga på frivillighet, och att bestämma över sin kropp är inte
              förhandlingsbart.
            </seg>
            <seg n="d17e62bb">
              Som jag också sade tidigare ser rättsväsendet på ihopknipta ben
              som ett uttryck för blyghet när en flaska ska föras upp i underlivet.
              Hade det då inte varit bra att ställa frågan till flickan och
              därmed kunnat vara glasklar över ifall hon samtyckte till det?
            </seg>
          </u>
          <note n="3d6b8e3b">
            Anf. 140 EWA THALÉN FINNÉ (M) replik:
          </note>
          <u who="lena_olsson_656dbf" xml:id="i-be1bbe5b56b2ad7d-0" n="bbb8d92e" prev="i-4e2011de9ab902bb-0">
            <seg n="ad54eb8d">
              Herr talman! Nu är det en tingsrättsdom, och vi vet att den har
              överklagats, vilket jag tycker är utmärkt. Jag har inte läst hela
              domen, ska jag ärligt erkänna, men det som framkommit gör att
              jag blir extremt upprörd över det som skett. Vi vet fortfarande
              inte om man bedömt det som ett samtycke eller inte eftersom det
              föregicks av sex. Dilemmat är att killarna säger att hon visst
              gav sitt samtycke. Har vi löst problemet? Jag hoppas att vi i
              nästa instans får en annan dom, men det vet varken Lena Olsson
              eller jag någonting om ännu. Därför är det lite vanskligt att
              spekulera i ett pågående rättsfall.
            </seg>
            <seg n="b0c5e2e0">
              Vi kan ta andra rättsfall som är avslutade. Ofta står då ord
              mot ord. Än värre är det när det är fråga om flera gärningsmän,
              för då kan de alla säga att de tyckte att hon sade ja. Då måste
              hon på ett trovärdigt sätt bevisa att hon sade nej. Jag tycker
              att det är självklart att man inte vill ha vissa saker uppförda
              mellan benen eller sex med många på ett våldsamt sätt, men det
              tycker tydligen inte alltid domstolarna.
            </seg>
            <seg n="b06ba1db">
              Problemet är fortfarande bevisföringen och att ord står mot ord.
              Vi i Sverige dömer inte någon om han eller hon inte bevisligen
              har begått brott. När ord står mot ord är det svårt, och det tror
              jag att det måste vara. Sedan kan jag ibland bli upprörd och tycka
              att det känns oerhört besvärande.
            </seg>
            <seg n="f8edb2c3">
              Det vore intressant att höra hur man ska döma när ord står mot
              ord. Blir det bättre med en samtyckesreglering?
            </seg>
          </u>
          <note type="speaker" n="182c0b83">
            Anf. 141 LENA OLSSON (V) replik:
          </note>
          <u who="lena_olsson_656dbf" xml:id="i-4e2011de9ab902bb-1" n="bbb8d92e" next="i-be1bbe5b56b2ad7d-1">
            <seg n="cf50b0ce">
              Herr talman! Ja, ord står mot ord. När det gäller bevisföringen
              är den svår som den är redan i dag. Det som sägs i betänkandet
              är att offret, eller den brottsdrabbade, skulle få en mer besvärande
              situation i och med att man ställde frågor. Det tror jag inte
              alls på. Vi har till och med motionerat om att rättsväsendet bör
              ha bättre utbildning på vilka frågor de ställer, relevanta eller
              inte, i en domstol. Detta är svårt oavsett hur det blir.
            </seg>
            <seg n="9a8197eb">
              Vi kommer inte att bli överens, men jag är ganska säker på att
              alla partier i riksdagen en vacker dag är överens om att man ska
              ha tillstånd och samtycke. Det kommer att bli normen.
            </seg>
            <seg n="a6290fa9">
              Jag ställde en fråga när det gäller sexköp. Vi har kriminaliserat
              sexköp i Sverige. Jag skulle gärna vilja ha svar på om alliansregeringen
              anser att kvinnor utomlands är lika skyddsvärda som svenska kvinnor
              och att man bör kriminalisera även svenska mäns sexköp utomlands
              och ta bort den dubbla straffbarheten. Centerkvinnorna har uttryckt
              att de vill ställa sig bakom detta. Ni är säkert på gång, men
              det kanske tar några år till. Jag vill höra anledningen till att
              man vill skydda svenska kvinnor mer än andra.
            </seg>
          </u>
          <note n="8889ef9a">
            Anf. 142 EWA THALÉN FINNÉ (M) replik:
          </note>
          <u who="lena_olsson_656dbf" xml:id="i-be1bbe5b56b2ad7d-1" n="bbb8d92e" prev="i-4e2011de9ab902bb-1">
            <seg n="46062128">
              Herr talman! Kvinnor utanför Sverige är lika skyddsvärda som
              kvinnor i Sverige. Det är egentligen inte det som detta handlar
              om, utan det handlar om bevisföring och hur man bevisar brott.
              Utifrån denna aspekt är vår slutsats att vi inte ska avskaffa
              den dubbla straffbarheten just när det gäller sexköp. Vi gör det
              i fråga om många andra grövre brott. Det tycker jag är viktigt.
              Men i detta fall ser vi flera komplikationer. Vem utreder brottet,
              och vem beivrar brottet när det till och med är lagligt och där
              det finns statliga licenser och bordeller? Utifrån denna aspekt
              är vi inte beredda att ta bort den dubbla straffbarheten när det
              gäller sexköp i utlandet.
            </seg>
            <seg n="d2caf9fd">
              Jag ska återkomma lite grann till normen och att Lena Olsson
              inte tror att det kommer att bli mer fokus på kvinnan. Om en man
              nekar till att det inte var samtycke och säger att det var samtycke
              måste man förhöra kvinnan utifrån hennes ja och om det var tydligt
              eller utifrån hennes nej och om det var tydligt. Kunde det missförstås?
              Då kommer man in på att domstolar emellanåt ställer frågor som
              känns mycket irrelevanta för den gångna händelsen. Där är vi helt
              överens. Men det är en uppenbar risk. En försvarsadvokat kommer
              naturligtvis att framhärda sin klients åsikt om att det fanns
              ett samtycke i detta sammanhang. Då måste åklagaren bevisa att
              det inte förelåg.
            </seg>
            <seg n="b5b30b44">
              Återupptagna förhandlingar
            </seg>
          </u>
          <note n="4b2d3277">
            Ajournering
          </note>
          <note n="19d6e34c">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="c05ba4a5">
            Förhandlingarna återupptogs kl. 16.00.
          </note>
          <note n="a1ed2a98">
            13 § Beslut om ärenden som slutdebatterats den 16 maj
          </note>
          <note n="a719978c">
            Punkt 1
          </note>
          <note n="43af4396">
            Punkt 2
          </note>
          <note n="3ad2ae7b">
            Punkt 5
          </note>
          <note n="943736dc">
            Punkt 11
          </note>
          <note n="3b2ff7f0">
            Punkt 12
          </note>
          <note n="581de2ef">
            Övriga punkter
          </note>
          <note n="a719978c">
            Punkt 1
          </note>
          <note n="43af4396">
            Punkt 2
          </note>
          <note n="b249a65c">
            14 § Beslut om ärenden som slutdebatterats vid dagens sammanträde
          </note>
          <note n="a719978c">
            Punkt 1
          </note>
          <note n="43af4396">
            Punkt 2
          </note>
          <note n="9b445b8e">
            Punkt 3
          </note>
          <note n="4fe400f3">
            Punkt 4
          </note>
          <note n="3ad2ae7b">
            Punkt 5
          </note>
          <note n="a719978c">
            Punkt 1
          </note>
          <note n="43af4396">
            Punkt 2
          </note>
          <note n="9b445b8e">
            Punkt 3
          </note>
          <note n="3c9d2961">
            15 § (forts. från 12 §) En skärpt sexualbrottslagstiftning (forts.
            JuU20)
          </note>
          <note type="speaker" n="ae9350e8">
            Anf. 143 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-68c56e327cb0556d-1" n="e1c48f96" next="i-0cf0ff068dc4f295-1">
            <seg n="c6d7356f">
              Herr talman! Vi återupptar replikskiftet.
            </seg>
            <seg n="aec97cfe">
              Ewa Thalén Finné talade en del om samtyckeslagstiftningen, men
              det som är tragiskt med det som regeringen gör är att man inte
              tar en samtyckeslagstiftning. Det som det handlar om nu, 2013,
              när man skärper lagstiftningen är att det också måste vara ett
              visst mått av våld, hot och sådana otäckheter. Ett nej ska alltså
              inte räcka, och det tycker jag är tragiskt. Jag skulle vilja höra
              Ewa Thalén Finné förklara varför det är på detta sätt.
            </seg>
            <seg n="bc6bde13">
              Ewa Thalén Finné pratade också om normerande lagar. Jag nämnde
              i mitt anförande till exempel sexköpslagstiftningen. Vi har många
              normerande lagar i Sverige i dag som har fungerat oerhört bra.
              Men vi tror inte att den här lagstiftningen bara skulle vara normerande
              tvärtom. Vi har därför föreslagit en hel lagstiftning, som jag
              hänvisar till och som finns i slutet av vårt betänkande.
            </seg>
            <seg n="e55ad449">
              Det är också så att det finns olika åsikter när det gäller samtyckeslagstiftningen,
              inte bara mellan de olika partierna utan också mellan olika jurister
              och olika uttolkare. Min uppfattning är väldigt hårt att detta
              flyttar fokus från offret till förövaren. Det kommer inte att
              bli mer fokus på offret, som Ewa Thalén Finné tror. Här känner
              jag att jag har starkt stöd, som sagt, av många kloka jurister.
            </seg>
          </u>
          <note n="1a299dd0">
            Anf. 144 EWA THALÉN FINNÉ (M) replik:
          </note>
          <u who="agneta_borjesson_f48f5d" xml:id="i-0cf0ff068dc4f295-1" n="e1c48f96" prev="i-68c56e327cb0556d-1">
            <seg n="fd287a70">
              Herr talman! Man kan ha många olika ingångar i den här frågan.
              Frågan är då om ett nej inte ska räcka. En anmälan om våldtäkt
              eller sexuellt utnyttjande bygger ju indirekt på att man inte
              har samtyckt, annars har ju inte något brott begåtts.
            </seg>
            <seg n="03101be9">
              Men man kan lika väl vända på det här. Är ett ja alltid ett giltigt
              ja? Är det alltid självklart att om ett offer har sagt ja har
              det inte skett en våldtäkt? Det blir min fråga tillbaka.
            </seg>
          </u>
          <note type="speaker" n="2336a609">
            Anf. 145 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-68c56e327cb0556d-2" n="e1c48f96" next="i-0cf0ff068dc4f295-2">
            <seg n="31ce2701">
              Herr talman! Jag tror att det är ganska uppenbart att det inte
              är på det sättet. Men det som jag tror har varit oerhört stötande
              för många är att det 2013 inte räcker att förövarna tydligt säger
              att de uppfattade ett nej utan att det måste till våld också.
              Det som upprör så oerhört mycket är att ett nej inte räcker.
            </seg>
          </u>
          <note n="781f3e3c">
            Anf. 146 EWA THALÉN FINNÉ (M) replik:
          </note>
          <u who="agneta_borjesson_f48f5d" xml:id="i-0cf0ff068dc4f295-2" n="e1c48f96" prev="i-68c56e327cb0556d-2">
            <seg n="295d6c89">
              Herr talman! De här frågorna är generellt oerhört komplicerade
              eftersom, tyvärr, utsaga står mot utsaga många gånger. Vi har
              ett offer, och förmodligen har man gjort en mycket grundlig förundersökning
              och hållit adekvata förhör, men vi har likväl en gärningsman som
              kanske inte erkänner. Ord står mot ord, och det ska bedömas. Det
              kan till och med vara så att jag sade ja därför att jag hade en
              kniv mot halsen, men detta ja kan vi ju inte se som ett samtycke
              till våldsdådet. Det här är alltså oerhört komplexa frågor.
            </seg>
            <seg n="31ccfd9c">
              I botten på vår lagstiftning ligger, oavsett om man sagt ja eller
              nej, att man inte har samtyckt till att ha samlag utan har sagt
              ja under hot om våld. Men det kan också vara indirekt våld och
              hot som gör att man inte vågar. Med den utvidgning som vi nu gör
              blir det väldigt tydligt att man kan vara passiv. För min del
              är det alltid våld när någon gör något utöver vad man får göra.
            </seg>
            <seg n="1ed0471c">
              De här frågorna är oerhört komplexa. Ett ja är inte alltid ett
              ja, och det måste vi ha med oss. Det är en av orsakerna till att
              en ren samtyckeslagstiftning är jättekomplex. Därutöver är vi
              säkra på att det blir mer fokus på offret, och vi vill definitivt
              inte att det ska bli mer fokus på offret än vad det redan är i
              dag.
            </seg>
          </u>
          <note type="speaker" n="4994f974">
            Anf. 147 JOHAN LINANDER (C):
          </note>
          <u who="johan_linander_d5de22" xml:id="i-2f4943c074a833f3-0" n="03976235">
            <seg n="1ecadd47">
              Herr talman! Den 2 mars 2005 debatterade vi här i riksdagen den
              då föreslagna sexualbrottslagstiftningen som trädde i kraft den
              1 april samma år. Då hade det gått sju år av utredande och processande
              i det departement som hade dåvarande socialdemokratiska justitieministern
              Thomas Bodström som chef. Efter sju år lade man fram en proposition
              om ny sexualbrottslagstiftning detta med anledning av det tidigare
              sagda att det har tagit för lång tid.
            </seg>
            <seg n="0c452e94">
              Förslaget som vi antog 2005 var definitivt i rätt riktning. Bland
              annat blev sexuellt utnyttjande av en sovande, berusad eller på
              annat sätt hjälplös person äntligen benämnt som våldtäkt i stället
              för sexuellt utnyttjande. Men vi från Centerpartiets sida var
              inte nöjda med detta. Trots förslag från Sexualbrottskommittén
              och från Lagrådet vägrade Socialdemokraterna, Vänsterpartiet och
              Miljöpartiet att utvidga begreppet ytterligare till att även omfatta
              särskilt utsatta situationer.
            </seg>
            <seg n="9cb00a54">
              Nu tänker jag göra något som jag inte brukar göra. Det är lite
              så där, men jag ska gå tillbaka till vad jag själv sade i debatten
              för ungefär åtta år sedan. Jag sade ungefär så här:
            </seg>
            <seg n="80febed9">
              Det kommer att finnas fall där offret inte vågat eller kunnat
              säga nej trots att hon inte befunnit sig i ett hjälplöst tillstånd
              enligt lagens mening. En sådan situation skulle kunna vara en
              kvinna som inte vågar säga nej eftersom hon vet att han kan bli
              mycket våldsam när han blir arg. En situation som enligt min mening
              är klart straffvärd och borde omfattas av våldtäktsbestämmelsen
              genom att vi lägger till begreppet särskilt utsatt situation.
            </seg>
            <seg n="1b8ff4fd">
              Såväl Sexualbrottskommittén som Lagrådet, sade jag vidare, har
              föreslagit att mjuka upp rekvisitet hjälplöst tillstånd, och det
              skulle kunna göras genom att lägga till särskilt utsatt situation.
              Detta skulle också kunna vara ett sätt att komma närmare Europadomstolens
              krav på att alla sexuella handlingar utan samtycke ska vara straffbelagda.
            </seg>
            <seg n="3f1183ac">
              Herr talman! Vad var det då som hände efter detta? Jo, precis
              det som vi hade varnat för. Trots ändrad lagstiftning förblev
              det ett antal situationer som inte kunde bedömas som våldtäkt,
              även om de allra flesta var överens om att det var en form av
              våldtäkt. Vanligast var den typen av situationer som vi kallar
              passivitetssituationer, där den utsatta medvetet väljer passivitet
              för sin egen säkerhets skull eller hamnar i passivitet på grund
              av extrem rädsla.
            </seg>
            <seg n="0efde6ca">
              Nu äntligen tar vi steget och ändrar lagstiftningen på det sätt
              som vi borde ha gjort redan 2005 och lägger till begreppet särskilt
              utsatt situation. Detta är en klar förbättring. Jag tror att vi
              genom denna förändring kommer att täcka upp väldigt många situationer
              av dem som vi i dag har sett är problematiska. Ändå måste jag
              komma in på samtyckesfrågan.
            </seg>
            <seg n="88d0204c">
              I utvärderingen av 2005 års sexualbrottsreform fick utredaren
              även i uppdrag att överväga om kravet på tvång som grund för straffansvar
              för våldtäkt borde ersättas med ett samtyckeskrav. Redan då, 2005,
              yrkade vi i Centerpartiet på att införa ett samtyckeskrav i sexualbrottslagstiftningen.
              Men majoriteten då, Socialdemokraterna, Vänsterpartiet och Miljöpartiet,
              sade nej till detta.
            </seg>
            <seg n="78d12e74">
              De argument som jag då framförde, och som jag fortfarande står
              bakom, var att det aldrig kan vara acceptabelt att utföra sexuella
              handlingar med en annan person utan att veta att personen vill
              det. En presumtion att alla är tillgängliga för sexuella handlingar
              tills han eller hon har visat eller sagt nej är inte den typen
              av lagstiftning som vi vill ha.
            </seg>
            <seg n="99a08064">
              Tyvärr kom utredningen inte fram till att kravet på samtycke
              borde införas utan föreslog i stället ett alternativt brott som
              benämndes sexuellt övergrepp som skulle bygga på samtyckeskrav.
            </seg>
            <seg n="e903dc1f">
              Herr talman! Centerpartiet står fortfarande bakom ett samtyckeskrav
              i sexualbrottslagstiftningen som princip, men vi ser också problemet
              med att genomföra det i praktiken.
            </seg>
            <seg n="e6852aab">
              Vi fick tidigare höra om en del tunga remissinstanser som tyckte
              att samtyckeskravet var bra. Men jag kan nämna några andra remissinstanser
              som har pekat på en del tillämpningsproblem, till exempel Åklagarmyndigheten,
              Rikspolisstyrelsen och Domstolsverket, och de tillämpningsproblem
              som de pekar på måste vi definitivt ta på allvar.
            </seg>
            <seg n="9a25fc7c">
              Det är en sak att vilja något, att ha det som sin principiella
              inställning, och en annan att kunna genomföra det i en lagstiftning
              som ska vara tillräckligt rättssäker.
            </seg>
            <seg n="027fea8e">
              Varför genomför vi då inte utredningens kompromiss, alltså inför
              ett subsidiärt brott som bygger på samtyckeskrav? Även i detta
              fall har vi tittat på vad remissinstanserna har sagt. Remissinstanserna
              Rikspolisstyrelsen, Åklagarmyndigheten och Advokatsamfundet har
              starka invändningar. De menar att den föreslagna bestämmelsen
              inte uppfyller de krav på förutsägbarhet och tydlighet som måste
              ställas på straffrättslig lagstiftning.
            </seg>
            <seg n="80101a15">
              Det finns remissinstanser, såsom Domstolsverket, Umeå tingsrätt
              och Juridiska institutionen vid Uppsala universitet, som påpekar
              att de situationer som skulle täckas av den föreslagna bestämmelsen
              om sexuellt övergrepp ändå täcks av övriga paragrafer i sexualbrottslagstiftningen
              nu när vi täcker in passivitetsfallen genom att särskilt utsatt
              situation läggs in i våldtäktsparagrafen.
            </seg>
            <seg n="53624bcf">
              Jag är inte helt säker på att de har rätt. Men de invändningar
              som har rests mot utredningens förslag om ett nytt samtyckesbaserat
              brott är så starka att vi i dagsläget inte kan genomföra det.
            </seg>
            <seg n="3f7c1ee6">
              Det vi gör i dag är en klar förstärkning av svensk sexualbrottslagstiftning.
              Mina kolleger Johan Pehrson och Ewa Thalén Finné gick igenom de
              ytterligare förändringar vi gör, och de är bra och välkomna.
            </seg>
            <seg n="918eb63a">
              Allt tar lång tid. Jag kan också tycka att dessa förändringar
              har tagit för lång tid. Här är vi nog överens inom oppositionen
              och majoriteten. Så är det dock när frågor ska utredas i grunden.
              Den lagstiftning som vi antar i Sveriges riksdag måste vara rättssäker,
              förutsägbar och tillräckligt tydlig. Annars kan vi inte anta ny
              straffrättslig lagstiftning.
            </seg>
          </u>
          <note n="310bac36">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="b57e938b">
            Anf. 148 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-2" n="e1c48f96">
            <seg n="79e793da">
              Herr talman! Det är glädjande att Johan Linander egentligen vill
              ha en samtyckeslagstiftning. Han säger också att det aldrig ska
              vara okej att ha sex utan samtycke.
            </seg>
            <seg n="e9aee8ce">
              Men när vi i dag debatterar denna fråga försvarar han en linje
              där man inte ens kriminaliserar de fall där gärningsmannen erkänner
              att han har hört att det inte finns samtycke, där han har hört
              offret protestera och där han har hört den utsatta säga nej. Inte
              ens det ska kriminaliseras. Inte ens så långt går regeringen.
            </seg>
            <seg n="a2272cf3">
              Kan Johan Linander förklara hur det går ihop med det han säger
              att han och Centerpartiet står för?
            </seg>
          </u>
          <note type="speaker" n="51114890">
            Anf. 149 JOHAN LINANDER (C) replik:
          </note>
          <u who="johan_linander_d5de22" xml:id="i-2f4943c074a833f3-1" n="03976235">
            <seg n="00174977">
              Herr talman! Agneta Börjesson var tydlig med att hon hade läst
              remissvaren, och hon nämnde vad en lång rad olika remissinstanser
              tyckte. Det förvånar mig om hon inte har läst till exempel Åklagarmyndighetens,
              Rikspolisstyrelsens och Domstolsverkets remissvar. Talar vi om
              tunga juridiska remissinstanser är det nog dessa vi menar i första
              hand. De pekar tydligt på att utredningens förslag inte är tillräckligt
              förutsägbart och rättssäkert. Hur ska vi då kunna genomföra det?
              I Sveriges riksdag har vi ett större ansvar än så.
            </seg>
            <seg n="5d748b39">
              Vi kan vara överens om vart vill nå i princip. I teorin vore
              det bra med en samtyckeslagstiftning. Det skulle markera att det
              aldrig är okej att man genomför sexuella handlingar med en annan
              person om man inte är säker på att denna person vill det.
            </seg>
            <seg n="76898d2f">
              I teorin är vi helt överens om detta. Det är dock en helt annan
              sak att skriva ned det i lagtext, sätta in det i lagboken och
              sedan låta våra rättsvårdande myndigheter, polis, åklagare och
              domstol, ta hand om denna lagstiftning och använda den i verkligheten.
              Då måste vi se till att få en lagstiftning som fungerar och som
              är tillräckligt rättssäker.
            </seg>
            <seg n="e0356da1">
              Tror man att bevisbördan ändras genom att vi inför en samtyckeslagstiftning
              har man inte riktigt förstått hur rättsprocessen går till. Bevisbördan
              förändras inte. Det är fortfarande åklagaren som har bevisbördan
              och måste bevisa att någon har begått ett brott. Den som är misstänkt
              behöver inte säga något utan har rätt att hålla tyst.
            </seg>
            <seg n="275d5ccf">
              Det finns en övertro på att denna förändring skulle göra under
              och att vi skulle få många fler fällande domar. Så är det dock
              inte.
            </seg>
            <seg n="827b47d8">
              I teorin är vi dock helt överens.
            </seg>
          </u>
          <note type="speaker" n="8d1f3de5">
            Anf. 150 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-3" n="e1c48f96">
            <seg n="66c667c9">
              Herr talman! Jag inser att det är många svåra fall. Jag inser
              också att många tunga remissinstanser är tveksamma. Det finns
              dock andra tunga remissinstanser som tycker att det vore bra att
              ta ett steg framåt till en samtyckeslagstiftning. Det är absolut
              inte några enkla frågor.
            </seg>
            <seg n="61fc9f37">
              Även med en samtyckeslagstiftning kommer det att vara många tveksamma
              och svåra domar. Det är jag helt med på. Men när det gäller bevisbördan
              tror jag att mycket fokus kommer att flyttas över från offret
              till gärningsmannen. Det blir inte enbart en fråga om hur mycket
              offret kämpade emot utan en fråga om huruvida gärningsmannen uppfattade
              ett nej. Det blir huvudfrågan, och den måste ställas.
            </seg>
            <seg n="1da2a643">
              Denna fråga ställs i dag också. Man bryr sig dock inte om resultatet,
              utan det ska vara annan bevisbörda också. Det är det som är så
              tråkigt, att ett nej inte räcker.
            </seg>
          </u>
          <note type="speaker" n="66f76bc0">
            Anf. 151 JOHAN LINANDER (C) replik:
          </note>
          <u who="johan_linander_d5de22" xml:id="i-2f4943c074a833f3-2" n="03976235">
            <seg n="00332621">
              Herr talman! Det blev tydligt att Agneta Börjesson inte har förstått
              hur bevisbördan ser ut i en domstol. Även om vi har en samtyckeslagstiftning
              behöver den misstänkte gärningsmannen inte bevisa att han har
              uppfattat ett samtycke. Det är åklagaren som ska bevisa att det
              inte fanns samtycke. Den bevisbördan för åklagaren är väldigt
              svår, precis som dagens bevisbörda är väldigt svår. Det är därför
              vi har så få fällande domar. Det är därför åklagare så ofta tycker
              att de inte har tillräcklig bevisning för att väcka åtal. Det
              är problemet.
            </seg>
            <seg n="779c85db">
              Vi måste i stället jobba med att se till att de som utsätts för
              dessa vedervärdiga brott vågar anmäla och snabbt kommer till sjukhus
              för att lämna bevis. Vi måste se till att det görs brottsplatsundersökningar
              och att förhör görs på rätt sätt och tillräckligt snabbt så att
              folk minns vad som hände.
            </seg>
            <seg n="e4f2a3fb">
              Det finns så många andra saker vi måste jobba med för att se
              till att fler av de sexualbrott som begås anmäls och leder till
              åtal och fällande dom. Tror man att hela lösningen är att införa
              en samtyckesreglering i sexualbrottslagstiftningen gör man det
              väldigt enkelt för sig.
            </seg>
            <seg n="c18ad2ff">
              I teorin är det rätt. Det skulle ge rätt signaler. Men lagstiftning
              måste vara förutsägbar, rättssäker och tillräckligt tydlig. Annars
              kan vi inte genomföra den.
            </seg>
          </u>
          <note type="speaker" n="6e58e845">
            Anf. 152 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-3" n="bbb8d92e">
            <seg n="f5bc879c">
              Herr talman! Jag instämmer i det som Agneta Börjesson från Miljöpartiet
              sade om samtyckesreglering.
            </seg>
            <seg n="783e1279">
              Det är ganska magstarkt av Johan Linander att säga att vi som
              vill ha denna reglering hävdar att den skulle lösa allt. Det har
              vi aldrig påstått. Lite mer seriös borde Johan Linander vara.
            </seg>
            <seg n="76ac757b">
              I princip tycker Centerpartiet som vi, men i praktiken kan ni
              inte genomföra det. Men som alltid är politik att vilja. Vill
              man genomföra något ser man till att göra det, och då kommer lagstiftningen
              att utformas därefter. Det handlar inte om att något är omöjligt
              i praktiken, utan det hänger på viljan.
            </seg>
            <seg n="5b69910e">
              Jag skulle vilja passa på att fråga: När rättväsendet ser på
              ihopknipta ben som blyghet var det nu kommer ifrån när en flaska
              ska föras upp i underlivet, hade det då inte varit bra om man
              hade kunnat fråga den flickan: Har du samtyckt till det här? Ja,
              hon hade samtyckt till sex. Men hon hade uppenbarligen inte samtyckt
              till någon flaska.
            </seg>
            <seg n="4291e1e1">
              Sedan vill jag övergå till sexköp. Anser Johan Linander när det
              gäller kriminalisering av sexköp från utländska kvinnor att svenska
              män köper utländska kvinnor att de kvinnorna är lika skyddsvärda
              som de kvinnor i Sverige som säljer sex? Centerkvinnorna tycker
              det, men vad tycker partiet och Johan Linander i frågan?
            </seg>
          </u>
          <note type="speaker" n="d4c30fd6">
            Anf. 153 JOHAN LINANDER (C) replik:
          </note>
          <u who="johan_linander_d5de22" xml:id="i-2f4943c074a833f3-3" n="03976235">
            <seg n="0faf6faa">
              Herr talman! Vilja är jättebra, men vilja är inte tillräckligt.
              Vi kan inte lagstifta på vilja. Hur skulle det se ut om vi beslutade
              om en ny straffrättslig lagstiftning där domstolarna ska döma
              människor till fängelsestraff bara därför att vi vill ha något!
              Det räcker faktiskt inte.
            </seg>
            <seg n="5965149c">
              Den lagstiftning som vi beslutar om här måste vara tydlig, förutsägbar
              och rättssäker. Det förslag som vi har fått från utredningen håller
              inte måttet.
            </seg>
            <seg n="f67b213d">
              Varför har vi remissrundor om vi inte ska lyssna på remissinstanserna?
              Det är svårt att komma ifrån att Domstolsverket, Åklagarmyndigheten
              och Rikspolisstyrelsen alla de som sedan ska uttolka lagstiftningen
              och jobba med den inte bara är tveksamma utan direkt avvisar det
              förslag som har lagts fram.
            </seg>
            <seg n="73b5ce07">
              Jag vill säga, herr talman, att jag inte uttalar mig om pågående
              rättsfall. Det rättsfall som Lena Olsson nämner har överklagats.
              Vi som politiker och riksdagsledamöter ska inte lägga oss i pågående
              rättsfall. Jag tycker att man ska vara oerhört noga med det.
            </seg>
            <seg n="7bb1322a">
              Generellt kan man dock uttala sig, och då skulle jag säga så
              här. Om man frågar brottsoffret om det fanns samtycke kommer brottsoffret
              i det här fallet, eftersom hon har anmält våldtäkten, med all
              sannolikhet att svara: Nej, det fanns inte samtycke. Då kommer
              de misstänkta gärningspersonerna att få frågan: Fanns det samtycke?
              De kommer med all sannolikhet att svara: Ja, det fanns samtycke.
            </seg>
            <seg n="d0083df8">
              Då står man kvar, precis som i dag, vid att åklagaren ska bevisa
              att det inte fanns samtycke, på samma sätt som man i dag måste
              bevisa att det begicks en våldtäkt och att det inte gjordes på
              frivillig väg. Förändringen blir alltså inte så gigantisk som
              Lena Olsson tror.
            </seg>
          </u>
          <note type="speaker" n="2d85c4c3">
            Anf. 154 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-4" n="bbb8d92e">
            <seg n="0036461b">
              Herr talman! Då återkommer jag till det som Johan Linander tog
              upp i sitt senaste inlägg, att det skulle förändra allting. Nej,
              det är ju massvis med saker som vi måste jobba med och förebygga
              när det gäller att få ned mäns våld mot kvinnor.
            </seg>
            <seg n="836f5f6a">
              Men politik är fortfarande att vilja. Johan Linander hänvisar
              till tunga remissinstanser. Men jag vill påminna Johan Linander
              om att det är ganska tunga remissinstanser som står på andra sidan.
              Det är inte så att juridiken är överens över lag, utan det finns
              delade meningar även där.
            </seg>
            <seg n="dfe9f324">
              Jag fick inget svar på och det hade jag väl inte förväntat mig
              heller om kvinnor är lika skyddsvärda. Eftersom dina centerkvinnor
              tycker det skulle det vara roligt att höra ditt svar också.
            </seg>
          </u>
          <note type="speaker" n="9b629260">
            Anf. 155 JOHAN LINANDER (C) replik:
          </note>
          <u who="johan_linander_d5de22" xml:id="i-2f4943c074a833f3-4" n="03976235">
            <seg n="462155df">
              Herr talman! Jag hann inte svara i det första inlägget, och jag
              försöker göra som talmannen vill, att hålla mig till den tid som
              vi har, det vill säga två minuter per inlägg.
            </seg>
            <seg n="cbffdb28">
              Då ska vi komma till dubbel straffbarhet för sexköp. Jag tycker
              att kvinnor i andra länder är precis lika skyddsvärda som kvinnor
              i Sverige. Jag tycker att det är lika avskyvärt att man köper
              sex i något annat land som i Sverige.
            </seg>
            <seg n="1d5b7e04">
              Men när man kommer till dubbel straffbarhet måste man fråga sig:
              Om det inte är olagligt i ett annat land, ska vi då döma en person
              som har begått det brottet i det landet, om det är en svensk medborgare?
            </seg>
            <seg n="9e1f08bb">
              Vi kan vända på det och säga att en kvinna från ett land där
              abort är olagligt kommer till Sverige och utför en helt laglig
              abort här, åker hem till sitt hemland och där blir dömd för en
              olaga abort. Vi kan också se på en person som har varit i Sverige
              och haft sexuellt umgänge med en person av samma kön och sedan
              åker hem till sitt hemland och där blir dömd för olagliga homosexuella
              handlingar. Tycker vi att det skulle vara speciellt bra?
            </seg>
            <seg n="2dc9f2f8">
              Nej, jag tycker att det är rent förkastligt att någon i ett annat
              land säger något annat än: Det ni gjorde i Sverige som är lagligt
              där den utförda aborten eller det sexuella umgänget med en person
              av samma kön ska ni självklart inte dömas för i ert hemland heller.
            </seg>
            <seg n="4233f38f">
              Om vi tycker så i de fallen, varför ska vi inte vända på det
              och säga: Om det nu är lagligt med sexköp i det land där det har
              skett, ska vi då döma den svenska medborgaren när han kommer hem?
            </seg>
            <seg n="b5f20948">
              Jag tycker att det är värt att tänka på. Jag tycker inte att
              frågan är helt enkel. Men försök åtminstone tänka i de banorna
              också!
            </seg>
          </u>
          <note type="speaker" n="3f77dc49">
            Anf. 156 CAROLINE SZYBER (KD):
          </note>
          <u who="unknown" xml:id="i-e1d3de220951b535-0" n="a1173388">
            <seg n="f090cffb">
              Herr talman! Vi i Kristdemokraterna har länge jobbat för att
              hjälplöst tillstånd ska ändras till särskilt utsatt situation
              i sexualbrottslagstiftningen.
            </seg>
            <seg n="aeebec04">
              Den 1 april 2005 trädde en ny sexualbrottslagstiftning i kraft.
              Den lagen förbereddes av dåvarande justitieminister Thomas Bodström.
              Då pågick det en intensiv diskussion om hur skyddet för kvinnor
              kunde förbättras. På vissa punkter ledde det till en skärpning
              av lagen. Men trots att Sexualbrottskommittén hade föreslagit
              en utvidgning genom att införa ett uttryckligt förbud mot att
              sexuellt utnyttja den som är i en särskilt utsatt situation och
              att även Lagrådet förespråkade en sådan förändring avstod Socialdemokraterna
              från att genomföra den.
            </seg>
            <seg n="6197efb8">
              Följden av detta beslut har blivit att den praxis som utarbetats
              angående begreppet hjälplöst tillstånd står fast, vilket har fått
              olyckliga konsekvenser för många kvinnor. Ett exempel är det så
              kallade Jordbrofallet.
            </seg>
            <seg n="9711e62f">
              Tre män plockar upp en kvinna på Centralstationen i Helsingfors.
              Hon är på rymmen och har inte ätit eller sovit på flera dygn.
              Männen tar med henne till en lägenhet, bjuder henne på alkohol
              och våldför sig på henne. Två av tre män frikänns. Endast den
              som har genomfört ett regelrätt samlag med henne, som rätten kallar
              det, fälls, eftersom det i det fallet gick att bevisa att flickan
              hade försökt värja sig. De andra två frikänns som sagt helt.
            </seg>
            <seg n="5cdbe6a6">
              Domare ska följa lagen, och det har de gjort. Ansvaret ligger
              på oss politiker som stiftar lagarna. Om förändringen hade genomförts
              hade domen mot de två männen som jag berättade om blivit en annan,
              för vem kan hävda att flickan inte var i en särskilt utsatt situation
              i det tillstånd hon befann sig i?
            </seg>
            <seg n="7d60000b">
              Kristdemokraterna har sedan dess arbetat för en utvärdering av
              2005 års lagstiftning och för att en ny utredning skulle ske,
              då vi såg behov av skärpningar. Därför är vi glada att alliansregeringen
              har gjort detta och att vi kommer att fatta beslut om en ny lag.
            </seg>
            <seg n="6634c228">
              Herr talman! Det finns nog få brott som skapar en sådan upprördhet
              i oss och det med rätta som sexbrott mot barn. Propositionen innehåller
              flera förslag som ytterligare markerar allvaret i sådana brott.
            </seg>
            <seg n="a0260947">
              Grovt sexuellt övergrepp mot barn utvidgas så att domstolarna
              får en större möjlighet att bedöma allvarliga sexuella övergrepp
              mot barn som grova brott. Regeringen föreslår även att straffminimum
              höjs från fängelse i sex månader till fängelse i ett år.
            </seg>
            <seg n="16560c3e">
              Regeringen föreslår också en lagstiftning som gör att Sverige
              uppfyller åtaganden enligt Europakonventionen om skydd för barn
              mot sexuell exploatering och sexuella övergrepp. I sak handlar
              detta om att kravet på dubbel straffbarhet avskaffas för utnyttjande
              av barn för sexuell posering och köp av sexuell handling av barn
              och att preskriptionstiden förlängs så att den börjar löpa från
              det att barnet har fyllt eller skulle ha fyllt 18 år.
            </seg>
            <seg n="1e88cbbb">
              Avskaffandet av dubbel straffbarhet handlar i praktiken om att
              avskaffa de kryphål som gör skillnad på barn och barn. Det är
              inte rimligt att det inte ska gå att straffa den som utsätter
              barn för olika former av sexuella brott bara för att barnet inte
              är svenskt. Ett sådant brott mot ett barn är givetvis lika allvarligt
              även om personen åker utomlands och begår det.
            </seg>
            <seg n="d356936b">
              Att som barn utsättas för sexuella övergrepp är ett oerhört trauma.
              Inte sällan är barn beroende av personen som begår brottet. Barn
              kanske i vissa fall inte förstår hur oerhört allvarligt det är
              eller saknar ord för att beskriva det. Ett barn kan naturligtvis
              inte förväntas agera som en vuxen. Många gånger kommer sexuella
              övergrepp fram långt senare, kanske när personen har hunnit bli
              vuxen. Det är därför mycket bra att preskriptionstiden för utnyttjande
              av barn för sexuell posering börjar först vid 18 års ålder.
            </seg>
            <seg n="0d211049">
              Herr talman! Med detta sagt vill jag vara tydlig. Att enbart
              ändra en lagstiftning räcker inte, för lagstiftning är inte allt.
              Under de senaste åren har vi haft flera debatter om hur vi ger
              ett starkare skydd. Det handlar om hur vi får en tydlig signal
              om skiljelinjen mellan olämpligt och olagligt och likaså om att
              ett nej alltid är ett nej. Det behövs en mer djupgående diskussion
              om etik och moral i hela samhället.
            </seg>
            <seg n="af28cc73">
              Rättväsen och lagstiftning spelar en central roll i detta moderna
              samhälle. Den lagstiftande funktionen är viktig. En signal ur
              ett juridiskt perspektiv är ändringen i sexualbrottslagstiftningen
              från hjälplöst tillstånd till numera särskilt utsatt situation.
            </seg>
            <seg n="a2cf3c25">
              Den ändringen är en viktig markering. All sexualitet bygger på
              ömsesidighet och frivillighet. En lagändring ger förhoppningsvis
              vissa möjligheter att påverka attityder. Det går dock inte att
              lagstifta bort alla övergrepp. Det är viktigt att samhället tydligt
              signalerar vad som är acceptabelt och inte.
            </seg>
            <seg n="682b4607">
              Det bästa skyddet för alla i vårt samhälle är etiska värderingar
              som är djupt rotade i oss med en given rågång mellan vad som är
              rätt och fel och där det i sammanhanget blir tydligt vad som är
              sex och vad som är våldtäkt. Det får till och med gärna bli övertydligt.
              Värden som respekt, omsorg, hänsyn och lyhördhet måste återerövras
              som naturliga fundament i all form av sexualitet.
            </seg>
            <seg n="d55832fd">
              När vi hamnar i hårklyverier om huruvida gärningsmännen förstod
              eller inte förstod att det begicks ett övergrepp förstår vi juridikens
              trubbighet och den komplexa lagstiftning som finns när det gäller
              sexualbrott.
            </seg>
            <seg n="af02c345">
              Återigen: Det går inte att lagstifta bort allt. Men det går att
              visa på att vissa principer är viktiga. Det är också viktigt att
              kommunicera vissa värderingar.
            </seg>
            <seg n="2dacd47d">
              Det är synd att Sverigedemokraterna står i talarstolen och har
              en väldigt hög svansföring men inte stannar kvar under hela debatten.
              Jag förstår inte hur de kunde ta upp en sådan omdiskuterad våldtäktsrapport
              som de släppte och som fick rött ljus i varenda undersökning som
              gjordes i princip av alla svenska medier och sedan inte stannar
              debatten ut för att eventuellt ta vissa frågor.
            </seg>
            <seg n="c03a343e">
              Jag kunde inte begära replik på SD tidigare under debatten. Jag
              hade velat ställa ett antal frågor om den människosyn de har och
              om de väldigt långtgående slutsatser de drar som jag utifrån mitt
              perspektiv tycker är helt felaktiga. Jag vill därför för protokollets
              skull säga att de inte har stannat debatten ut. Jag har väldigt
              många utestående frågor i debatten. Jag får ta dem vid något annat
              tillfälle, eftersom jag inte vill ge dem mer uppmärksamhet i deras
              utevaro.
            </seg>
          </u>
          <note n="d71cd5fc">
            Jag avslutar med att yrka bifall till utskottets förslag i betänkandet
            och avslag på samtliga motioner.
          </note>
          <note type="speaker" n="4daf7c65">
            Anf. 157 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-e0439a00d4007fde-2" n="4145a630">
            <seg n="f7b48f16">
              Herr talman! Jag tänkte kommentera ditt inlägg, Caroline Szyber,
              väldigt kort när du tog upp frågan om hjälplöst tillstånd. Sedan
              har du väldigt hög svansföring och säger: Nu blir det bättre när
              vi ändrar detta till särskilt utsatt situation.
            </seg>
            <seg n="048e94ae">
              Jag var med när sexualbrottsreformen togs fram år 2005. Jag var
              också mycket delaktig i den. Jag vet vilken diskussion vi hade
              om just hjälplöst tillstånd. I förarbetena till lagstiftningen
              står mycket tydligt vad hjälplöst tillstånd är.
            </seg>
            <seg n="190485b1">
              Trots det har det varit och det sade jag i mitt anförande både
              tolknings- och tillämpningssvårigheter med detta. Nu står vi socialdemokrater
              bakom att man ändrar detta till särskilt utsatt situation.
            </seg>
            <seg n="4238fd9e">
              Jag hoppas innerligt att det ska kunna hjälpa framöver. Jag är
              inte helt säker på det. Vi kanske står här igen om några år och
              ser att även de orden har vållat både tolknings- och tillämpningssvårigheter.
            </seg>
            <seg n="5b28c1e5">
              Jag vill tala om att vi ändå varit beredda att ändra oss här.
              Vi vill ta flera steg framåt. Det sade jag också i mitt anförande.
              Vi vill mer.
            </seg>
          </u>
          <note type="speaker" n="af9f8228">
            Anf. 158 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-1" n="a1173388">
            <seg n="8d89c8b9">
              Herr talman! Jag får väl använda det gamla uttrycket bättre sent
              än aldrig. Jag ska använda min talartid till att läsa ur det domslut
              som Svea hovrätt skrev. Det är väldigt tydligt vad lagstiftaren
              gjorde för fel och vad ni, Kerstin Haglö, skulle ha tänkt på 2005
              när ni hade möjligheten.
            </seg>
            <seg n="996953f2">
              Det står: Lagstiftaren har, som tingsrätten anmärkt, nyligen
              uttryckligen avstått från att genomföra ett förslag att utvidga
              det straffbara området genom att göra våldtäktsbestämmelsens andra
              stycke tillämpligt även i fall där en person befinner sig i en
              särskilt utsatt situation. Särskilt mot denna bakgrund kan begreppet
              hjälplöst tillstånd inte anses ha en så vidsträckt innebörd att
              det är tillämpligt i en situation som den förevarande. Att de
              tilltalade agerat med ett stort mått av hänsynslöshet och bristande
              respekt för målsäganden medför inte någon annan bedömning.
            </seg>
            <seg n="6f4a65c3">
              Det enda jag kan känna när jag läser detta är att det var mycket
              diskussioner. Vi har hört vad olika remissinstanser har sagt och
              inte. Men det var väldigt tydligt 2005 vad som skulle täckas in
              och inte.
            </seg>
            <seg n="85697ea3">
              Som du talar om kan man läsa vad som stod i förarbetena. Men
              det var också väldigt tydligt när domen kom lite senare att inte
              heller den lagstiftningen var tillräcklig. Det kunde vara väldigt
              mycket hänsynslöshet och väldigt mycket bristande respekt och
              ändå skulle personen i fråga kunna gå fri.
            </seg>
            <seg n="b19486e2">
              Det är mycket positivt att vi har kommit så här långt. Men i
              det här fallet har vi tyckt detta hela tiden och också sett möjligheten
              att detta är en väg framåt.
            </seg>
          </u>
          <note type="speaker" n="b66dbe14">
            Anf. 159 KERSTIN HAGLÖ (S) replik:
          </note>
          <u who="kerstin_haglo_41f11a" xml:id="i-e0439a00d4007fde-3" n="4145a630">
            <seg n="e88ea1b5">
              Herr talman! Nu tycker vi detta, och då ska man ta till sig det.
              Det kan göra att det blir tydligare i sådana situationer där ett
              offer möter ett övergrepp med passivitet så att också det kan
              omfattas. Det hoppas jag innerligt, och det säger jag också.
            </seg>
            <seg n="2fb5fc31">
              Inom forskning och över huvud taget bland den medicinska expertisen
              brukar man tala om det reflexmässiga sätt som brottsoffret reagerar
              på. Det kan betecknas som spela-död-reflexen. Offren blir så rädda
              att de inte vågar göra motstånd och deras kropp helt enkelt stängs
              av. En sådan reaktion kan också vara en medveten strategi för
              att slippa bli utsatt för våld.
            </seg>
            <seg n="e9db762a">
              Jag hoppas innerligt att vi nu får se att orden särskilt utsatt
              situation ska kunna hjälpa till. För övrigt håller jag fast vid
              det jag har sagt i mitt anförande. Den skärpta sexuallagstiftningen
              är inte så skarp. Det är fyra förslag som läggs fram. Vi har ställt
              oss bakom dem. Men vi har också lagt fram ytterligare förslag.
            </seg>
            <seg n="db4c77e6">
              Det gäller bland annat att målsägandebiträde måste in tidigare.
              Redan när anmälan görs ska kvinnan ha den hjälpen och det stödet
              för att ta sig igenom denna process. Jag sade också tidigare att
              den som är gripen eller sitter i häkte aldrig behöver säga ett
              ord utan att en advokat är närvarande. Det är det mest ojämställda
              i vårt rättssystem att inte också kvinnan får det stödet. Det
              stödet ska ges redan när anmälan görs och man ska få hjälp med
              anmälan.
            </seg>
          </u>
          <note type="speaker" n="a3ff68b5">
            Anf. 160 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-2" n="a1173388">
            <seg n="06b04233">
              Herr talman! Det är bra när man som politiker kan ta ett steg
              tillbaka, titta på det samhälle vi har framför oss och tänka:
              Den lagstiftning som vi hade ansvar för 2005 och lade fram var
              inte tillräcklig. Det är positivt att Socialdemokraterna har kommit
              så långt.
            </seg>
            <seg n="90306aee">
              Det är också väldigt viktigt för alla brottsoffer. Det är viktigt
              att få ett målsägandebiträde. Men en fällande dom är något helt
              annat. Väldigt många vill också ha en fällande dom.
            </seg>
            <seg n="234a044e">
              Man kan sitta och tala om att man hoppas att lagstiftningen ändrar
              detta. Jag hoppas verkligen det för alla som går igenom en process
              och i slutänden i princip får ett slag i ansiktet när de suttit
              och öppnat sig, berättat allting och domstolen inte tror på dem.
            </seg>
            <seg n="36d67635">
              När vi ser att man i domsluten säger att lagstiftningen inte
              är tillräcklig är det vad vi ska ha fokus på. Vi hoppas att de
              som vågar anmäla och vågar gå igenom processer också får ett stöd
              och att vi har en tydlighet med en tydlig bevisvärdering. Det
              står jag fast vid.
            </seg>
            <seg n="53bf09b8">
              Jag tror att ändringen är viktig, och det var synd för alla dem
              som har genomgått målen tidigare, då lagstiftningen inte var fullödig,
              att den inte hade gjorts då. I Jordbrofallen hade utgången blivit
              helt annorlunda om man 2005 hade vågat trycka på detta med särskilt
              utsatt situation.
            </seg>
          </u>
          <note type="speaker" n="5ecc06ab">
            Anf. 161 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-4" n="e1c48f96">
            <seg n="bfc40b66">
              Herr talman! Jag ska fatta mig kort. Det var en intressant föredragning
              som Caroline Szyber höll. Men jag fastnade på en mening i anförandet
              som jag inte riktigt förstod eller egentligen förstod jag den
              mycket väl, men jag förstod inte riktigt var den hörde hemma.
            </seg>
            <seg n="5ed0d759">
              Caroline Szyber sade att det ska vara tydligt att ett nej är
              ett nej. Men så långt går inte förslaget. Det kommer fortfarande
              att vara på det sättet att ett nej inte alls är ett nej. Med detta
              förslag kommer detta fortfarande inte att vara straffbart ens
              i de fall där det är tydligt för rätten att gärningsmannen eller
              gärningsmännen har uppfattat ett tydligt nej.
            </seg>
            <seg n="aa706329">
              Jag skulle vilja höra hur Caroline Szyber ser på att ett nej
              inte alls är ett nej i denna lagstiftning.
            </seg>
          </u>
          <note type="speaker" n="ade083c3">
            Anf. 162 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-3" n="a1173388">
            <seg n="ed6a7825">
              Herr talman! Jag tackar för frågan. Som jag sade räcker det inte
              med enbart en ändrad lagstiftning. Jag kan tycka att det är olyckligt
              att ett nej inte är ett nej i dag. Hur mycket vi än försöker,
              hur vi än gör och hur höga rekvisit man än säger att det ska vara
              vi har haft många diskussioner i vårt parti om huruvida det ska
              finnas en samtyckesklausul eller inte tror jag tyvärr inte att
              vi får ett läge där ett nej är ett nej. Det är olyckligt.
            </seg>
            <seg n="3299a7bd">
              I dessa fall står ofta ord mot ord. I vissa fall räcker det inte
              ens med att man har sagt nej, som Agneta Börjesson säger. I vissa
              fall kanske man har sagt ja men menade nej. Det finns så många
              tolkningsfrågor i detta.
            </seg>
            <seg n="8a65ab5c">
              Jag hoppas att vi ska kunna få en bredare diskussion. Jag tror
              att många behöver fundera lite på detta, som vi har varit inne
              på tidigare. Utredaren fick på presskonferensen frågan hur man
              på något sätt skulle kunna manifestera ett samtycke. Han sade
              efter många om och men att ett exempel skulle kunna vara en ökad
              grad av intimitet. Journalisterna ställde då 25 följdfrågor, och
              han hade ibland ganska svårt att berätta vad han menade.
            </seg>
            <seg n="965dcf95">
              Det är detta jag försöker säga här: Frågorna är svåra. Jag tycker
              att även om man har sagt ja, ja och ja så är det ett nej den gång
              man säger nej. Det är detta som är så komplext med lagstiftningen,
              och det kommer att kvarstå hur man än gör. Jag kan bara tycka
              att det är synd, och vi behöver därför fler utvärderingar av lagen
              framöver. Den kommer definitivt att ses över ett antal gånger
              i framtiden.
            </seg>
          </u>
          <note type="speaker" n="f661a98e">
            Anf. 163 AGNETA BÖRJESSON (MP) replik:
          </note>
          <u who="agneta_borjesson_f48f5d" xml:id="i-f8ea5589b8cb72fe-5" n="e1c48f96">
            <seg n="e6f05238">
              Herr talman! Vi har hört denna typ av svar från flera av regeringsföreträdarna
              nu. Man säger att det är tolkningsfrågor. Vi vet att det är så
              med nuvarande lagstiftning. Det skulle det vara med vårt förslag,
              och det kommer det att vara med regeringens förslag. Det kommer
              att vara många svåra frågor och tolkningsfrågor just därför att
              det sällan finns vittnen som har tagit del av det som har hänt
              och som inte är part i målet.
            </seg>
            <seg n="029975c4">
              Mitt problem i detta är att inte ens i de fall när samtliga är
              överens om att det är ett nej vill regeringen tycka att det är
              en kriminell handling. Det är där jag verkligen har problem.
            </seg>
          </u>
          <note type="speaker" n="5201e33e">
            Anf. 164 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-4" n="a1173388">
            <seg n="b3203bec">
              Herr talman! Det är precis det jag försöker säga. Det handlar
              om tydligheten, till och med när alla är överens. Problemet är
              att i denna situation i en domstol är man inte överens. Det är
              ord mot ord. Även om personen i fråga mycket väl vet att det skedde
              en våldtäkt på plats är det fortfarande så i rätten att ord står
              mot ord om man förnekar detta. Då gäller fortfarande denna bevisvärdering.
            </seg>
            <seg n="451cd957">
              Tyvärr får vi säga att hur man än gör kommer aldrig ett nej att
              bli ett nej. Så är det. Jag har varit målsägandebiträde i ett
              antal rättegångar, och jag känner verkligen att det är tungt.
              Många känner sig otroligt ifrågasatta, och jag kan förstå att
              folk i vissa fall till och med låter bli att anmäla om de skulle
              utsättas för detta igen. Det är hemskt att man kan känna så när
              man bara har suttit på bänken bredvid och inte själv har varit
              berörd.
            </seg>
            <seg n="fd305a9f">
              Så är det i Sverige, och även om man tittar internationellt ser
              man att det i dag tyvärr inte finns något land där lagstiftningen
              är så glasklar att ett nej är ett nej. Men vi kommer säkert att
              ta upp frågan i kammaren igen, och som jag tryckte på tidigare
              tror jag att det är viktigt med en utvärdering.
            </seg>
          </u>
          <note type="speaker" n="aaaec6e0">
            Anf. 165 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-5" n="bbb8d92e">
            <seg n="f4bd40d7">
              Herr talman! Caroline Szyber tar upp problemet med att man ska
              betrakta ett nej som ett nej. Hon säger vidare att oavsett vad
              som kommer att gälla i framtiden kommer det att finnas svårigheter
              och att man vill se en utvärdering av den nya lagstiftningen.
              Jag känner mig ganska övertygad om att vi kommer att hamna i en
              samtyckesreglering.
            </seg>
            <seg n="743cd335">
              Det finns en fråga som ingen har svarat på och ett argument som
              skulle kunna användas. Man anför dessutom att en särskild svårighet
              med samtyckesreglering är att frågan om samtycke i praktiken sällan
              är något som förs på tal mellan två personer innan en sexuell
              samvaro inleds. Jag ställer mig frågande till detta. Vad baserar
              ni detta på så som ni uttrycker det i betänkandet?
            </seg>
            <seg n="caf6eec8">
              Jag har en fråga till Caroline Szyber om svenska män som köper
              sex utomlands. Anser Caroline Szyber att de kvinnor som man köper
              sex av utomlands är lika skyddsvärda som de svenska kvinnor som
              man köper sex av här i Sverige? Det blir lite svårt när argumentet
              om abortlagstiftning kommer upp. Abort är en mänsklig rättighet.
              Men det är väl inte en mänsklig rättighet att köpa sex, vad jag
              vet.
            </seg>
          </u>
          <note type="speaker" n="3e43a2f2">
            Anf. 166 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-5" n="a1173388">
            <seg n="01844647">
              Herr talman! Jag ska börja med den första frågan. I propositionen
              och även i betänkandet står det, som Lena Olsson sade, att man
              ska söka ett samtycke.
            </seg>
            <seg n="9c23f76b">
              Jag var ute en hel del och diskuterade dessa frågor tidigare.
              Då var det många som frågade vad jag menade. Jag fick skickat
              till mig från en vän som är åklagare en liten Youtubevideo där
              man raljerade lite över detta. Där ser man ett ungt collegepar
              som är i ett rum. Innan det liksom är dags kommer var sin advokat
              in och säger: Hon går med på paragraf 3 f om du går med på paragraf
              33 a. Och så går det fram och tillbaka. Först tyckte jag att man
              raljerade lite grann, men någonstans tror jag att det finns en
              liten poäng i detta också.
            </seg>
            <seg n="da787819">
              Det handlar alltså om hur uttrycket manifesteras. Om man tittar
              på de riktigt extrema, svåra fallen tror jag tyvärr att det inte
              finns någon lyhördhet. Det är det som vi någonstans skulle vilja
              ha. Vi vill se den grundläggande respekten för varandra och att
              man ser varandra. Det ska alltid finnas ett ömsesidigt samtycke;
              det ska vara naturligt.
            </seg>
            <seg n="91c42001">
              I de situationer där det inte är så är det svårt, för då är det
              en part som inte ens söker samtycke och som inte heller försöker
              läsa av om det finns ett samtycke eller inte.
            </seg>
            <seg n="e12f456e">
              Det är möjligt att vi kommer tillbaka och att det kommer att
              bli en samtyckesklausul framöver. Men om man talar med åklagare
              och domstolar är det många som säger att de inte tror att det
              skulle bli lättare när det gäller bevisbördan eller beviskraven.
              Det är många som säger att brottsoffren antagligen skulle få fler
              frågor än vad de får i dag. Detta var uppe tidigare, och ni undrade
              hur det kunde bli större fokus. Jag tycker att boken Flickan och
              skulden visar vilka frågor som ställdes. Det har hänt lite grann
              på dessa tio år, och man ställer inte riktigt samma frågor. Jag
              är bara orolig och denna oro har också framförts av flera för
              att vi skulle kunna hamna i ett tydligt fokus på vissa frågor
              som vad man hade på sig och vad man tidigare hade tackat ja till
              att göra. Då skulle det på något sätt vara okej att göra allt
              sådant framöver.
            </seg>
            <seg n="7cd403a6">
              Det som jag svarade på nu var alltså den första frågan.
            </seg>
          </u>
          <note type="speaker" n="67f1fb3a">
            Anf. 167 LENA OLSSON (V) replik:
          </note>
          <u who="lena_olsson_656dbf" xml:id="i-878ee60e94d136d6-6" n="bbb8d92e">
            <seg n="b1aeff77">
              Herr talman! Vi kan konstatera att man inte har något stöd för
              det som uttrycks i betänkandet utom möjligen en Youtubefilm, men
              det är inte så mycket att hänga i julgranen.
            </seg>
            <seg n="60ec9bc0">
              Svaret på den andra frågan återstår. Anser Kristdemokraterna
              att de kvinnor som svenska män åker utomlands och köper sex av
              är lika skyddsvärda som de svenska kvinnor som utsätts för detta?
            </seg>
          </u>
          <note type="speaker" n="4ead416a">
            Anf. 168 CAROLINE SZYBER (KD) replik:
          </note>
          <u who="unknown" xml:id="i-e1d3de220951b535-6" n="a1173388">
            <seg n="9c9f327b">
              Herr talman! Vi har inte baserat det på en Youtubefilm. Jag försöker
              bara visa hur billigt det blir. Om man raljerar åt ena hållet
              går det att raljera åt andra hållet.
            </seg>
            <seg n="5bf50174">
              Vi har lyssnat på remissinstanserna, och de var alla tydliga.
              Framför allt tycker inte åklagarna, som ändå någonstans ska företräda
              brottsoffrets perspektiv, att detta skulle ge dem mer.
            </seg>
            <seg n="6f3b1f78">
              Jag tycker att alla kvinnor är lika skyddsvärda. Vårt kvinnoförbund
              driver detta och skulle vilja att det skulle kriminaliseras även
              utomlands, likt Centerkvinnorna. Den här diskussionen kommer upp
              med jämna mellanrum.
            </seg>
            <seg n="d6463f79">
              Att vi nu tog steget att kriminalisera handlingar som görs mot
              barn utomlands tror jag är ett steg i den riktningen.
            </seg>
            <seg n="5581db91">
              Nu nämnde Lena Olsson abort. Det är en mänsklig rättighet. Men
              vi bråkar mycket om våra tryck- och yttrandefrihetslagar för att
              kunna värna dem, och vi känner ibland en stor osäkerhet inför
              hur det ska påverka svensk lagstiftning när vi skriver på EU-konventioner.
            </seg>
            <seg n="85b22e7f">
              Därför måste vi också tänka på hur detta påverkar andra länders
              bild av oss. Jag tror att det som regeringen gör och har gjort
              under mycket lång tid, det vill säga att försöka tala mer om vår
              svenska sexköpslag och ta den på export, är det första steget.
              Vi måste få fler att tycka att kvinnor är skyddsvärda. Det är
              det största problemet i dag, inte att vi inte tycker det. Men
              i vissa länder ser man inte att man utnyttjar andra personer och
              att man köper dem. Det tycker jag är det grundläggande problemet.
              När vi har tagit det första steget går vi kanske vidare till det
              andra.
            </seg>
          </u>
          <note type="speaker" n="5afbf726">
            Anf. 169 MORGAN JOHANSSON (S):
          </note>
          <u who="morgan_johansson_eeee30" xml:id="i-251e6a4ca22241bc-0" n="b9b4e4a8">
            <seg n="dc5c91cd">
              Herr talman! Jag satte upp mig på talarlistan därför att jag
              ville kommentera Richard Jomshofs, enligt min uppfattning, fullständigt
              avskyvärda inlägg. Där gick han över alla gränser. Det var nästan
              så att man trodde att Kent Ekeroth var tillbaka i justitieutskottet,
              men de har väl samma talskrivare, antar jag.
            </seg>
            <seg n="989b5942">
              Nu är Jomshof inte längre kvar i salen, och det är också symtomatiskt.
              Först går man upp och gör ett sådant inlägg, och sedan sjappar
              man från debatten. Det visar ännu tydligare att Sverigedemokraterna
              och Richard Jomshof inte är intresserade av att bekämpa och förebygga
              sexualbrott. Han är bara intresserad av att hetsa mot invandrare.
              Det var själva innebörden i hans inlägg.
            </seg>
            <seg n="3ca610f3">
              Ja, antalet anmälda våldtäktsbrott har ökat. Det beror på att
              vi klassar fler gärningar som våldtäkter nu än vad vi gjorde förr.
              Det beror också på att fler och fler kvinnor faktiskt vågar anmäla
              när de har varit utsatta för övergrepp. Så var det inte förr,
              på 50- och 60-talen. Våldtäkt inom äktenskapet var inte ens kriminaliserat
              förrän 1965. Om Sverigedemokraterna och Richard Jomshof går omkring
              och tror att det var något slags paradis för svenska kvinnor på
              50- och 60-talen, något slags idyll där det inte hände någonting,
              är det fullständigt historielöst.
            </seg>
            <seg n="f86ed56a">
              Under de här åren har kvinnors ställning förbättrats på ett mycket
              påtagligt sätt, inte tillräckligt men på ett mycket påtagligt
              sätt. Det har gjort att fler och fler vågar anmäla. Det är inte
              Sverigedemokraternas förtjänst, vill jag säga. Deras kvinnosyn
              är ytterst unken. Titta bara på deras inställning i abortfrågan!
            </seg>
            <seg n="bf932bc8">
              Så citerar han då gärningsmän med invandrarbakgrund och menar
              att det talar för hur invandrare ser på kvinnor. Det är ett rent
              bedrägeri. Låt mig nämna en sak. Den mest kända serievåldtäktsmannen
              i Sverige heter Niklas Lindgren. Det är den så kallade Hagamannen
              i Umeå. En av våra mest kända barnamördare och barnvåldtäktsmän
              heter Anders Eklund. Det var han som dödade Engla.
            </seg>
            <seg n="d71af4f7">
              Vad tror ni skulle ha hänt om man hade satt en mikrofon framför
              Niklas Lindgren eller Anders Eklund och bett dem utveckla sin
              syn på barn eller kvinnor? Om de hade uttalat sig förmodar jag
              att man hade fått höra samma typ av avskyvärda uttalanden som
              dem vi hörde Richard Jomshof citera. Men vi skulle aldrig någonsin
              dra slutsatsen att de här två gärningsmännen talar för hur svenska
              män ser på kvinnor eller barn. Den slutsatsen skulle vi aldrig
              någonsin dra. Eller tycker Sverigedemokraterna och Richard Jomshof
              det? Tror han det?
            </seg>
            <seg n="5ae336a0">
              När Lena Olsson tog en replik blev det fantastiskt tydligt. Hon
              ställde frågan: Hur ser du då på svenska män som tar hit kvinnor
              och begår övergrepp mot dem, det vi kallar för fruimport? Då blev
              han fullständigt svarslös. Det var inte den poängen han ville
              ha. De är bara intresserade av att lyfta upp när invandrare begår
              brott, men när svenska män begår brott räknar man det inte. Det
              är oerhört avslöjande och visar den människosyn som ligger bakom
              detta. I Sverigedemokraternas värld är människor inte lika mycket
              värda. Det handlar bara om att använda de olika brotten som begås
              för att öka skillnaderna, öka hetsen och ställa olika folkgrupper
              mot varandra.
            </seg>
            <seg n="1a43c98d">
              Vi måste bekämpa och förebygga sexualbrott oavsett vem som är
              offer och oavsett vem som är gärningsman. Låt oss aldrig använda
              detta som ett medel för att hetsa olika folkgrupper mot varandra.
              Den diskussionen får vi nog föra vidare med Sverigedemokraterna
              och Richard Jomshof när han behagar visa sig i kammaren igen.
            </seg>
          </u>
          <note n="044e1a18">
            I detta anförande instämde Kerstin Haglö, Mattias Jonsson och
            Elin Lundgren (alla S) samt Agneta Börjesson (MP).
          </note>
          <note n="e0b07be2">
            Överläggningen var härmed avslutad.
          </note>
          <note n="de66d6ff">
            16 § Förfalsknings- och sanningsbrotten
          </note>
          <note n="5e42f132">
            Föredrogs
          </note>
          <note type="speaker" n="0fe00dd2">
            Anf. 170 ANTI AVSAN (M):
          </note>
          <note n="4456410a">
            Herr talman! Riksdagen förväntas förhoppningsvis i morgon fatta
            beslut om att anta regeringens proposition om förfalsknings- och
            sanningsbrotten. År 2005 beslutade regeringen att ge en särskild
            utredare i uppdrag att göra en översyn av brotten som berör urkunder
            i 14 och 15 kap. brottsbalken.
          </note>
          <note n="7aa7e6e1">
            Översynens syfte var främst att klarlägga vilka förändringar
            som kan vara nödvändiga med anledning av den utveckling som har
            skett på it-området. Utredningens betänkande ligger till grund
            för den nu aktuella propositionen, som innehåller förslag till
            ändringar av straffbestämmelserna om urkundsförfalskning och andra
            förfalskningsbrott i 14 kap. brottsbalken och vissa av de så kallade
            sanningsbrotten i 15 kap. brottsbalken. Sådana sanningsbrott är
            exempelvis osann försäkran och osant intygande.
          </note>
          <u who="anti_avsan_04a877" xml:id="i-9b07818396ec7fca-0" n="1987bf99">
            <seg n="f6aafe13">
              Förslagen bygger på utgångspunkten att straffskyddet för uppgifter
              och handlingar som förekommer i elektronisk miljö, till exempel
              i ett elektroniskt intyg, bör likna det som gäller för traditionella
              handlingar. Förslagen syftar till att på detta område åstadkomma
              en modern, ändamålsenlig och så långt möjligt teknikneutral straffrättslig
              reglering som är anpassad till användningen av handlingar i en
              elektronisk miljö.
            </seg>
            <seg n="f2e8c93a">
              Med dagens reglering är det främst traditionella handlingar i
              pappersform som utgör urkunder och täcks av straffansvaret för
              förfalskning. I propositionen föreslås därför ett utvidgat och
              förtydligat urkundsbegrepp som omfattar fler handlingar som upprättas,
              översänds och lagras i elektronisk form. Till följd av förslaget
              kan därmed också förfalskning av sådana handlingar bestraffas
              som urkundsförfalskning. Även i övrigt moderniseras regleringen
              av förfalskningsbrotten i 14 kap. brottsbalken.
            </seg>
            <seg n="864e6e0e">
              Herr talman! Det finns inte någon anledning att utgå från något
              annat än att riksdagen kommer att anta regeringens lagförslag.
              Det är positiva förändringar som gör det lättare att verka i it-miljö.
            </seg>
          </u>
          <note n="405d7a19">
            Därutöver föreslås att de till förfalskningsbrotten nära anknytande
            sanningsbrotten i 15 kap. brottsbalken ska bli uttryckligen tillämpliga
            på uppgifter som lämnas i elektronisk form. Regleringen av dessa
            brott moderniseras även i övrigt.
          </note>
          <note n="6917d453">
            Till följd av att tillämpningsområdet för de generella reglerna
            i brottsbalken utvidgas föreslås att ett antal straffrättsliga
            särlösningar om elektroniskt uppgiftslämnande i andra författningar
            upphävs. De här lagändringarna föreslås träda i kraft den 1 juli
            2013.
          </note>
          <note n="e0b07be2">
            Överläggningen var härmed avslutad.
          </note>
          <note n="3f1923d8">
            17 § Begreppet beskattningsbar person en teknisk anpassning av
            mervärdesskattelagen
          </note>
          <note n="5e42f132">
            Föredrogs
          </note>
          <note n="c954012c">
            Talmannen konstaterade att ingen talare var anmäld.
          </note>
          <note n="eaf486fd">
            18 § Ändring i skatteavtalet mellan Sverige och Jamaica
          </note>
          <note n="5e42f132">
            Föredrogs
          </note>
          <note n="c954012c">
            Talmannen konstaterade att ingen talare var anmäld.
          </note>
          <note n="36758fe5">
            19 § Informationsutbytesavtal med Panama
          </note>
          <note n="5e42f132">
            Föredrogs
          </note>
          <note type="speaker" n="0ad9d759">
            Anf. 171 ULF BERG (M):
          </note>
          <u who="ulf_berg_a8835e" xml:id="i-53f31edadb78398a-0" n="c56cae42">
            <seg n="4b71c0c5">
              Herr talman! Jag tänkte börja med att beskriva lite hur effekterna
              kan bli av informationsavtal och skatteavtal.
            </seg>
            <seg n="024828d8">
              Det här med informationsavtal och skatteavtal har ju börjat under
              alliansregeringens tid. Ca 40 olika avtal har kommit till stånd.
              Det är fantastiskt bra att man från Skatteverkets sida kan börja
              hämta in uppgifter. Det här är ingen ekonomisk brottslighet som
              kommer i stundens ingivelse, utan många gånger är det en välplanerad
              verksamhet. Jag tycker inte att det finns det minsta försvar för
              det.
            </seg>
            <seg n="419ae2b1">
              Det man kan se som ett resultat av de här avtalen är att människor
              har fått samvetsbetänkligheter och kontaktat Skatteverket och
              begärt frivillig rättelse.
            </seg>
            <seg n="90ecb517">
              År 2010 betalade 395 personer in 127 miljoner extra i skatt.
              Det blir drygt 321 000 kronor per person och år. År 2011 betalade
              1 560 personer in 502 miljoner kronor, alltså drygt en halv miljard.
              Fortfarande var det lite drygt 321 000 kronor per individ. Den
              siffran ökade till 371 987 kronor per person 2012 då 1 078 personer
              betalade in 401 miljoner kronor.
            </seg>
            <seg n="6433b4de">
              Det här har gett totalt drygt 1,1 miljard kronor, men Skatteverket
              vet att det finns frivilliga rättelser som är på väg in. Siffrorna
              är till och med april i år, och man räknar med att det totalt
              kan bli 1,3 miljarder kronor sedan 2010. Det är fantastiskt bra
              siffror.
            </seg>
            <seg n="977d24cb">
              Man kan fundera lite över varför det har blivit så här. Jag tror,
              herr talman, att när det gäller förmögenhetsskatten har det väl
              varit känt för alla att den har drivit kapital utanför landets
              gränser. Det har varit andra än Maria på akuten i Avesta som har
              fört ut pengar, alltså de som har haft stora resurser och inte
              tycker att de vill betala den skatt som Sveriges riksdag har beslutat
              om.
            </seg>
            <seg n="3b431d5b">
              Att förmögenhetsskatten var skadlig är forskningen tämligen överens
              om. Det som har hänt 2013 och som stöder min teori är att 798
              personer har betalat in 78 miljoner, och då har vi plötsligt fått
              ett snitt på 97 000 kronor per person. Vad har hänt? Jo, man behöver
              inte längre betala förmögenhetsskatt, eftersom den avskaffades
              från 2007.
            </seg>
            <seg n="f33ba628">
              Det är ganska tydligt att forskningen har haft helt rätt i att
              det kapital som ska vara kvar i Sverige och skapa nya företag,
              bättre löner och annat försvann ut under högskattetiden. Det var
              helt rätt för svensk tillväxt att avskaffa förmögenhetsskatten.
            </seg>
            <seg n="3ca82333">
              Herr talman! I tre liknande ärenden är det ingen debatt här i
              dag. Jag hoppas att det kommer fler skatteavtal, för det finns
              några få länder kvar som behöver ett informationsutbytesavtal.
              Sedan har vi också ett arbete framför oss med att rusta upp olika
              skatteavtal. Det finns alltså fortfarande jobb att göra, men det
              här bevisar ganska tydligt att har vi fel skatter får vi inte
              in dem, utan pengarna försvinner någon annanstans.
            </seg>
            <seg n="28990ece">
              Jag yrkar bifall till förslagen i samtliga fyra betänkanden om
              avtal som skatteutskottet har lagt på kammarens bord.
            </seg>
          </u>
          <note type="speaker" n="92fe0999">
            Anf. 172 HANS OLSSON (S):
          </note>
          <u who="hans_olsson_e726b9" xml:id="i-ef78d6f0f998eb12-0" n="7cb8b4f6">
            <seg n="9f9b1f13">
              Herr talman! Jag får börja med att be om ursäkt för att jag tar
              upp kammarens tid med ett ärende som vi är överens om, men Ulf
              Berg bäddade för detta. Det han sade får inte stå oemotsagt.
            </seg>
            <seg n="a565e215">
              Jag måste erkänna att när jag lyssnar på Ulf Berg kommer jag
              att tänka på skrönan om kejsarens nya kläder. Jag har ingen dröm
              om att se Ulf Berg på det viset, men den handlar om en illusion
              som byggs upp, och här får man intrycket att den borgerliga regeringen
              vill bygga upp en illusion om att det är tack vare den som vi
              har fått in mycket skattepengar till Sverige och att det är tack
              vare den som vi har fått de här så kallade informationsutbytesavtalen
              som är grunden till att vi har fått in de här pengarna till Sverige.
              De kommer att utvecklas också.
            </seg>
            <seg n="bcbd579e">
              Låt mig påminna om att de här så kallade informationsutbytesavtalen
              bygger på ett samarbete i Norden där man gått samman för att förhandla
              fram dem. Det arbetet inleddes innan den borgerliga regeringen
              tillträdde. Man startade samarbetet officiellt i juni 2006. Alla
              de här informationsutbytesavtalen måste till de nationella parlamenten,
              för Norden kan ju inte sluta avtal med andra länder. Därför kommer
              de till Sveriges riksdag för att vi ska godkänna dem, och så är
              det i de andra parlamenten också.
            </seg>
            <seg n="6971c412">
              Det här är ett jättebra arbete. Det är oerhört viktigt. OECD
              har till och med sagt att Norden är ett bra exempel för övriga
              världen att ta efter när det gäller att man kan gå samman för
              att knyta sådana här informationsutbytesavtal.
            </seg>
            <seg n="e42bfc21">
              Herr talman! Rätt ska vara rätt. Det är jätteviktigt med informationsutbytesavtalen.
              De startade på den socialdemokratiska tiden, och de fullföljs
              nu genom det nordiska samarbetet som vi är mycket stolta över.
              Det är viktigt att man i politiken liksom med allt annat i livet
              inte försöker ståta med lånta fjädrar.
            </seg>
          </u>
          <note type="speaker" n="afd75efb">
            Anf. 173 ULF BERG (M) replik:
          </note>
          <u who="ulf_berg_a8835e" xml:id="i-53f31edadb78398a-1" n="c56cae42">
            <seg n="42c5c2a2">
              Herr talman! Det är intressant att så fort alliansregeringen
              och vi i Alliansen gör något bra är det en idé som Göran Persson
              kom på. Huruvida han har haft inflytande på OECD och annat känner
              jag inte till, och jag tror kanske inte att Hans Olsson heller
              gör det. Men det är helt klart att vi från Alliansens sida har
              prioriterat olika typer av kamp mot ekonomisk brottslighet. ROT
              och RUT är ett par exempel, liksom de här avtalen, även om vi
              också är överens om till exempel kassaregister och personalliggare.
              I dag går vi vidare med torg- och marknadshandel.
            </seg>
            <seg n="a37db6fc">
              Ni har hela tiden pratat om den här kampen, Hans Olsson, men
              det har hela tiden blivit mest prat. Vi har ju faktiskt gått till
              handling och skapat regler. Vi har åhörare här från Skatteverket,
              och de kan nog intyga att det har hänt saker och att Skatteverket
              har fått olika verktyg för att få bort de oseriösa, för det är
              klart att de finns.
            </seg>
            <seg n="134d3aed">
              Men, Hans Olsson, hade förmögenhetsskatten del i att människor,
              säkert med hjälp av konsulter och andra, förde ut pengar för att
              undvika skatt? Har förmögenhetsskatten varit skadlig eller inte?
            </seg>
          </u>
          <note type="speaker" n="54a930f1">
            Anf. 174 HANS OLSSON (S) replik:
          </note>
          <u who="hans_olsson_e726b9" xml:id="i-ef78d6f0f998eb12-1" n="7cb8b4f6">
            <seg n="3dd4c592">
              Herr talman! Ulf Berg verkar inte tro på mig när det gäller informationsutbytesavtalen
              och att grunden lades på Göran Perssons tid. Han verkar tycka
              att det är lite futtigt att när Alliansen för en gångs skull gör
              någonting bra kan vi inte låta dem få vara glada för det, och
              han menar att vi skulle hitta på saker. Så är det faktiskt inte.
            </seg>
            <seg n="cc1922fe">
              Jag skulle vilja rekommendera Ulf Berg att gå in på Nordiska
              ministerrådets hemsida. Där kan man läsa om informationsutbytesavtalen.
            </seg>
            <seg n="57f0b4b7">
              Där står det under rubriken Nordiska projektets utformning och
              inriktning: I syfte att följa upp OECD:s arbete med internationell
              skatteflykt beslutade de nordiska länderna i juni 2006 att också
              inleda förhandlingar med skatteparadis. Det är vad man säger och
              alltså ingenting som vi står och hittar på.
            </seg>
            <seg n="6b798216">
              När det gäller Skatteverket, som Ulf Berg nu hänvisar till, står
              det att Norden har tecknat informationsutbytesavtal med totalt
              41 jurisdiktioner.
            </seg>
            <seg n="d8a462a6">
              Det jag står och säger här är som vanligt korrekt. Det är inte
              så att jag vill vara ogin mot regeringen, utan så är situationen.
            </seg>
          </u>
          <note type="speaker" n="0dbd9566">
            Anf. 175 ULF BERG (M) replik:
          </note>
          <u who="ulf_berg_a8835e" xml:id="i-53f31edadb78398a-2" n="c56cae42">
            <seg n="d75197c8">
              Herr talman! Jag tror aldrig att jag har beskyllt Hans Olsson
              för att inte vara korrekt. Däremot är vi inte alltid överens.
            </seg>
            <seg n="d81d8af5">
              Jag fick inte svar på min fråga om det är så att förmögenhetsskatten
              är skadlig för svensk tillväxt och för svenskt företagande. Jag
              vet inte många gånger har jag upplevt att när det gäller de skatter
              vi har tagit bort har ni kommit efter. Jag ska vara ärlig och
              säga att om jag nu har förstått det rätt så är ni till och med
              före när det gäller jobbskatteavdrag fem, att det är nog en bra
              idé om det blir. Det sker en utveckling i er politik; det är jag
              den förste att erkänna.
            </seg>
            <seg n="7b75a97a">
              Vad Hans Olsson säger är att Göran Persson vägde för lätt för
              att få till de här informationsavtalen själv, eftersom det var
              då arbetet startade. Det är klart att det här har skett i ett
              samarbete, och jag tror att om vi ska vara helt ärliga, Hans Olsson,
              så var det nog faktiskt USA som tröttnade på penningflykten och
              satte ned foten. USA är en ganska stor spelare, och det resulterade
              i att det blev fart på det.
            </seg>
            <seg n="1e19488e">
              Det är klart att det också finns en vilja från den lokala regeringen.
              Det här har naturligtvis varit frivilligt för Sverige. Men vi
              har varit med i det nordiska samarbetet, för då blir vi effektivare.
              Det tar nämligen tid att sätta sig ned många gånger kan det ta
              år, om vi pratar om skatteavtalen och det är klart att det är
              en juridisk process och inte bara informationsutbytesavtal. Det
              är bra, för då kommer vi åt skurkar som flyttar pengar och undkommer
              skatt som de rätteligen ska betala. Det är bra, men sedan måste
              vi också gå vidare med skatteavtal så att man inte behöver kringgå
              reglerna på grund av dubbelbeskattning och liknande.
            </seg>
            <seg n="04623bac">
              Det finns alltså mycket arbete kvar, men det är tryggt att höra
              att Hans Olsson är med och ställer upp på det arbetet.
            </seg>
          </u>
          <note type="speaker" n="c4c75307">
            Anf. 176 HANS OLSSON (S) replik:
          </note>
          <u who="hans_olsson_e726b9" xml:id="i-ef78d6f0f998eb12-2" n="7cb8b4f6">
            <seg n="77c1471d">
              Herr talman! Det var väl kanske inte världens bästa exempel av
              Ulf Berg att börja prata om skatteavtalen, för är det någonting
              som regeringen har fått kritik för både från Riksrevisionen och
              från Svenskt Näringsliv är det att man har misskött de svenska
              skatteavtalen väldigt mycket. Det var bara för något år sedan
              som både Riksrevisionen och Svenskt Näringsliv var väldigt upprörda,
              för det är viktigt med de här skatteavtalen för svensk företagsamhet
              när man ska jobba med export och sådant. Det var alltså inget
              bra exempel.
            </seg>
            <seg n="8f87d347">
              Jag tror också att Ulf Berg är den förste som har sagt att Göran
              Persson väger lätt. Det var intressant. Men faktum kvarstår, och
              jag är jätteglad för att vi ska jobba med informationsutbytesavtalen.
              Det ska vi fortsätta med, och vi ska även jobba med skatteavtalen,
              för det är viktigt för svensk export och svensk företagsamhet.
            </seg>
            <seg n="e6cf1591">
              Men man ska vara ärlig och säga att informationsutbytesavtalen
              kom till stånd tack vare ett nordiskt samarbete som startade innan
              den borgerliga regeringen tillträdde 2006. Det tycker jag gott
              att man kan säga. Sedan har det nordiska samarbetet fortsatt,
              och därefter fattade vi beslut om avtalen här. Det är jättebra.
              Det är en ny trend i världen att man inte accepterar skattesmitning
              och så vidare, så det här är någonting som vi ska vara väldigt
              tacksamma för.
            </seg>
            <seg n="e49169b4">
              Jag tror också att alla, även ni, Ulf Berg, vill ha in mer skatter
              till Sverige. Vi vill ha dem för att kunna göra landet mycket
              bättre; ni kanske vill ha dem för att sänka dem, vad vet jag,
              men skatterna ska in där de hör hemma.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="3ec57d70">
            20 § Informationsutbytesavtal med Seychellerna
          </note>
          <note n="5e42f132">
            Föredrogs
          </note>
          <note n="c954012c">
            Talmannen konstaterade att ingen talare var anmäld.
          </note>
          <note n="91ab2ddd">
            21 § Ändring i skatteavtalet mellan Sverige och Indien samt överenskommelse
            med Indien om anstånd med betalning av skatter
          </note>
          <note n="5e42f132">
            Föredrogs
          </note>
          <note n="c954012c">
            Talmannen konstaterade att ingen talare var anmäld.
          </note>
          <note n="e5532e95">
            22 § Förbättrad konkurrens på lika villkor i kontantbranschen
          </note>
          <note n="5e42f132">
            Föredrogs
          </note>
          <note type="speaker" n="9e18e17e">
            Anf. 177 TERES LINDBERG (S):
          </note>
          <u who="teres_lindberg_3a2d29" xml:id="i-0e5a7102d6b5993c-0" n="f891d4a9">
            <seg n="fcbab2b1">
              Herr talman! Jag vill börja med att yrka bifall till reservationen
              i punkt 2 som vi har tillsammans med Vänstern och Miljöpartiet.
            </seg>
            <seg n="cac6e340">
              Den här propositionen som vi nu har att ta ställning till handlar
              just om det som rubriken anger, det vill säga förbättrad konkurrens
              på lika villkor i kontantbranschen. Det är alltså en ändring av
              39 kap. 5 § och 9 § skatteförfarandelagen. Vi socialdemokrater
              tycker såklart att det är bra att man vidtar åtgärder för att
              tillgodose sund konkurrens mellan olika aktörer.
            </seg>
            <seg n="a3e83877">
              Konsekvensen av ändringen blir ett mer konkurrenskraftigt system
              där fler behandlas lika. Det är naturligtvis bra. Om man betonar
              ordet fler kan man konstatera att det i förslaget skulle kunna
              vara just fler som behandlas lika.
            </seg>
            <seg n="803b7243">
              Enligt 5 § undantas nämligen den som är befriad från skattskyldighet
              enligt inkomstskattelagen från kassaregisterkravet. Det betyder
              att ett företag som inte har sitt driftsställe här i Sverige,
              alltså ett utländskt företag, inte behöver använda kassaregister.
              Men de är precis som alla andra skyldiga att betala mervärdesskatt
              på försäljning av vissa varor och tjänster inom landet.
            </seg>
            <seg n="f44a519f">
              Därför tycker vi att regeringen ska återkomma till riksdagen
              med förslag till en reglering som inte ställer olika krav på kassaregister
              utifrån om företaget har ett fast driftsställe i Sverige eller
              inte. Vi skulle gärna se att det var betydligt mer likabehandling
              än vad det här förslaget innebär. Det är ett steg i rätt riktning,
              men vi borde helt enkelt behandla alla lika.
            </seg>
            <seg n="7db64d32">
              Den önskade effekten med att ta bort det generella undantaget
              för torg- och marknadshandel är att fler företag ska komma att
              använda kassaregister. Detta gör det såklart svårare för oseriösa
              företag att undanhålla skatt, och det är bra.
            </seg>
            <seg n="f21d129d">
              Men som alltid när vi underlåter att behandla alla lika finns
              det också en risk. Vi tycker att det blir lite märkligt när man
              behandlar inhemska företag och utländska näringsidkare olika.
              Det har också Skatteverket föreslagit i sitt remissvar på propositionen,
              så det är inte något som är omöjligt att åstadkomma.
            </seg>
            <seg n="f089bf0c">
              Herr talman! Det har också under resans gång framkommit en hel
              del kritik mot den här lagändringen. Det kan man känna en viss
              sympati för. Den nya lagen kommer att påverka knallar, ambulerande
              marknader och så vidare. Mycket av den kritiken som lyfts fram
              är att det kommer att bli lite mer problematiskt att ordna en
              marknad utan att tillhandahålla elektricitet. Alla handlare som
              inte omfattas av undantaget måste också införskaffa kassaregister.
            </seg>
            <seg n="3595b6ea">
              Lagen kommer dock även i fortsättningen att ha ett undantag från
              kravet för den som bara i obetydlig omfattning säljer varor och
              tjänster mot kontant betalning eller kortbetalning. Det betyder
              att småhandlare faktiskt inte behöver införskaffa ett kassaregister,
              för obetydlig omfattning är kontantförsäljning upp till fyra prisbasbelopp,
              och det innebär i dag 178 000 kronor. De som oroar sig över att
              behöva skaffa sig en kassaapparat om man deltar på loppmarknader
              och så vidare behöver inte oroa sig. Detta ska stå ganska klart.
            </seg>
            <seg n="0950a9f7">
              Marknader är kanske den äldsta formen av organiserad handel.
              Under många hundra år har marknader varit ett ställe där man träffas,
              bedriver handel och också många gånger har en lokal fest. Det
              är en uppvisning av lokalt företagande och en rolig händelse i
              bygden som är väldigt uppskattad av de allra flesta.
            </seg>
            <seg n="ce14d01a">
              Men vi måste också inse att såväl utveckling som teknik går framåt.
              Vi tror att tiden är mogen för att ställa ökade krav på torg-
              och marknadshandeln. Det är dock olyckligt att den borgerliga
              regeringen och den lika borgerliga majoriteten här i riksdagen
              inte klarar att ställa samma krav på utländska företag som man
              ställer på inhemska företag.
            </seg>
          </u>
          <note type="speaker" n="1621d20b">
            Anf. 178 JONAS ERIKSSON (MP):
          </note>
          <u who="jonas_eriksson_3e153d" xml:id="i-0fc17cafaadf0b75-0" n="f028bc4b">
            <seg n="c6a38c93">
              Herr talman! I går talade jag med Maria och Tord Nilsson, två
              företagare i Altersbruk, ett par mil utanför Piteå. Från att tidigare
              ha odlat och sålt potatis tillverkar de numera ett 80-tal olika
              produkter med råvaror från gården och skogen. Vi säljer allt från
              torkad svamp till tunnbröd och glögg, sade Tord till mig. Försäljningen
              sker dels i gårdsbutik, dels genom marknadsförsäljning.
            </seg>
            <seg n="1b2c0d03">
              Deras gårdsbutik omsätter mindre än de fyra prisbasbelopp som
              det just har talats om här och omfattas därför inte av kravet
              på kassaregister. Annat är det med försäljningen på marknader.
              Tord Nilsson uppskattar att den varje år omsätter bortemot 350
              000 kronor.
            </seg>
            <seg n="5ed6af16">
              Om riksdagen ställer sig bakom utskottets och regeringens förslag
              räknar Tord med att de kommer att vara tvungna att skaffa minst
              tre kassaapparater eftersom de aldrig skulle klara av till exempel
              ruschen vid julmarknader eller att ha försäljning vid flera platser
              samtidigt vid samma tillfälle.
            </seg>
            <seg n="82244ea8">
              Tord menar att Skatteverkets och regeringens bedömning att kostnaden
              för att hålla kassaregister, införskaffa apparatur, kopieringsutrustning
              och annat som kan behövas för detta skulle vara runt 6 000 kronor
              är alldeles uppåt väggarna. Tord säger att han har gått ut med
              hundratals offertförfrågningar. För att få detta styckpris behöver
              han köpa 40 kassaregister.
            </seg>
            <seg n="d7a56e06">
              I regeringens proposition hävdas också att den extra elkostnaden
              för dem som snart kan tvingas skaffa kassaregister är försumbar.
              Visst är elen relativt billig, och en sådan apparat drar inte
              särskilt mycket. Men det är kanske inte bara det som den enskilda
              företagaren får betala. Företagaren får också betala kostnaden
              för att bygga upp en infrastruktur för att driva dessa kassaapparater
              på olika marknader, torg och försäljningsplatser. Tord Nilsson
              menar att det är en beskrivning som inte stämmer med verkligheten.
            </seg>
            <seg n="84f12077">
              Tord och Maria är långt ifrån ensamma om att kritisera underlaget
              och förslagen i regeringens proposition. Kritiken är väl utbredd.
              Utifrån det underlag som regeringen har presenterat kan inte heller
              jag se att man med säkerhet kan säga eller ens hålla för troligt
              att ett slopat generellt undantag för kassaregister för torg-
              och marknadshandeln i dess helhet ger de positiva effekter man
              eftersträvar.
            </seg>
            <seg n="1ca04731">
              De negativa konsekvenserna av förslaget till lagskärpning är
              inte heller på långa vägar tillräckligt utredda. Vi vill att det
              ska vara enkelt att driva företag i Sverige. Det är viktigt när
              vi lagstiftar att kraven på företagen och de kostnader vi lägger
              på dem står i rimlig proportion till de positiva effekter vi vill
              uppnå. Regeringens proposition och det underliggande förslaget
              från Skatteverket brister i sin analys av effekterna av detta
              förslag.
            </seg>
            <seg n="1b651745">
              De som arbetar inom lanthandel och gårdsförsäljning med tivoliverksamhet
              och med ambulerande försäljning med mera ger en helt annan bild
              än Skatteverket och regeringen. Det måste vi se som en varningssignal
              om att denna fråga inte är så enkel och att en djupare analys
              måste till innan man genomför en förändring på området.
            </seg>
            <seg n="ff01b73f">
              Det finns annars en stor risk att vi slår ut ett stort antal
              företag som säljer från gårdar och på marknader och att min nu
              tvåårige son inte längre kommer att kunna åka kaffekoppskarusell
              på valborgsmässofirandet i Tybble, min hemort. Det finns också
              en risk att ideella föreningar som delvis finansierar sin verksamhet
              genom att arrangera offentliga tillställningar inte längre känner
              att de klarar av det.
            </seg>
            <seg n="093e9a86">
              Herr talman! Det är oerhört viktigt att motverka osund konkurrens
              och försvåra undanhållande av skatt. Regeringens syfte är vällovligt,
              men jag saknar en analys av andra möjligheter att uppnå en förbättrad
              konkurrens mellan fasta näringsidkare och torg- och marknadshandel
              samt förbättrad skattekontroll.
            </seg>
            <seg n="32b4b44e">
              Jag menar att regeringen måste genomföra en fördjupad utredning
              av konsekvenserna för den ambulerande handeln, tillfällig gårdsförsäljning,
              tivolin med mera av ett slopat generellt undantag från skyldighet
              att använda kassaregister.
            </seg>
            <seg n="fe3c5b5d">
              För mig är det också viktigt att krav på kassaregister inte ska
              vara beroende av om företag har ett fast driftställe i Sverige
              eller inte, som Teres Lindberg från Socialdemokraterna berörde
              i sitt anförande. Regeringen måste därför återkomma till riksdagen
              med förslag till en reglering som görs oberoende av denna fråga.
            </seg>
          </u>
          <note n="71c103ce">
            Jag vill avsluta mitt anförande med att yrka bifall till reservationerna
            1 och 2.
          </note>
          <note type="speaker" n="010e1084">
            Anf. 179 THORALF ALFSSON (SD):
          </note>
          <u who="thoralf_alfsson_4f6382" xml:id="i-2362bbcfebadb100-0" n="29eb75f5">
            <seg n="9d57b1cd">
              Herr talman! När krav på kassaregister infördes i handeln minskade
              skattefelet. Skatteverkets revisioner visar att effekten på skattefelet
              uppskattats till i genomsnitt ca 20 000 kronor för mindre företag
              inom kontantbranschen.
            </seg>
            <seg n="77606b50">
              Samtidigt har kassaregisterlagen inneburit en snedvridning av
              konkurrensen som har missgynnat den fasta handeln. Dessutom innebär
              de undantag som har gjorts för torg- och marknadshandel att kontrollmöjligheterna
              är betydligt begränsade i förhållande till den fasta handeln med
              krav på kassaregister.
            </seg>
            <seg n="ad87e9da">
              I Sverige har vi en lång tradition med marknader, och kommer
              man från Småland som jag gör finns det många marknader att välja
              på. Under förra året var vi från Sverigedemokraterna ute på många
              marknader och informerade om vårt partis politik. Då passade jag
              även på att prata med ett antal marknadsknallar om det kommande
              lagförslaget om kassaregister.
            </seg>
            <seg n="10d8c7cc">
              Jag fick då höra många åsikter om hur marknadshandeln förändrats
              under åren och hur spelreglerna ändrats på grund av många nya
              marknadsknallar. Samtidigt uttryckte många sin oro för den nya
              lagen, kanske inte så mycket för de kostnader som kommer att uppstå
              för hårdvaran utan mer för de praktiska problem som sannolikt
              kommer att uppstå i fråga om service till kunderna.
            </seg>
            <seg n="86e15391">
              Samtidigt fanns det också en förståelse för grunderna till att
              kassaregisterlagen även skulle omfatta torg- och marknadshandeln.
            </seg>
            <seg n="bf5852b3">
              Nu är jag dock inte lika negativ till de konsekvenser som målas
              upp av företrädare inom branschen om kassaregisterlagen införs.
              Det kommer utan tvekan att gynna de seriösa företagarna. Jag är
              övertygad om att marknadsbesökarna inte slutar att åka till marknaderna
              bara på grund av denna lag. De kommer säkerligen att handla lika
              mycket även i fortsättningen, kanske till och med lite mer när
              de nu även kommer att få kvitto på sina inköp.
            </seg>
            <seg n="12e90a18">
              Det finns ett undantag för de mindre handlarna som i obetydlig
              omfattning säljer varor eller tjänster, som det står och som nämndes
              tidigare.
            </seg>
            <seg n="4a897903">
              Herr talman! Det är aldrig ett lätt beslut att strama åt reglerna
              för en bransch. Men ibland kräver omständigheterna att man fattar
              beslut som inte alla uppskattar. Det handlar även om ett rättviseperspektiv
              mellan olika typer av handel.
            </seg>
            <seg n="a0b23d6f">
              I detta fall har vi landat i ståndpunkten att fördelarna överväger
              de nackdelar som kommer att uppstå.
            </seg>
            <seg n="0421fff7">
              I propositionen från regeringen kan man läsa följande:
            </seg>
            <seg n="fc5a0917">
              Det övergripande syftet med kassaregisterregleringen är att skydda
              seriösa företag från illojal konkurrens från mindre seriösa företagare
              och öka legitimiteten för skattesystemet.
            </seg>
            <seg n="86a19207">
              Herr talman! Innebär det att regeringen anser att utländska företagare
              är mer seriösa än svenska företagare? På något annat sätt går
              det inte att tolka regeringens proposition, där det framgår att
              man vill undanta utländska företag som saknar fast driftsställe
              i Sverige från kravet på kassaregister.
            </seg>
            <seg n="d3390f92">
              Skatteverket har i sin hemställan till regeringen föreslagit
              att utländska företag som saknar fast driftsställe i Sverige ska
              använda kassaregister i samma utsträckning som svenska företag.
              Jag delar Skatteverkets uppfattning i denna del. Eftersom utländska
              företag kan vara undantagna från beskattning enligt inkomstskattelagen
              men i många fall har redovisningsskyldighet för mervärdesskatt
              finns det ett behov av kassaregister även för utländska företag.
            </seg>
            <seg n="c9f8ceab">
              Framför allt anser jag dock att det är en rättvisefråga, i flera
              avseenden. Det gäller de ekonomiska villkoren för kostnader för
              inköp och underhåll av kassaregister. Det gäller också att arbetsvillkoren
              ska vara lika, det vill säga att det extra arbete som kassaregisterkravet
              innebär givetvis också ska drabba utländska företag. Kundservicen,
              till exempel när det gäller kvitto, ska vara oberoende av om det
              gäller ett svenskt företag eller ett utländskt. Hur kommer kunderna
              att uppleva att få kvitto från svenska företag men inte från utländska?
            </seg>
            <seg n="a25fe514">
              Det är en självklarhet att företagare ska ha samma lagkrav om
              försäljning sker i Sverige och dessutom inom samma bransch. Utländska
              företag ska inte ha någon gräddfil i torg- och marknadshandeln
              i Sverige. I min enfald har jag föreställt mig att vårt medlemskap
              i EU ska trygga just dessa förhållanden, men när jag läser remissvaren
              får jag uppfattningen att det är det motsatta. Svenskt Näringsliv
              anser att en utvidgning till utländska företag troligtvis inte
              är möjlig med anledning av EU-rätten. Man slutar aldrig att förvånas
              över EU-lagstiftningen.
            </seg>
            <seg n="221321a8">
              Det finns en del andra exempel också. När det gäller ROT och
              RUT har riksdagen beslutat att det bara ska gälla arbeten som
              utförs i Sverige, men också där tycks EU-rätten lägga hinder i
              vägen. När det gäller de trängselavgifter som har införts i Göteborg
              slipper utländska chaufförer än så länge dessa avgifter, vilket
              snedvrider konkurrensen.
            </seg>
            <seg n="54535e07">
              Herr talman! Risken är stor att detta undantag för utländska
              företag kommer att skapa incitament för företag att flytta ut
              från Sverige bara för att undvika kassaregisterkravet, eller att
              utländska företag ser en konkurrensfördel på den svenska marknaden
              och att deras andel i Sverige därmed kommer att öka. Om detta
              undantag för utländska företag inte tas bort finner jag att risken
              är stor att vi inom en snar framtid får återkomma till denna fråga
              i riksdagen.
            </seg>
            <seg n="30b9f835">
              Från Sverigedemokraternas sida anser vi att utländska företag
              inom torg- och marknadshandel ska ha samma skyldigheter att använda
              kassaregister som svenska företag.
            </seg>
            <seg n="24f0b642">
              Herr talman! Därmed yrkar jag bifall till vår reservation nr
              3. Som lite extra information vill jag dock säga att eftersom
              det vid justeringen blev ett samgående med S och V även på MP:s
              motion är det mycket möjligt att vi om vi inte får bifall för
              vår egen reservation kommer att stödja också reservation nr 2.
            </seg>
          </u>
          <note type="speaker" n="3bf2ab78">
            Anf. 180 JACOB JOHNSON (V):
          </note>
          <u who="jacob_johnson_d95069" xml:id="i-53d8f6cf206e5eb5-0" n="73a8c496">
            <seg n="7b479d13">
              Herr talman! Vänsterpartiet verkar för ett skattesystem som är
              enhetligt, likformigt och har så få undantag som möjligt. Det
              är ett sätt att minimera möjligheten till skatteplanering och
              förhindra skattefusk.
            </seg>
            <seg n="de2e0cec">
              Ett av de verktyg som används i detta arbete är just kassaregister
              för kontantbranschen. Riksdagen antog en lag om kassaregister
              2007, vars skyldigheter började gälla först 2010. Torg- och marknadshandeln
              har dock varit undantagen från kravet på dessa kassaregister.
              Förra året föreslog Skatteverket i sin promemoria Förbättrad konkurrens
              på lika villkor i kontantbranschen att fler företag ska omfattas
              av skyldigheten att använda kassaregister och att det generella
              undantaget för torg- och marknadshandeln skulle tas bort. Motiveringen
              är som vi har hört lika konkurrens mellan företag.
            </seg>
            <seg n="c43a0c5c">
              Skatteverket har även specialgranskat 250 torg- och marknadshandlare
              under tre år och upptäckt brister i bokföringen i nästan samtliga
              fall. Det är just som ett verktyg för att åtgärda bristande bokföring
              som kassaregister har sin största betydelse enligt Skatteverket
              innebär frånvaro av kassaregister mycket begränsade möjligheter
              för verket att granska kontantredovisningen hos ett företag. Skatteverket
              har också kunnat konstatera att företag inom kontantbranschen
              som inte använder kassaregister i stor utsträckning har en mycket
              bristfällig bokföringsstandard som på ett påfallande sätt avviker
              från jämförbara företag som har använt kassaregister.
            </seg>
            <seg n="d3cb04a7">
              Vänsterpartiet delade den bedömning Skatteverket kom med i sin
              skrivelse och motionerade därför i höstas med en begäran om att
              regeringen skulle återkomma med ett förslag i frågan. Det handlar
              som sagt mycket om rättvis konkurrens mellan olika företag. Blomförsäljning
              som sker yrkesmässigt på torget bör till exempel omfattas av samma
              regelverk som den blomförsäljning som sker på gatan utanför en
              fast butik.
            </seg>
            <seg n="0125d71b">
              Därför välkomnar Vänsterpartiet i grunden regeringens proposition.
              Med tanke på den stora variation som finns bland de företag som
              kommer att omfattas av den nya lagen är det bra att påpeka att
              Skatteverket har fått utökade möjligheter att i enskilda fall
              besluta om undantag från skyldigheter som gäller kassaregister.
              Vi har hört några exempel på företag som kanske kan få sådana
              undantag.
            </seg>
            <seg n="44082aca">
              Vi anser dock, liksom Miljöpartiet och Socialdemokraterna, att
              regeringen bör återkomma till riksdagen med förslag till en reglering
              som inte ställer olika krav på kassaregister utifrån om företaget
              har fast driftsställe i Sverige eller inte. Det är olyckligt om
              företag utanför Sverige ska kunna så att säga klara sig undan
              kassaregister och inte behöva göra en ordentlig momsredovisning.
            </seg>
          </u>
          <note n="4833e2ae">
            Jag avslutar med att yrka bifall till reservation nr 2.
          </note>
          <note type="speaker" n="69dd0dbc">
            Anf. 181 MARIA ABRAHAMSSON (M):
          </note>
          <note n="a58714ba">
            Herr talman! Lagen om kassaregister trädde i kraft den 1 januari
            2008. Sedan den 1 januari 2010 är företag som säljer varor eller
            tjänster mot kontant betalning eller mot betalning med kontokort
            skyldiga att använda certifierat kassaregister.
          </note>
          <u who="maria_abrahamsson_841a03" xml:id="i-38d70e74985ad369-0" n="05a52bfd">
            <seg n="54fa3947">
              Det övergripande syftet med kravet på kassaregister har hela
              tiden varit att skydda seriösa företagare från illojal konkurrens
              och underlätta för Skatteverket att kontrollera att rätt skatt
              betalas in. Torg- och marknadshandlare har varit undantagna från
              den skyldigheten, vilket givetvis har uppskattats av bland annat
              frukt- och blomsterförsäljare på torgen men inte lika mycket av
              butiksförsäljarna av samma varor några meter bort.
            </seg>
            <seg n="44c4d0e2">
              I betänkandet föreslås nu att torg- och marknadshandelns generella
              undantag från kassaregisterskyldigheten tas bort från och med
              den 1 januari 2014. Därmed försvinner den orättvisa konkurrensfördel
              som torghandeln har haft gentemot den vanliga butikshandeln. Avsikten
              med det här förslaget är inte att slå ut den traditionella torg-
              och marknadshandeln, vilket man lätt kan få för sig om man bara
              lyssnar på den högljudda och till stora delar osakliga opinion
              som torg- och marknadshandlarnas branschförening har försett oss
              ledamöter med under ganska många veckor.
            </seg>
            <seg n="9cc055b3">
              Syftet är alltså inte att slå ut torghandeln, utan syftet är
              att butikshandeln och torghandeln ska kunna leva sida vid sida
              med lika villkor. Tekniska prylar har en tendens att utvecklas
              och förfinas, och den sanningen gäller även kassaregister. Den
              tekniska utvecklingen har gjort att apparaterna har blivit så
              pass billiga i inköp och drift ja, man kan till och med hyra en
              hyfsat billigt att också torghandeln nu bedöms kunna ta kostnaderna
              för kassaregister.
            </seg>
            <seg n="7cb4cf18">
              I det här sammanhanget vill jag be riksdagsledamöterna att särskilt
              notera följande: Om skyldigheten att ha kassaregister i ett enskilt
              fall skulle bli alltför betungande ska Skatteverket kunna medge
              undantag, helt eller delvis. Undantag från skyldigheten görs också,
              precis som hittills, för ideella föreningar som bedriver allmännyttig
              verksamhet. Det kanske är där kaffekopparna kom in, Miljöpartiet.
            </seg>
            <seg n="be6bd446">
              Undantag kan också utgöras av väderförhållanden och bristande
              tillgång till elektricitet. Ett delvist undantag kan till exempel
              innebära befrielse från skyldigheten att lämna kvitto. Och skulle
              det till exempel inte finnas ett för viss verksamhet anpassat
              kassaregister att få tag på, på marknaden, bör det vara självklart
              för Skatteverket att bevilja undantag från kassaregisterskyldigheten.
            </seg>
            <seg n="6213e734">
              Vidare kan Skatteverket för all kontant- och kontokortshandel
              som säljer för högst fyra prisbasbelopp, har vi hört här, besluta
              om undantag från skyldigheten att ha kassaregister. Det undantaget
              blir nu ännu enklare att tillämpa om förslagen i en dagsfärsk
              promemoria från Finansdepartementet går igenom.
            </seg>
            <seg n="2cec4865">
              Där föreslås ändringar i skatteförfarandelagen i syfte att förtydliga
              undantaget från kravet på kassaregister när försäljning av varor
              eller tjänster bara sker i obetydlig omfattning, det vill säga
              de fyra prisbasbeloppen, 178 000.
            </seg>
            <seg n="5a2e619a">
              Den stora nyheten i promemorian är att vid bedömningen av obetydlig
              omfattning ska hänsyn bara tas till den försäljning som faktiskt
              sker under året i verksamheten. Någon uppräkning från säsongsbaserad
              till årsvis försäljning kommer inte att ske.
            </seg>
            <seg n="c7006b22">
              Herr talman! Det är bara Miljöpartiet som är emot att ta bort
              torghandelns hittills privilegierade ställning. Men man vill göra
              skillnad mellan olika typer av torghandel. De handlare som bedriver
              mer eller mindre permanent verksamhet vid ett visst torg, till
              exempel grönsaks- och frukthandlaren vid Mariatorget som jag går
              förbi nästan varje dag, ska bli skyldiga att ha kassaregister,
              enligt Miljöpartiet. Men andra torghandlare, grönsaksodlare och
              andra som reser runt i landet och slår upp sina marknadsstånd
              lite varstans ska slippa ha kassaregister och slippa erbjuda sina
              kunder kvitton, om Miljöpartiet får bestämma.
            </seg>
            <seg n="0848e617">
              Tala om att skapa gränsdragningsproblem! Och hur rättvis blir
              konkurrensen mellan dem som brukar stå på ett ställe och sådana
              handlare som flyttar mellan olika ställen?
            </seg>
            <seg n="59ea8490">
              Övriga riksdagspartier är däremot överens om att det nu är dags
              att införa en enhetlig, konkurrensneutral lagstiftning ja, så
              att den vanliga butikshandeln med blommor, grönsaker, frukt och
              lädervaror med mera kan konkurrera på lika villkor gentemot torghandeln.
            </seg>
            <seg n="d1073d4c">
              Del två i betänkandet gäller frågan om utländska företagare utan
              fast driftställe i Sverige. I två reservationer, en från S, V
              och MP och en från Sverigedemokraterna, begärs tillkännagivande
              om att också utländska företagare utan fast driftställe här i
              landet ska omfattas av kravet på kassaregister. Som vi har hört
              har Skatteverket föreslagit just detta i sin promemoria.
            </seg>
            <seg n="cdb7e786">
              Utländska företagare utan fast driftställe i Sverige är skyldiga
              att redovisa moms för sin försäljning här, men de är befriade
              från att betala skatt enligt inkomstskattelagen. Detta hänger
              ihop med att det från skattekontrollsynpunkt hittills har varit
              kassaregister som är lösningen i de fallen. Man har vägt in skattekontrollsynpunkten
              när man har diskuterat kassaregisterbehovet. Hittills har man
              inte kunnat se att den skyldigheten har haft betydelse för de
              utländska företagen. De betalar moms, mervärdesskatt. Vi talar
              om ett hundratal företagare.
            </seg>
            <seg n="08f7af43">
              Svaret på frågan om detta är rätt eller fel ska redovisas framöver.
              Det framgår väldigt tydligt av propositionen. Regeringen ger Skatteverket
              i uppdrag att titta vidare på frågan och undersöka hur vi ska
              ha det. I det läget anser utskottet att det inte behövs något
              tillkännagivande. Vi hörde Socialdemokraterna här säga att man
              gärna såg ett sådant förslag. Ja, en utredning är tillsatt och
              det kommer förslag.
            </seg>
            <seg n="962cfb31">
              Herr talman! Om drygt ett halvår avskaffas det generella undantaget
              från skyldigheten att använda kassaregister för torg- och marknadshandlare.
              Samtidigt ska Skatteverket i enskilda fall kunna bevilja undantag
              från den skyldigheten. Självfallet gäller det att se till att
              de nya reglerna tillämpas på ett bra och rättsenligt sätt. Syftet
              med lagstiftningen är ju inte att slå ut den traditionella torghandeln
              utan att skapa rättvis konkurrens mellan butiks- och torghandel.
            </seg>
            <seg n="802a6316">
              Därför är det viktigt att regeringen och även riksdagen noga
              följer Skatteverkets tillämpning av de nya reglerna. Jag är övertygad
              om att det också kommer att ske.
            </seg>
            <seg n="291491a9">
              (Applåder)
            </seg>
          </u>
          <note n="0340b2b4">
            Denna ändring träder i kraft den 1 januari 2014, det vill säga
            samtidigt som torghandeln över lag blir skyldig att använda kassaregister.
          </note>
          <note n="f6ea0041">
            Herr talman! Jag yrkar bifall till förslaget i skatteutskottets
            betänkande nr 32 och avslag på reservationerna.
          </note>
          <note type="speaker" n="9983225b">
            Anf. 182 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-0fc17cafaadf0b75-1" n="f028bc4b">
            <seg n="36b69c45">
              Herr talman! Torg- och marknadshandelns branschtidning har låtit
              göra en enkätundersökning om effekterna av att det generella undantaget
              från skyldigheten att ha kassaregister för marknadshandeln tas
              bort. Av de 600 företagare som svarade var det 45 procent som
              svarade att de kommer att sluta om förslaget blir verklighet och
              ungefär 34 procent som uppgav tveksamhet till att de skulle komma
              att fortsätta. Endast 21 procent av dem som svarade uppgav att
              de skulle införskaffa kassaregister.
            </seg>
            <seg n="e646eb1a">
              Företagarna ger i enkäten uttryck för stor skepsis till hur utrustningen
              kommer att fungera ute i verkligheten, vilket även tillverkarna
              av kassaregistren ger ett visst stöd för.
            </seg>
            <seg n="54328c33">
              Jag hade tänkt fråga Maria Abrahamsson hur Moderaterna ser på
              värdet av marknadshandeln som kulturuttryck och som näring och
              hur Moderaterna ser på den oro som aktörerna som arrangerar och
              genomför marknader gett uttryck för när det gäller regeringens
              förslag. Det behöver jag inte göra, för Maria Abrahamsson har
              tydliggjort det i sitt anförande.
            </seg>
            <seg n="181a0506">
              Den information som vi har fått ta del av förklarar hon är osaklig.
              Frågetecknen kring de tekniska möjligheterna att i dag få en kassaapparat
              att fungera i allt från minus 30 till plus 40 grader, i fukt,
              i regn och i blåst samt transporteras och förvaras under längre
              tid i olika miljöer känner inte Maria Abrahamsson någon oro för.
              Jag har inte den kompetensen att jag kan bedöma det.
            </seg>
            <seg n="c714a88f">
              Vi har också fått information om CE-märkningen. Man får inte
              sälja utrustning som inte är anpassad för det den ska användas
              till, och de apparater som finns i dag är CE-märkta för temperaturspannet
              plus 5 till 40 grader.
            </seg>
            <seg n="a7d9205e">
              Jag hann inte ställa någon fråga, men jag får en replik till
              strax, Maria.
            </seg>
          </u>
          <note type="speaker" n="83ad1047">
            Anf. 183 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-cbac78512103cbba-0" n="05a52bfd">
            <seg n="d7f703fd">
              Herr talman! Jag tycker att det är lite beklämmande att stå här
              och diskutera ett betänkande som bygger på en proposition när
              Eriksson tydligen inte har läst propositionen. Det framgår ju
              ganska tydligt att väderleksförhållanden är grund för ett undantag.
              Skulle det vara oproportionellt betungande för en torghandlare
              att ställa krav på att han ska ha ett kassaregister är det också
              skäl för undantag.
            </seg>
            <seg n="558b6415">
              Allting som Eriksson nämner som problem ryms inom ramen för det
              jag har radat upp tidigare i mitt anförande.
            </seg>
            <seg n="3fb50b51">
              När man har ett lagstiftningsärende framför sig tycker jag att
              det är problematiskt att bara lyssna på en aktör som har synpunkter.
              Jag brukar försöka få in flera synpunkter. Jag vet att torg- och
              marknadshandlarbranschen verkligen har varit väldigt duktig på
              att lobba i detta ärende. Jag har följt dem, lyssnat, tagit till
              mig och prövat deras argument mot andra som är engagerade och
              kanske har en annan uppfattning.
            </seg>
            <seg n="df1a5d39">
              När det gäller den CE-märkta apparaturen, som eventuellt inte
              skulle vara möjlig att sälja i Sverige, har jag faktiskt frågat
              både Skatteverket och Finansdepartementet och fått ganska tydliga
              besked om att de farhågor som framställs där kan ingen riktigt
              ta på fullt allvar i det här läget.
            </seg>
          </u>
          <note type="speaker" n="0f72b142">
            Anf. 184 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-0fc17cafaadf0b75-2" n="f028bc4b">
            <seg n="b26b9c4f">
              Herr talman! Maria Abrahamsson menar att jag inte skulle ha läst
              propositionen. Det har jag gjort, och jag har gjort det många
              gånger. Och jag är väl medveten om att det finns ett större utrymme
              för undantag än i gällande lagstiftning. Det tycker jag är bra,
              om man nu skulle gå vidare med lagförslaget.
            </seg>
            <seg n="6ad0a954">
              Jag har också lyssnat på andra som är för förslaget. Det är inte
              så att jag har valt ut en grupp och bestämt mig för att bara lyssna
              på vad de säger.
            </seg>
            <seg n="0c7982e1">
              Vad jag har fört fram i mitt anförande är att det finns en sådan
              stor skillnad mellan de olika bilder som presenteras i remissvaren
              och att det behövs ett bättre underlag för att verkligen säkerställa
              att de negativa effekter som marknadshandeln själv påpekar inte
              kommer till stånd.
            </seg>
            <seg n="f7de5a78">
              De generella undantagen ska ges i enskilda fall. I propositionen
              och i promemorian från Skatteverket nämner man att man tror att
              det kan omfatta 4 0009 000 företag.
            </seg>
            <seg n="7dc8693c">
              Det måste också till någon form av praktisk hantering av enskilda
              undantag. Varje företagare ska alltså själv lämna in en ansökan
              om en viss enskild marknad eller de olika marknader som man inte
              alltid i förväg vet att man ska delta i. Man kanske inte heller
              vet vilka väderförutsättningar som finns, vilka elförutsättningar
              som finns eller många andra omständigheter kring det hela, och
              det ska man söka undantag för. Det kan alltså vara en stor grupp
              som ska hantera det här. Detta gäller förstås inte bara den traditionella
              marknadshandeln utan även gårdsförsäljning och trädgårdsförsäljning,
              som också härbärgeras i undantaget.
            </seg>
            <seg n="512e8938">
              Vad jag säger är inte att det inte finns någon lösning på det
              här utan att det krävs ett bättre underlag innan man gör en förändring
              och att jag är mån om att målen med lagstiftningen verkligen kommer
              till stånd.
            </seg>
          </u>
          <note type="speaker" n="aad4e5a3">
            Anf. 185 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-38a6550d6cefc3f6-1" n="05a52bfd" next="i-38d70e74985ad369-1">
            <seg n="d9e7c2d6">
              Herr talman! Eriksson säger här att han är mån om att målen med
              lagstiftningen verkligen kan uppfyllas. När jag läser Miljöpartiets
              reservation blir jag lite konfunderad. Det står där att ni vill
              att regeringen ska utreda konsekvenserna av den här lagstiftningen,
              egentligen innan den införs, uppfattar jag det som. Ni vill ju
              inte att den ska införas, utan dessförinnan ska man utreda konsekvenserna
              av lagstiftningen. För mig är det en omöjlighet.
            </seg>
            <seg n="209a1977">
              Sedan skulle jag gärna vilja svara på detta om Moderaterna inte
              har någon känsla för kulturuttryck, som Eriksson tog upp i förra
              repliken. Jo, det har vi verkligen. Men det är lite svårt att
              förstå varför torghandel ska ha helt andra villkor än butikshandel,
              i synnerhet om man säljer samma produkter.
            </seg>
            <seg n="03f246d2">
              Det är rätt modernt att vara samhällskritisk och samhällsmedveten
              och tänka på vad man köper för grönsaker, fräscha grejer, gå på
              Bondens marknad allt det här är väldigt populärt, inte minst i
              Helsingfors. Men hos samma människor, som är samhällskritiska
              och samhällsmedvetna, finns också en ökad insikt om att detta
              att betala skatt är viktigt. Det går nämligen till våra daghem
              och vår vård och omsorg. Hur vet man att den där skatten betalas
              in när torg- och marknadshandeln klarar sig helt utan kassaregister
              i Miljöpartiets värld? Det tycker jag är en intressant fråga.
            </seg>
            <seg n="94e2e072">
              Hade jag varit Eriksson skulle jag inte varit så himla kaxig
              här egentligen, för det handlar om att kunna stå till svars för
              varför ni försvarar att vissa inte ska behöva redovisa kassaregister
              eller lämna ut kvitton.
            </seg>
          </u>
          <note n="f435ce0e">
            Anf. 186 GUNNAR ANDRÉN (FP):
          </note>
          <u who="maria_abrahamsson_841a03" xml:id="i-38d70e74985ad369-1" n="05a52bfd" prev="i-38a6550d6cefc3f6-1">
            <seg n="bbb81107">
              Herr talman! Det är sällan som man får delta i en så intressant
              och spännande debatt som denna om konkurrens på lika villkor i
              kontantbranschen. Detta är verkligen hjärteknipande. Och jag är
              glad att här se icke mindre än tre ledamöter utöver utskottets
              ledamöter Kerstin Engle, Per-Ingvar Johnsson och Ulrik Nilsson
              som uppenbarligen är i beråd hur de ska rösta och därför tar intryck
              av den här debatten. Det är verkligen roligt att se.
            </seg>
            <seg n="ffd92f8c">
              Herr talman! Utöver det som Maria Abrahamsson sade har jag i
              själva sakfrågan inte mycket att tillföra, måste jag medge. Jag
              låter ändå notera att det inte handlar om så små pengar som den
              förbättrade konkurrensen kommer att ge. Det handlar enligt beräkningarna
              om 80 miljoner kronor i statliga skatteintäkter som kan användas
              för andra saker, för utgifter som vi gemensamt är intresserade
              av.
            </seg>
            <seg n="8b2a52a3">
              Den andra synpunkten som jag vill framföra är att de invändningar
              som Miljöpartiet har haft är något av de obotfärdigas förhinder.
              Det inger inte all respekt, måste jag säga, med alla de problem
              som man målar upp och som jag tyckte att Maria Abrahamsson väl
              bemötte. Det kommer ju även i framtiden att vara möjligt att med
              Owe Thörnqvist sälja korv med låda på magen eller några glassar
              på sandstranden.
            </seg>
            <seg n="b2166d63">
              Men, herr talman, jag tvingas att ta upp en helt annan fråga
              av konstitutionell karaktär. Det är föranlett av herr Alfssons
              meddelande att därest reservation nr 3 inte kommer att vinna riksdagens
              bifall eller ens vinna i en möjlig förberedande votering avser
              hans parti att rösta på reservation nr 2. Det kan tyckas vara
              en obetydlighet, men så är det inte. Det förvandlar nämligen den
              nuvarande utskottsmajoriteten i praktiken till en minoritet. Genom
              herr Alfssons meddelande nu att de kan tänkas komma att rösta
              på den finns det en annan majoritet bakom detta betänkande i den
              del som gäller utländska näringsidkare som saknar fast driftställe
              i Sverige. Så är det, herr Alfsson. Och herr Alfssons meddelande
              till kammaren, riksdagen och svenska folket är en god illustration
              av att det måste vara någon ordning, så att människor utanför
              den här riksdagen får reda på vad det är för beslut som vi ska
              fatta. Det är det ena. Det ska inte vara något lotteri eller någon
              lekstuga i den här kammaren.
            </seg>
            <seg n="45096d9f">
              Det andra är en ännu bättre illustration av någonting som bara
              berör oss riksdagsledamöter, nämligen att Sverigedemokraterna
              absolut inte kan vara med i det så kallade kvittningssystemet.
              Det är ju helt omöjligt när man beter sig på detta sätt. Vilket
              block tillhör man, regeringsblocket, alliansblocket, oppositionen
              eller, som när vi skulle välja talman, ett tredje block? Jag ser
              att partisekreteraren herr Söder också sitter i kammaren. Någon
              ordning måste det också vara på beslutsfattandet i Sveriges riksdag.
              Folk utanför denna kammare måste kunna förutse vad det är för
              beslut som Sveriges riksdag ska fatta.
            </seg>
            <seg n="9c9c29a0">
              Herr talman! Jag brukar inte yrka så mycket annars. Det var väl
              kanske åtta tio år sedan jag framställde yrkanden. Men mot bakgrund
              av den här saken yrkar jag bifall till utskottets förslag i sin
              helhet och avslag på alla reservationer, inklusive alternativreservationen
              som helt och hållet kan ändra på Sveriges riksdags beslut. Det
              tycker jag är otillständigt hanterat av Sverigedemokraterna!
            </seg>
          </u>
          <note type="speaker" n="f3a5ebef">
            Anf. 187 KARIN NILSSON (C):
          </note>
          <u who="unknown" xml:id="i-590e5923310320c3-0" n="a1173388">
            <seg n="302ab963">
              Herr talman! För mig är denna fråga inte helt enkel. I förslaget
              om att införa krav på kassaregister för torg- och marknadshandeln,
              som vi debatterar i dag, ligger fortfarande det generella undantaget
              för de minsta företagen fast. Skyldigheten att använda kassaregister
              ska inte gälla den som bara i begränsad omfattning säljer varor
              eller tjänster mot kontant betalning eller mot betalning med kontokort,
              och det har vi hört här tidigare redovisas av flera.
            </seg>
            <seg n="4a8a9d76">
              Som riktvärde för de minsta företagens omsättning anges fyra
              basbelopp, vilket motsvarar runt 178 000 kronor.
            </seg>
            <seg n="e0586713">
              Det innebär att om man under ett år har försäljning för mindre
              än 178 000 kronor behöver man inte ha något kassaregister. Den
              som står på marknaden och säljer några burkar honung och egenhändigt
              odlade grönsaker eller har tillverkat tomtar och senap till en
              julmarknad eller har en gårdsbutik under turistsäsongen med försäljning
              understigande detta belopp ska alltså inte ha ett kassaregisterkrav
              över sig.
            </seg>
            <seg n="52d3db6c">
              Dessutom finns ett undantag från kravet på kassaregister för
              alla ideella föreningar, oberoende av vilket belopp de säljer
              för per år.
            </seg>
            <seg n="17fe1cce">
              Herr talman! Det är en hel del marknadsknallar och torghandlare
              som har denna handel som sitt levebröd året runt och som uttrycker
              stor oro över vad detta kassaregisterkrav kommer att innebära
              för dem.
            </seg>
            <seg n="a1753be4">
              Medan både Skatteverket och Finansdepartementet målar upp en
              enkel bild med stark tilltro till tekniska framsteg vad det gäller
              certifierade kassaregistersystem, till låga kostnader och till
              fungerande batterilösningar och digital teknik beskriver torghandlarna
              och marknadsknallarna en lång rad av problem och svårigheter.
            </seg>
            <seg n="093ff764">
              Jag har viss förståelse för deras oro och beskrivningar av skiftande
              väderleksförhållande och primitiva försäljningsplatser. Det är
              säkert också så att det är de som lever mitt i det som allra bäst
              känner till förutsättningarna.
            </seg>
            <seg n="f00a5cc5">
              Likväl är jag beredd att förlika mig med det framförhandlade
              förslag som ligger till grund för dagens beslutsunderlag.
            </seg>
            <seg n="e77d8330">
              Det behövs dock några ord om tillämpningen av reglerna, som vi
              i skatteutskottet som engagerat oss i frågan vill skicka med.
            </seg>
            <seg n="68e1b3b0">
              På s. 19 och 20 i propositionen redovisas regeringens förslag
              om utökade möjligheter till undantag från skyldigheter som gäller
              kassaregister i enskilda fall. Där står det att samtliga skyldigheter
              som gäller kassaregister måste vara möjliga att uppfylla för företagarna.
            </seg>
            <seg n="06a24310">
              Regeringen anser att det i och med utvidgningen av kassaregisterkravet
              kan finnas andra situationer än dem av teknisk art då det är oskäligt
              att tynga en näringsverksamhet med skyldigheter som gäller kassaregister.
            </seg>
            <seg n="286c3887">
              Undantag från vissa skyldigheter ska medges om det är oskäligt
              att kräva att dessa uppfylls i det enskilda fallet.
            </seg>
            <seg n="7cec1e0c">
              Regeringen föreslår därför att undantaget från kassaregisterkravet
              ska utvidgas till att avse även andra orsaker än tekniska då en
              viss skyldighet kan anses oskälig.
            </seg>
            <seg n="f3424c1e">
              Ändringen medför att Skatteverket i enskilda fall ska meddela
              undantag från skyldigheter som gäller kassaregister, när dessa
              bedöms som oskäliga.
            </seg>
            <seg n="4120d25b">
              Vi i skatteutskottet anser, som framgår av vårt betänkande, att
              det är viktigt att all form av torg- och marknadshandel, inklusive
              den ambulerande marknadshandeln, även i fortsättningen ska ha
              goda möjligheter att bedriva sin verksamhet.
            </seg>
            <seg n="9a2a500d">
              Det är en skyldighet för Skatteverket att i sina beslut om undantag
              från kravet på kassaregister och i sin tillämpning leva upp till
              det löfte som riksdagens skatteutskott gett landets torg- och
              marknadshandlare.
            </seg>
            <seg n="fc030402">
              Vi i Centerpartiet ser detta löfte om fortsatt goda villkor för
              torg- och marknadshandeln och de undantag som finns i lagförslaget
              som en avgörande förutsättning för att ta bort det generella undantaget
              som hittills funnits.
            </seg>
            <seg n="6a01ebe6">
              Herr talman! Med dessa formuleringar känner jag att regeringen
              och skatteutskottet har tagit hänsyn till att det finns många
              svårigheter som kan påverka utrustningen och förutsättningarna
              att använda den.
            </seg>
            <seg n="f2a52cb7">
              Om det inte finns några godkända kassaapparater till låga priser
              att köpa som klarar av att hanteras i denna ambulerande handel
              med provisoriska eluppkopplingar måste också det utgöra skäl för
              fortsatt undantag eftersom det har varit avgörande delar i den
              argumentation för införandet av kassaregisterkravet som förts
              från Skatteverkets sida.
            </seg>
            <seg n="d682a3c2">
              Beslutet i sig anser jag att jag kan känna mig rätt trygg med,
              men för att det ska fungera i verkligheten måste Skatteverket
              beakta de praktiska svårigheterna att använda kassaregister som
              företrädare för torg- och marknadshandeln framfört i remissyttrande
              om denna lagstiftning.
            </seg>
            <seg n="ba409c01">
              De tillämpningsanvisningar som Skatteverket ska utfärda i samband
              med införandet av lagen måste vara tydliga med att samtliga skyldigheter
              som gäller kassaregister ska vara möjliga att uppfylla för företagarna
              utan orimliga kostnader och svårigheter.
            </seg>
          </u>
          <note n="2ed70c0e">
            Med detta yrkar jag bifall till förslaget i betänkandet och avslag
            på motionerna.
          </note>
          <note type="speaker" n="3d7a4108">
            Anf. 188 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-0fc17cafaadf0b75-3" n="f028bc4b">
            <seg n="d1d03b9d">
              Herr talman! Det är första gången jag är med och debatterar i
              skatteutskottet, och det är första gången jag har känt mig lite
              illa till mods att begära replik. Jag är inte van att i replikskiften
              få höra att jag inte har läst underlag eller att jag tar till
              mig osaklig information från små grupper. Det är dock angeläget
              att vi vågar debattera och diskutera denna fråga, för den är viktig
              för många företag i Sverige.
            </seg>
            <seg n="ea067bee">
              De små företagen är viktiga för svensk ekonomi, för jobb och
              för en levande landsbygd. Som jag sade i mitt anförande har jag
              ingen annan uppfattning än ni andra i kammaren, nämligen att det
              är viktigt att vi skapar sunda och goda förutsättningar på lika
              villkor och att vi minskar skattefusket i Sverige.
            </seg>
            <seg n="77c1c454">
              Vår reservation handlar snarare om att vi vill fatta beslut på
              ett bra underlag och förstå effekterna. Det är inte ovanligt,
              herr talman, att vi från de flesta partiföreträdare får höra att
              det är viktigt med konsekvensutredningar innan man fattar beslut.
              Att de skulle vara omöjliga att göra en bedömning av innan besluten
              är fattade verkar konstigt.
            </seg>
            <seg n="32078747">
              Min fråga till Centerpartiets ledamot i skatteutskottet är om
              hon gör samma bedömning som en föregående talare vad gäller hur
              mycket pengar som undanhålls i denna bransch. I Skatteverkets
              promemoria har man uppskattat det till 20 000 kronor per företag,
              men Skatteverket självt konstaterar att osäkerheten i beräkningarna
              är stor och i vissa fall mycket stor.
            </seg>
            <seg n="26b382c3">
              Några remissinstanser, däribland LRF, är mycket kritiska till
              hur Skatteverket har kommit fram till denna slutsats och tycker
              också att man behöver göra en djupare studie av villkoren innan
              man går vidare med en förändring i denna lagstiftning.
            </seg>
          </u>
          <note type="speaker" n="dd73441d">
            Anf. 189 KARIN NILSSON (C) replik:
          </note>
          <u who="unknown" xml:id="i-590e5923310320c3-1" n="a1173388">
            <seg n="4dc2b0f0">
              Herr talman! Merparten av det inlägg som Jonas Eriksson framförde
              kände jag inte igen mig i. Jag kan dock instämma i mycket av beskrivningen
              av den verksamhet som finns ute bland de små företagen.
            </seg>
            <seg n="69257d0c">
              Jag har inte heller i mitt anförande tagit upp och tryckt på
              det framräknade antal skattekronor som man menar är undanhållna.
            </seg>
            <seg n="a815805e">
              Men med de förutsättningar som finns i förslaget, med utökade
              möjligheter till undantag, och de formuleringar som finns i både
              propositionen och beslutsunderlaget från skatteutskottet känner
              jag mig trygg med att vi lyfter fram att detta måste vara krav
              som upplevs hänsynsfullt tillämpade så att det finns en möjlighet
              att också leva upp till dem och att man tar vara på möjligheterna
              till undantag.
            </seg>
            <seg n="d2136673">
              Jag ser givetvis svårigheten med att begära undantag i förväg
              när det gäller väderleksförhållanden, för dem vet man först i
              själva skeendet.
            </seg>
            <seg n="b3286cc2">
              Men med vårt löfte om att det ska gå att bedriva en bra verksamhet
              som torg- och marknadshandlare i landet kommer Skatteverket att
              behöva ta dessa hänsyn.
            </seg>
          </u>
          <note type="speaker" n="de1509d0">
            Anf. 190 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-0fc17cafaadf0b75-4" n="f028bc4b">
            <seg n="9c29962d">
              Herr talman! Jag tackar Karin Nilsson för svaret. En annan fråga
              som har varit uppe i debatten och som det skulle vara intressant
              att höra Centerpartiets syn på är att kassaregister inte skulle
              behövas för att fullgöra skattekontrollen vad gäller utländska
              företag och logiken att de behövs för att utföra skattekontroll
              vad gäller svenska företag, framför allt inom torg- och marknadshandeln.
            </seg>
            <seg n="9d221677">
              Är det ett resonemang som också Centerpartiet tycker är rimligt
              och står bakom?
            </seg>
          </u>
          <note type="speaker" n="30b93e37">
            Anf. 191 KARIN NILSSON (C) replik:
          </note>
          <u who="unknown" xml:id="i-590e5923310320c3-2" n="a1173388">
            <seg n="54f5f7ac">
              Herr talman! Vad jag kunde utläsa av Maria Abrahamssons inlägg
              tidigare var att det är en fråga som fortfarande utreds och där
              det kan finnas en konfliktsituation gentemot EU-tillämpningen
              av lagstiftningen.
            </seg>
            <seg n="25eeb9c2">
              Jag blir snarare förvånad över Miljöpartiets ställningstagande,
              när man inte tycker att vi nu ska sjösätta ett kassaregistersystem
              för de svenska torg- och marknadshandlarna men ska göra det för
              de utländska. Jag känner att de två olika reservationer som finns
              från Miljöpartiet kanske har en viss konflikt inbyggd i sig.
            </seg>
          </u>
          <note type="speaker" n="757d2151">
            Anf. 192 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-486901d5dfb347ea-0" n="be506444">
            <seg n="d57f9617">
              Herr talman! Detta är mitt premiäranförande i ett ärende som
              rör skatteutskottet, men någon gång ska man ju begå premiärer
              också.
            </seg>
            <seg n="79d49e89">
              Jag börjar med att yrka bifall till utskottets förslag till beslut.
              Skälet har vi hört tidigare: att skydda seriösa företag från illojal
              konkurrens från mindre seriösa företag och att öka legitimiteten
              för skattesystemet. Skattesystemet är i sin tur bärare av vår
              gemensamma välfärd, så det är liksom två mycket legitima skäl
              för att genomföra detta.
            </seg>
            <seg n="d2c4105a">
              Det är klart att vi får torghandeln mot den fasta handeln, som
              vi har hört många prata om. Det finns alltid diskussioner. Det
              vet vi kommunpolitiker, som jag är också på andra sidan av riksdagspolitiken.
              Där får vi ständigt och jämt diskutera frågorna lokalt, när vi
              promenerar runt i våra respektive städer.
            </seg>
            <seg n="c52a7f1c">
              Jag tycker att det finns en aspekt till som inte har lyfts fram
              riktigt. Det är diskussionen mellan dem som finns i sin fasta
              handel gentemot dem som finns i torghandeln. Bara misstanken om
              att det pågår en oseriös konkurrens genom att man inte sköter
              sina skatteinbetalningar och annat bara misstanken om det skapar
              ett problem, när vi inte har samma kontrollsystem på båda ställena.
              Den aspekten tycker jag inte att någon har lyft fram tidigare.
            </seg>
            <seg n="93e4792b">
              Bara misstanken om detta gör att vi får ett bekymmer, där man
              så att säga ser lite snett på varandra. Jag tror att det skulle
              innebära ett lyft för marknadshandel i det fallet, att de inte
              kan utsättas för sneda blickar eller illvilliga kommentarer från
              dem som hyr sin lokal fast. Det tycker jag också är ett bra argument
              i den här delen.
            </seg>
            <seg n="724cca1e">
              Varför genomför man dessa saker? Ja, argumenten fanns tydligt
              där. Men det är också därför att tekniken finns. Den har blivit
              mycket mer tillgänglig, så att man kan ta bort det här undantaget
              för torghandeln. Då är det lättare att komma framåt den vägen.
              Det är billigare, och tekniken utvecklas hela tiden.
            </seg>
            <seg n="cc2ebfa3">
              Det andra argumentet för att genomföra detta är att de som inte
              är seriösa eller är mindre hederliga eller rent av ohederliga
              driver den här frågan dithän att vi måste utvidga kontrollsystemet.
              Ni får inte glömma bort det. De företag som bidrar till den här
              snedfördelningen är de som ser till att vi måste skapa ett samhälle
              som inrättar fler kontroller. Ju hederligare vi alla är, desto
              mindre kontroll och tvärtom det finns en logik i det.
            </seg>
            <seg n="179df05f">
              Man kan alltid fundera över var gränsen för detta går. Dagens
              teknik och utvecklingen av teknik det har vi diskuterat i flera
              andra ärenden gör att det är lättare och lättare att kontrollera
              mer och mer. Men jag tror att vi till syvende och sist själva
              bestämmer nivån på kontrollen genom vår sammanlagda hederlighet
              och respekt för att betala den skatt som vi är ålagda att betala
              och som är viktig för vår gemensamma välfärd i vårt land.
            </seg>
            <seg n="2a76afd4">
              Sedan har vi de tillkännagivanden som finns. Jag tycker att Gunnar
              Andrén var tydlig med att påtala de delarna. Vi har alltså två
              olika tillkännagivanden som kanske blir ett gemensamt vi får väl
              se var vi hamnar.
            </seg>
            <seg n="0b0295e0">
              Det är ett lite märkligt tillkännagivande. Det finns ingen teoretisk
              eller praktisk skillnad mot vad utskottet har konstaterat. Det
              blir ett nästan löjeväckande tillkännagivande. Inte ens i den
              kommunala världen håller vi på med den här typen av aktiviteter
              där man försöker säga till någon institution: Gör det ni redan
              gör! Det är ju vad tillkännagivandet går ut på. Det är lite märkligt
              att man gör den typen av tillkännagivanden.
            </seg>
            <seg n="612a2992">
              Jag skulle nästan uppmana er att testa detta på era respektive
              och tala om, när den gör något: Gör det du redan gör! Då får ni
              säkert en reaktion som inte är alldeles passande i dessa sammanhang.
              Det är lite märkliga tillkännagivandena ibland, tycker jag.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="6430dec6">
            23 § Den parlamentariska församlingen för Unionen för Medelhavet
            (PA-UfM)
          </note>
          <note n="5e42f132">
            Föredrogs
          </note>
          <note type="speaker" n="5617cce4">
            Anf. 193 BJÖRN SÖDER (SD):
          </note>
          <u who="bjorn_soder_8d750e" xml:id="i-8464cc679800017c-16" n="e28df3f4">
            <seg n="0b6f93e1">
              Herr talman! Detta betänkande behandlar en redogörelse om verksamheten
              inom den parlamentariska församlingen för Unionen för Medelhavet.
            </seg>
            <seg n="ba65be18">
              Barcelonaprocessen var ursprungligen ett lösare samarbete, som
              syftade till att bland annat uppmuntra deltagarländerna att främja
              mänskliga rättigheter, samtidigt som man respekterade varje lands
              rätt att själv sköta sina interna angelägenheter. Den ursprungliga
              tanken med Medelhavsunionen var just att den skulle bestå av länderna
              kring Medelhavet.
            </seg>
            <seg n="e0e84fee">
              Vi befarar dock att denna union tar samma utveckling som EU mot
              ett allt större inslag av överstatlighet och inblandning i medlemsstaternas
              angelägenheter. De diskussioner om en omstöpning av grunderna
              för Medelhavsunionen till att omfatta mer politiska reformer som
              har refererats i tidigare redogörelser är ett tecken på detta.
            </seg>
            <seg n="c2b589ea">
              Det är heller inte osannolikt att utvecklingen inom Medelhavsunionen
              får samma inriktning som den södra grannskapspolitiken mot bland
              annat ekonomisk integration och fri rörlighet till Europa, samtidigt
              som det finns stora brister vad gäller konditionaliteten. Denna
              utveckling kan i praktiken komma att innebära att EU steg för
              steg utvidgas mot att omfatta också Nordafrika, även om de länderna
              formellt sett inte kan bli medlemmar i EU.
            </seg>
            <seg n="de83dc8f">
              Vi ser positivt på möjligheten för länderna kring Medelhavet
              att mötas vid förhandlingsbordet inom ramen för Medelhavsunionen,
              men mervärdet för svenskt vidkommande anser vi vara högst begränsat.
              Vi är positiva till ett utbyte av idéer, kulturimpulser och erfarenheter
              över nationsgränserna, men vi kan inte se att detta för Sveriges
              del måste ske inom ramen för ännu en union. Ett utbyte mellan
              parlament, bland annat för att verka för demokrati och mänskliga
              rättigheter, är ett lovvärt arbete, men vi anser inte att det
              är avhängigt ett medlemskap i Medelhavsunionen utan kan skötas
              inom ramen för andra forum.
            </seg>
            <seg n="e737e711">
              Herr talman! Sverigedemokraterna har i tidigare motioner till
              utrikesutskottet gjort klart att vår inställning är att Sverige
              bör lämna Medelhavsunionen. Vår inställning är densamma nu, och
              därför yrkar jag bifall till vår reservation.
            </seg>
          </u>
          <note type="speaker" n="9bdd8319">
            Anf. 194 KERSTIN ENGLE (S):
          </note>
          <u who="kerstin_engle_9a0c5f" xml:id="i-3149eea1af531f7e-0" n="994cb704">
            <seg n="e55ec6b9">
              Herr talman! Nu ska vi åter behandla verksamheten i den parlamentariska
              församlingen för Unionen för Medelhavet, PA-UfM. För cirka ett
              halvår sedan redogjorde vi för 2011. Nu redovisar vi 2012 års
              verksamhet. Vi i delegationen återkommer gärna ofta. Vi är besjälade
              av uppdraget och sprider kunskap om vår verksamhet och kunskap
              om länderna som finns med i samarbetet.
            </seg>
            <seg n="756c0cab">
              Herr talman! Jag yrkar att redogörelsen läggs till handlingarna
              och yrkar också avslag på den motion som finns i ärendet.
            </seg>
            <seg n="3485867f">
              Den parlamentariska församlingen är sedan 2003 en mötesplats
              för parlamentariker från EU-länderna och de så kallade partnerländerna
              Algeriet, Egypten, Israel, Jordanien, Libanon, Marocko, palestinska
              myndigheten, Syrien, Tunisien samt Turkiet. Totalt ingår 43 länder
              i samarbetet. Processen vilar på den så kallade Barcelonadeklarationen
              med de fyra huvudinriktningarna politik, ekonomi, kultur och migration.
              Barcelonaprocessen fick 2008 en fortsättning i Medelhavsunionen.
            </seg>
            <seg n="91b5f2f1">
              Vi är den parlamentariska motsvarigheten till det samarbete som
              sker på regeringssidan inom Unionen för Medelhavet. Målet är att
              skapa ett område runt Medelhavet med fred och stabilitet, delat
              välstånd och förstärkt samarbete i sociala och kulturella frågor.
              Euromedsamarbetet är för närvarande det enda forum förutom FN
              där israeler och araber möts på minister- och parlamentarikernivå.
            </seg>
            <seg n="8102c007">
              Herr talman! Vi pratar gärna om den arabiska våren, men någon
              övergång till sommar och full blomning har vi inte sett. Tvärtom
              kan vi finna exempel på tillbakagång när det gäller både demokrati
              och ekonomisk utveckling. Inte minst känner kvinnorna som fanns
              med på Tahrirtorget i Kairo eller på Bushibaavenyn i Tunis en
              stor besvikelse och upplever att de inte längre har en roll i
              samhällsförändringarna. Omvandlingen från diktatur till demokrati
              kantas av många problem och bakslag och kommer att ta tid.
            </seg>
            <seg n="5b21452a">
              Självklart är det länderna runt Medelhavet som själva måste göra
              jobbet, utveckla demokratin, besluta om ny konstitution, reformera
              samhällsinstitutionerna och möjliggöra fria och rättvisa val.
            </seg>
            <seg n="dd5991bf">
              Men även EU har ett stort ansvar och kan spela en stor roll.
              Det krävs ett långsiktigt arbete för de värderingar som EU grundas
              på och har till uppgift att sprida. EU kan bidra med mycket när
              det gäller institutionsbyggande, polisutbildning, rättsväsen,
              mänskliga rättigheter med mera. EU måste nu visa i handling att
              man står upp för de värderingar som utgör unionens fundament.
            </seg>
            <seg n="a7baaed6">
              De olika samarbetsavtal som EU har med länderna i regionen måste
              innebära en tydlig koppling till demokratisk utveckling och respekt
              för mänskliga rättigheter. Politiska reformer står självklart
              i centrum i de nordafrikanska länderna, men samtidigt är ekonomisk
              och social utveckling avgörande för möjligheten att skapa en övergång
              till hållbara demokratiska samhällen.
            </seg>
            <seg n="e304fcee">
              Den unga befolkningen, där en mycket stor del är arbetslös, måste
              kunna känna framtidshopp. EU måste kraftfullt arbeta med att uppfylla
              de löften som gavs redan under 90-talet om att låta länderna ingå
              i EU:s frihandelsområde.
            </seg>
            <seg n="186ea451">
              Det är dessutom nödvändigt att den gemensamma jordbrukspolitiken
              i EU reformeras på ett sätt som gör att bönderna i Nordafrika
              kan sälja sina produkter. EU kan genom minskade tullhinder och
              reformerad jordbrukspolitik stödja en ökad handel som är nödvändig
              för att välstånd och utveckling också ska komma nordafrikanerna
              och även deras handelspartner till del.
            </seg>
            <seg n="ecffb1ac">
              EU bör lägga en stor vikt vid att underlätta kontakter och utbyte
              mellan människor, exempelvis studentutbyte. Detta är en fråga
              som bland annat Euromedsamarbetet och PA-UfM kan bli ännu bättre
              på.
            </seg>
            <seg n="5a070a16">
              Vad har vi då gjort under 2012? Trots en demokratiseringsprocess
              kantad av bakslag och en avslagen reformtakt har utskottsarbetet
              pågått oförtrutet. Den svenska delegationen har fortsatt att hålla
              en hög ambitionsnivå som inkluderat ett aktivt deltagande i utskottsarbetet,
              ett omfattande besöksutbyte och kunskapsspridning.
            </seg>
            <seg n="aaa89af6">
              Vid de politiska mötena har frågan hur Euromedsamarbetet ska
              anpassas till den nya politiska realiteten varit i fokus liksom
              stöd till den demokratiska övergångsperioden, inklusive framväxande
              parlamentsstrukturer och konstitutionsarbete, kvinnliga parlamentarikers
              roll, framväxande politiska partier och valförrättning.
            </seg>
            <seg n="e8754eff">
              Ökade ansträngningar vad gäller stärkandet av de mänskliga rättigheterna
              med betoning på rättsstat och ett oberoende rättsväsen, mediepluralism,
              bekämpning av korruption och ett stärkt civilsamhälle har lyfts
              fram. Självklart har frågor som situationen i Syrien och den israelisk-palestinska
              konflikten engagerat.
            </seg>
            <seg n="d249e3b5">
              Ekonomiska utskottet har diskuterat frågor om utvecklingen inklusive
              ökade investeringsmöjligheter och affärsmöjligheter i MENA-regionen
              i ljuset av finanskrisen och den arabiska våren. Krav på rättssamhälle,
              transparens, minskad korruption och ökad demokrati som villkor
              för finansiering har naturligtvis framhållits.
            </seg>
            <seg n="942c3866">
              I miljöutskottet har vi diskuterat utvecklingen av solenergi
              och andra förnybara energikällor, tillgången till färskvatten
              i regionen, vikten av att medvetandegöra miljöfrågor samt risker
              föranledda av klimatförändringar med mera.
            </seg>
            <seg n="4cf4e572">
              I kvinnoutskottet har frågan om kvinnors deltagande i den politiska
              processen i de framväxande demokratierna helt dominerat dagordningen.
            </seg>
            <seg n="3acecae1">
              Kulturutskottet är starkt engagerat i demokrati, grundläggande
              fri- och rättigheter, rättvis inkomstfördelning och fredlig konfliktlösning.
              Frågor om kultur som en tillväxtfaktor och språk som ett verktyg
              för integration har varit på dagordningen.
            </seg>
            <seg n="2f5674d5">
              Den svenska delegationen har varit väl representerad och också
              bidragit till en konstruktiv diskussion.
            </seg>
            <seg n="bf596a7f">
              Under den årliga församlingssessionen har delegaterna att ta
              ställning till rekommendationer och resolutioner som arbetas fram
              i utskotten.
            </seg>
            <seg n="969fcd74">
              Under generaldebatten lyfte Sverige fram bland annat unionens
              roll för ett politiskt och idéburet utbyte, jämställdhetsfrågor
              och vikten av att kvinnor även i fortsättningen får ta del av
              frihetssträvandena. Den svenska delegationen framhöll även att
              PA-UfM borde ha en större strävan att uppnå mer konkreta resultat.
              Det är en viktig fråga där Sverige vunnit stor respekt.
            </seg>
            <seg n="b0f91d77">
              Delegationen har vinnlagt sig om att i riksdagen inhämta och
              sprida kunskap om händelseutvecklingen i Mellanöstern och Nordafrika,
              anordnat och deltagit i olika seminarier och deltagit i de bilaterala
              högnivåbesöken som tagits emot i riksdagen.
            </seg>
            <seg n="dd89a405">
              Delegationens ambition är hög inte minst när det gäller att göra
              församlingsarbetet ännu mer konstruktivt. Det handlar om förbättringar
              på den organisatoriska sidan, ta aktiv del i det formella arbetet
              och att använda medlemskapet i delegationen som en plattform för
              kontakter i MENA-regionen.
            </seg>
            <seg n="2a6e6e1f">
              Även om vi nu återrapporterar vad som gjorts är det naturligtvis
              framtiden och det pågående verksamhetsåret som vi arbetar med
              för fullt.
            </seg>
            <seg n="46411d43">
              I linje med strategin för riksdagens internationella kontaktverksamhet
              avser den svenska PA-UfM-delegationen att fortsätta med en hög
              ambitionsnivå.
            </seg>
            <seg n="b6dfb8e3">
              Sveriges aktiva agerande inom PA-UfM har uppmärksammats. Som
              ett resultat av detta är vi nu värdar för miljöutskottets möte
              här i riksdagen i nästa vecka. När det gäller miljöfrågor har
              vi mycket att bidra med i kunskapsutbytet.
            </seg>
            <seg n="78bbd83d">
              Vi har mycket att lära av varandra. Att ha goda och välmående
              grannar gynnar alla länder både på det demokratiska planet och
              i fråga om handelsutbyte. Delegationen fortsätter att arbeta vidare
              i enlighet med riksdagens strategi för internationell kontaktverksamhet
              med fokus på demokrati, mänskliga rättigheter och att stärka parlamentens
              roll.
            </seg>
            <seg n="2cf1d0c6">
              För mig som socialdemokrat finns ingen annan väg att bygga en
              bättre och mer demokratisk värld än att människor möts och utbyter
              erfarenheter. Att mötas i PA-UfM:s regi är en möjlighet vi ska
              använda oss av.
            </seg>
          </u>
          <note type="speaker" n="6cc3d844">
            Anf. 195 ULRIK NILSSON (M):
          </note>
          <u who="ulrik_nilsson_41b251" xml:id="i-590e5923310320c3-3" n="babcb09c">
            <seg n="762603b1">
              Herr talman! Det finns ingen vår utan blommor. Dalia Ziadas ord
              vid Anna Lindh Forum i Marseille slog oss nästan som ett slag
              i ansiktet. Det var nog många som hade sett utvecklingen i arabvärlden
              som en kollektiv rörelse och glömt bort alla de människor som
              stärkta av detta hade funnit en plattform via bloggar, uttalanden
              och möjligheter att komma fram som tidigare inte hade funnits.
            </seg>
            <seg n="93b1fead">
              Den arabiska vårens blommor som bar förändringen måste även vi
              fortsättningsvis ställa upp för med gödningsmedel, vatten och
              kanske också renskratta för att ge dem möjlighet att växa vidare.
              Jag tror att väldigt många av oss hade missat den aspekten.
            </seg>
            <seg n="009c0a24">
              Är PA-UfM trädgårdsmästaren? Det vet vi inte. Men vi kan konstatera
              att under året har mycket gått i det gamla. Det har varit mycket
              tal om storslagna visioner och politiska låsningar: Först måste
              ni lösa frågan om Palestina, Västra Sahara, folkmordet i Armenien
              med mera, sedan kan vi diskutera utveckling.
            </seg>
            <seg n="88f8053c">
              Någonstans är det politikens pris för att driva verksamheten.
              Därför har det också känts skönt att vi från svensk sida under
              året har varit påtagligt tydliga med att det nu gäller att vi
              levererar. Vi måste vara konsekventa och konkreta i ansatserna
              så att vi kan få leverans på de utmaningar som finns.
            </seg>
            <seg n="87c9b859">
              Den viktiga rollen för PA-UfM är trots allt mötena och förståelsen.
              Det handlar om att träffa andra parlamentariker och kunna diskutera
              och kunna få inblickar i hur deras verksamhet ser ut. Därför är
              frågan vad som sker i regionen och till exempel Anna Lindh Forum
              av stort intresse för oss. Där får man andra bilder.
            </seg>
            <seg n="6955b05f">
              Ta till exempel frågan om islamism som under de första valen
              ledde till framgångar för Ennahdapartiet i Tunisien eller Brödraskapet
              i Egypten. Alltmer ställs i dag frågan: Har de kunnat leverera
              på de löften som gavs om möjligheter till arbete och rättvisa,
              eller har de malt ned sig i sitt eget testuggande?
            </seg>
            <seg n="64c798f6">
              När det gäller att bygga institutioner kan man konstatera att
              utgångsläget ser väldigt olika ut i länderna. Det handlar om att
              omprogrammera snarare än att bygga upp. De har kommit olika långt,
              men ingen kan nog säga att de är fullt i mål.
            </seg>
            <seg n="fc3013d8">
              Konstitutionsarbete bedrivs i flera länder. Man strävar efter
              konsensus men tycks ha glömt att en förutsättning för konsensus
              väldigt ofta är förmågan att kompromissa. Konsensus går väldigt
              sällan till så att jag upprepar mina argument till dess alla håller
              med mig. Det handlar om att ge och ta.
            </seg>
            <seg n="da2fd1da">
              Det handlar om att etablera en politisk kultur där man kan samverka
              och där man ibland kan släppa på sina egna uppfattningar.
            </seg>
            <seg n="7d597888">
              Herr talman! På Anna Lindh Forum talade man om att det är ett
              demokratiskt arbetssätt att ropa på torgen i stället för att viska
              i hemmen. På samma tema sade i söndags morse Farah Sanmti, en
              journalist från Tunisien, att det som har hänt sedan revolutionen
              är att nu pratar alla. Man vågar prata. Man vågar ha en åsikt.
              Det innebär att man i hemmen, kring köksbordet, på arbetsplatser
              och på mötesplatser kan ställa sig och prata om islamismens oförmåga
              att leverera eller om de politiska tillkortakommandena. Man får
              en medvetenhet om vad som har gått snett som man inte hade i det
              gamla systemet. Där finns kanske också de blommor som vi ska vårda
              för framtiden pratarna och sanningssägarna. De etablerar framtidens
              sanningar.
            </seg>
            <seg n="0e94f091">
              Herr talman! Vi träffade ett parti i Tunisien som heter Nida
              Tunis. De arbetar i dag för att, som de säger själva, driva fram
              ett modernt Tunisien. Man får inte använda ordet sekulär eftersom
              det på arabiska översätts till närmast ogudaktig, och det är inget
              som man vill sträva efter. Men ordet modern ger också minnen av
              vad som hände i Turkiet på 1920-talet. Det var precis det ord
              som Atatürk använda för att motivera sin förändring från ett religiöst
              styrt Turkiet till ett modernt samhälle. Ingenting är nytt under
              solen.
            </seg>
            <seg n="33116ec5">
              Vad man kan hoppas på är dock att de moderna tankar i konstitutionshänseende,
              i ekonomiskt hänseende och annat som Nida Tunis står för också
              kan omsättas i praktisk politik i Tunisien och därmed bli ett
              exempel för övriga länder.
            </seg>
            <seg n="a9daed29">
              Herr talman! Arabvärlden eller Nordafrika står inför en oerhört
              spännande utveckling. Vi måste vara med där. Vi måste ha kontakter.
              Vi måste ha möjligheten att träffa företrädare för olika åsikter
              i regionen för att lära oss själva, för att vara medvetna om processen
              och för att dra egna lärdomar. Därför tycker jag att det finns
              all anledning för oss att föra denna typ av diskussioner och att
              vi delar med oss av erfarenheterna. Jag tycker att det är rimligt
              att vi lägger detta till handlingarna med våra egna erfarenheter.
              Men jag tycker definitivt inte att det är läge för Sverige att
              vare sig lämna PA-UfM eller gå ur det diplomatiska samarbetet
              i Unionen för Medelhavet. Därför yrkar jag avslag på motionen.
            </seg>
            <seg n="3196bfe9">
              Herr talman! Jag yrkar alltså att redogörelsen läggs till handlingarna
              och avslag på motionen.
            </seg>
          </u>
          <note type="speaker" n="a6e55473">
            Anf. 196 BODIL CEBALLOS (MP):
          </note>
          <u who="bodil_ceballos_9366f3" xml:id="i-ce0fe8eb50ebda24-0" n="88bfbe11">
            <seg n="35a3d68a">
              Herr talman! Jag är en stark förespråkare för att vi ska vara
              med i olika parlamentariska församlingar där vi är inbjudna att
              vara med. Det är viktigt att vi som ledamöter kommer ut och träffar
              andra ledamöter och kan dela erfarenheter och se möjligheter och
              de risker som finns. Det är viktigt att vi diskuterar och ser
              vad vi gemensamt kan göra bättre.
            </seg>
            <seg n="c8d62330">
              Om vi bara sitter här hemma och tittar på vad vi själva gör blir
              vi en mer inskränkt församling, och vi kan inte ta till oss det
              som kommer utifrån. Jag tycker därför att det är viktigt att vi
              är med i olika parlamentariska församlingar.
            </seg>
            <seg n="ab172d35">
              Medelhavet är vår södra gräns i dag i och med EU-medlemskapet.
              Därför tycker jag att det är bra att den delegation som vi har
              i denna parlamentariska församling är aktiv. Det har varit intressant
              att lyssna på både Kerstin och Ulrik och höra om det ni gör i
              den parlamentariska församlingen.
            </seg>
            <seg n="f987b64c">
              Jag funderar lite grann på det som händer på denna sida Medelhavet.
              Hur pass mycket arbetas det med det som finns i södra Europa jämfört
              med det som finns i norra Afrika? Vi har en orolig situation också
              i södra Europa. Den sociala oron i Medelhavsländerna är hög beroende
              på den finansiella krisen, som vi alla känner till. Ungdomarna
              har samma tuffa situation som man har haft i Nordafrika under
              de senare åren. Det är mycket tuffa tag från de europeiska regeringarna
              gentemot de egna medborgarna just nu i södra Europa.
            </seg>
            <seg n="b6264472">
              Jag skulle vilja veta vad man arbetar med som inte bara är riktat
              mot Nordafrika eller de andra länderna utanför EU-området. Vad
              gör man i den parlamentariska församlingen som också har bäring
              på det som nu sker i södra Europa?
            </seg>
            <seg n="60899eb6">
              Jag var i Spanien i förrförra veckan och talade med många människor.
              Det gäller inte bara Spanien utan också de andra länderna. Det
              kan till exempel vara att pensioner och löner inte betalas ut.
              Lärarna får inte sina löner därför att myndigheten inte har råd
              att betala. Man drar in pensioner. Detta innebär att människor
              inte kan konsumera. De kan inte gå till läkare och de kan inte
              gå till tandläkaren därför att de inte har råd. Företagen går
              omkull. Det är jättedemonstrationer, och det är tuffa tag mot
              dem som protesterar mot de europeiska regeringarna.
            </seg>
            <seg n="a3159c1c">
              Samtidigt vet man att det finns oerhört mycket korruption i dessa
              länder. Det är sådana som vi som är korrupta. Det finns många
              politiker som är oerhört korrupta i många av dessa länder. I Spanien
              är det stora korruptionsskandaler just nu där politiker och kungahus
              är inblandade. Det finns en berättigad vrede, skulle jag vilja
              påstå, också bland de europeiska medborgarna i södra Europa.
            </seg>
            <seg n="529513ab">
              Jag skulle vilja göra ett medskick till er i den parlamentariska
              församlingen: Jobba mer med situationen i södra Europa! Överför
              lite av de erfarenheter ni har av att jobba med Nordafrika ocn
              de andra länderna till vad ni skulle kunna jobba med i södra Europa!
            </seg>
            <seg n="799c449e">
              När jag var i Spanien hade vi ett möte med det europeiska gröna
              partiet. En av de frågor som var allra mest på tapeten var solidaritet
              mellan generationer. Vi antog ett dokument om ungdomar, och vi
              antog ett annat dokument om pensioner. Det är ungdomar och äldre
              som lider allra mest, skulle jag vilja påstå, just nu i södra
              Europa i alla fall. Ungdomsarbetslösheten i Spanien är 57 procent.
              Ungdomar går ut i livet utan att ha någon som helst framtidstro.
            </seg>
            <seg n="9a2e6e69">
              Vi kan se vad som har hänt i Husby i Sverige de senaste dagarna.
              Det är egentligen samma situation. Man måste börja fundera på
              grundorsakerna till de problem som gör att människor går ut på
              gatorna och vandaliserar eller demonstrerar mot sina regeringar.
              Det räcker inte med att komma sedan och säga: Vi tar mer poliser
              och slår ned upproret! Vi måste i stället fråga oss varför denna
              sociala oro finns. Jag ska inte tala om Husby, utan vi rör oss
              kring Medelhavet. Men jag drar bara parallellen; inte heller vi
              är förskonade från den sociala oro som var det som drog i gång
              den arabiska våren.
            </seg>
            <seg n="1389c0ae">
              Också pensionärer är drabbade i de södra länderna i EU på grund
              av att pensioner och annat inte betalas ut.
            </seg>
            <seg n="cb3d596e">
              Det är mycket som ni måste jobba med i den parlamentariska församlingen.
              Jag hade gärna velat vara med där. Miljöpartiet har ingen representant.
              Om vi hade haft det skulle jag ha propsat på att få vara med för
              nu rör vi oss någonstans på mina breddgrader, så att säga. Men
              jag gör dessa medskick till er som jobbar där: Inkludera den norra
              delen av Medelhavsunionen mer!
            </seg>
          </u>
          <note type="speaker" n="3cde0bbb">
            Anf. 197 ISMAIL KAMIL (FP):
          </note>
          <u who="ismail_kamil_3e7930" xml:id="i-a1da5485d0a79a88-3" n="86f37f73">
            <seg n="4710e310">
              Herr talman! Betänkandet behandlar verksamheten inom den parlamentariska
              församlingen för Unionen för Medelhavet och den svenska delegationens
              arbete under 2012.
            </seg>
            <seg n="0b274171">
              Sverige och Europeiska unionen gynnas långsiktigt av att vara
              omgivna av demokratiska och stabila grannar. Fred och säkerhet
              kan stärkas genom goda relationer med andra länder. Det är angeläget
              att det internationella engagemanget i högre grad integreras med
              riksdagens övriga verksamhet.
            </seg>
            <seg n="ac150a4f">
              Sedan 2003 är den parlamentariska församlingen för Unionen för
              Medelhavet en mötesarena för parlamentariker från EU-länderna
              och från partnerländerna. Dit hör Algeriet, Egypten, Israel, Jordanien,
              Libanon, Marocko, Syrien, Tunisien, Turkiet samt den palestinska
              myndigheten. I samarbetet ingår även Bosnien, Kroatien, Mauretanien,
              Monaco och Montenegro. Målet är att skapa ett stabilt och fredligt
              område runt Medelhavet, att stödja uppbyggnaden av demokrati och
              att stimulera en hållbar ekonomisk och social utveckling.
            </seg>
            <seg n="f96e9347">
              Ett förstärkt samarbete i sociala och kulturella frågor, hjälp
              att åstadkomma välstånd, engagemang för ett jämställt samhälle,
              uppmärksammandet av kvinnofrågor, rätt till sexuell läggning och
              rätt till abort kommer på sikt att leda till samförstånd och en
              bättre värld. Samarbete om demokratiutveckling, främjande av mediefrihet
              och lösningar på pågående konflikter kommer att stärka säkerheten
              i världen.
            </seg>
            <seg n="9b03c17b">
              Den parlamentariska församlingen för Unionen för Medelhavet har
              till exempel blivit ett av få forum för möten mellan Israel och
              delar av arabvärlden.
            </seg>
            <seg n="5b692a79">
              Syftet med deltagandet i internationella engagemang måste bland
              annat vara att stå upp för mänskliga rättigheter och att verka
              för demokrati, stabilitet och fred.
            </seg>
            <seg n="11f61dab">
              Herr talman! Vi måste ha ett större fokus på jämställdhet, inte
              minst med tanke på kvinnornas ställning i dessa länder. Därför
              är det viktigt att kvinnor deltar i uppbyggnaden av demokratiska
              och fredliga samhällen.
            </seg>
            <seg n="4649d62a">
              Vi måste ha ett större fokus på religionsfrihet. Rätten att utöva
              sina religiösa ceremonier utan att utsättas för diskriminering
              eller förföljelse måste garanteras i respektive lands grundlag.
            </seg>
            <seg n="298589be">
              Vi måste ha mer fokus på demokrati och MR-frågor, speciellt förhållandet
              majoritetminoritet. Respekt för etniska grupper i dessa länder
              måste skyddas i respektive lands konstitution.
            </seg>
            <seg n="65858d76">
              Den arabiska våren har lett till att tre diktaturregimer har
              fallit, Tunisien, Egypten och Libyen. En överenskommelse har uppnåtts
              i fallet Jemen och lett till en fredlig lösning på konflikten,
              medan folket i Syrien fortsätter sitt motstånd mot diktaturen.
              I nästa fas efter demokrativågen i Mellanöstern och Nordafrika
              är det strategiskt viktigt att fria val hålls och nya konstitutioner
              skrivs.
            </seg>
            <seg n="4f553206">
              Herr talman! Målet för samarbetet måste vara människors lika
              värde, respekt för mänskliga rättigheter och nationsbyggande på
              en demokratisk och jämställd grund.
            </seg>
          </u>
          <note type="speaker" n="9947bef6">
            Anf. 198 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-cc8777e7a3d8eae2-0" n="fded4fdc">
            <seg n="b44012f4">
              Herr talman! Sverige deltar, som flera tidigare har sagt, i den
              parlamentariska församlingen till Medelhavsunionen med tre ordinarie
              ledamöter och tre ersättare, varav jag själv är en. Det här samarbetet
              är mycket spännande eftersom alla de nordafrikanska länderna,
              Mellanöstern och numera även Balkanländerna deltar.
            </seg>
            <seg n="8aab442f">
              Med 43 länder och 280 parlamentsledamöter är detta en mycket
              spännande samling, som alla förstår. Man har möjlighet att diskutera
              och ventilera saker som händer i den här regionen. Syftet med
              den här församlingen är att skapa fred och stabilitet, delat välstånd
              och samarbete på det sociala och kulturella området.
            </seg>
            <seg n="66e13fa7">
              Kerstin Engle gick mycket ingående in på konkreta frågor som
              har debatterats under det senaste året och det konkreta arbetet,
              och därför går jag inte in mer på det här. Men jag tycker att
              man ska fortsätta att lyfta upp den här möjligheten att skapa
              dialog mellan länderna i Europa och länderna kring Medelhavet.
            </seg>
            <seg n="fc17a477">
              I spåren av den så kallade arabiska våren ser vi hur länder som
              Tunisien, Libyen och Egypten nu försöker finna vägar framåt i
              en för dem och för många av medborgarna helt ny kontext. Det är
              lite av några steg framåt i rapporteringarna i medierna, och sedan
              blir det några steg bakåt. Men på sikt hoppas vi förstås att det
              blir fler steg framåt än bakåt. Vi i EU och i våra länder har
              en mycket viktig roll att fylla som stödjare i deras demokratisträvanden.
            </seg>
            <seg n="5eb3d25d">
              Medelhavsunionen är också det enda forum där politiker från Israel
              och den palestinska myndigheten möts regelbundet. Det är en möjlighet,
              men hittills också, det får man väl erkänna, en prövning där de
              ofta öppet kommer i konflikt med varandra. Men i korridorerna
              talar de med varandra, och när man talar med deras representanter
              separat säger de ofta att de vill ha hjälp och stöd till dialog.
              Förhandlingskanalerna verkar fortfarande vara ganska fåtaliga,
              och därför har vi en viktig funktion att fylla genom att försöka
              uppmuntra samtal och dialog.
            </seg>
            <seg n="95152177">
              Vår delegation från riksdagen till PA-UfM försöker arbeta aktivt
              med att ha den goda dialogen med MENA-regionens länder. Det är
              ett uppdrag som också kräver, som Kerstin Engle sade tidigare,
              kunskapsinhämtning om händelseutvecklingen i regionen. Därför
              var vi nyligen på besök i Tunisien. Vi fick möta ministrar, vi
              fick information om konstitutionsarbetet och vi fick träffa olika
              organisationer och aktivister som jobbar för ökad demokrati och
              rättvisa för bland annat kvinnor och journalister.
            </seg>
            <seg n="56375d08">
              Sveriges höga internationella förtroendekapital gällande demokrati
              och mänskliga rättigheter gör att vi välkomnas brett, och man
              söker ökat utbyte med Sverige. Det gäller inte minst på jämställdhetsområdet.
              Här är det viktigt att vi är med och försöker säkerställa kvinnors
              politiska deltagande i reformeringsprocesserna.
            </seg>
            <seg n="d5e7177d">
              Men vid varje tillfälle tar man också upp ökad handel och investeringar.
              Det är en fråga som återkommer i de personliga relationerna, när
              man träffas som delegationer och när man möts i korridorerna på
              PA-UfM.
            </seg>
            <seg n="58fdadd8">
              Framför allt i Tunisien kan vi tydligt se en ökad social oro
              därför att ekonomin står still och därför att man inte kommer
              fram med konstitutionen tillräckligt snabbt. Ekonomin står och
              hänger, och investerarna vet inte om de vågar investera. Samtidigt
              ökar radikaliseringen bland de grupper som motverkar en demokratisk
              utveckling. Vi har ett stort uppdrag att försöka stötta och snabba
              på den demokratiska utvecklingen.
            </seg>
            <seg n="e185aa59">
              Herr talman! Flera länder efterfrågar ökad rörlighet mellan partnerländerna
              i Medelhavsområdet och Europeiska unionen. Det är något som jag
              tycker att vi ska uppmuntra när det gäller forsknings- och stipendieprogram,
              kanske särskilt riktade till unga. Vi ska se över möjligheten
              till viseringsförenklingsavtal för att underlätta utbildnings-
              och forskningsutbytet och stärka affärsförbindelserna till fördel
              för både EU och partnerländerna. Det här är någonting som vi i
              Sverige har drivit på och som vi också har tagit fram dokument
              om. Nu kan vi också se detta i olika dokument från EU-kommissionen.
              Även om parlamentet inte kan fatta formella beslut är vi med och
              trycker på framåt i EU-processen. Jag tror att Bodil Ceballos
              var lite inne på frågan hur vi gör för att underlätta för dem
              som har en ekonomiskt svår situation i våra partnerländer.
            </seg>
            <seg n="d85cfbc3">
              Vi kristdemokrater anser att stödet inom EU:s grannskapspolitik
              ska öka, men det ska också vara motkrav. När vi upprättar våra
              samarbetsavtal ska vi inte göra det helt förbehållslöst, men vi
              ska ha en positiv anda.
            </seg>
            <seg n="ac827a20">
              Avslutningsvis utgör PA-UfM ett värdefullt parlamentariskt komplement
              till det arbete som bedrivs på regeringssidan. Jag tycker inte
              som Sverigedemokraterna att det här är någonting som kan ersättas
              av andra forum, för det finns inte någonting liknande. De här
              partnerländerna vid Medelhavet vill närma sig EU, men de pratar
              inte om något medlemskap, utan de vill ha stöd i sitt utvecklingsarbete.
            </seg>
            <seg n="86864c10">
              Jag tror att det vi nu gör i nästa vecka vi har bjudit in till
              ett miljöutskottsmöte här i den svenska riksdagen kan visa vad
              vi gör på miljöområdet, och det är också ett viktigt steg. Om
              vi inte har en hållbar miljö i de här områdena kommer det att
              kosta stora summor pengar framöver för att försöka åtgärda miljöproblemen.
            </seg>
            <seg n="514a74b4">
              Med det vill jag yrka bifall till att redogörelsen läggs till
              handlingarna och avslag på motionen.
            </seg>
          </u>
          <note type="speaker" n="ca450611">
            Anf. 199 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-17" n="e28df3f4">
            <seg n="4df35523">
              Herr talman! Jag tycker att det är positivt att länderna kring
              Medelhavet kan mötas vid förhandlingsbordet. Vi är absolut inga
              motståndare till Medelhavsunionen. Det vi ifrågasätter är huruvida
              ett medlemskap i den här parlamentariska församlingen är nödvändigt
              för Sveriges del.
            </seg>
            <seg n="54d62f58">
              Jag tycker att man ska vara försiktig med att pådyvla andra länder
              vårt synsätt på hur saker och ting ska skötas. Sverige är bra
              på att världen runt berätta för andra hur saker och ting ska skötas.
              Det är inte säkert att vårt synsätt på hur saker och ting ska
              förhålla sig passar andra länder.
            </seg>
            <seg n="b057ae2f">
              Det kommer ofta upp diskussioner i olika forum i riksdagen om
              olika nya parlamentariska församlingar som andra länder vill skapa
              och som vi blir inbjudna till. Vi har i dessa diskussioner varit
              tämligen överens över partigränserna om att inte delta i en massa
              nya församlingar och forum utan att en del frågor kan behandlas
              inom befintliga forum.
            </seg>
            <seg n="8ea741c6">
              Nu råder inte den synen när det gäller den parlamentariska församlingen
              för Unionen för Medelhavet. Men jag vill ändå poängtera för Désirée
              Pethrus att vi inte är motståndare till Medelhavsunionen, utan
              vi ifrågasätter Sveriges deltagande i den parlamentariska församlingen.
              Vi tycker, som jag sade, att man kanske kan sköta de här diskussionerna,
              som är viktiga när det gäller mänskliga rättigheter och sådant,
              i andra forum.
            </seg>
          </u>
          <note type="speaker" n="7d13f2a4">
            Anf. 200 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-cc8777e7a3d8eae2-1" n="fded4fdc">
            <seg n="8f8fc1be">
              Herr talman! Som jag minns det skrev ni förra året att ett alternativ
              var att den europeiska utrikestjänsten i stället skulle kunna
              ta en del av de här uppgifterna. Det har ni inte skrivit i det
              här årets motion, och jag sade då att det inte var liktydigt med
              en parlamentarisk församling där parlamentariker möts. Jag ser
              just värdet av att vi som parlamentariker från olika delar av
              världen möts. Titta på FN där parlamentariker möts ganska sällan.
              Det är i generalförsamlingen och några andra tillfällen. Här har
              vi en möjlighet att skapa en dialog som kan ge en vinnavinna-situation.
            </seg>
            <seg n="a21f4586">
              Anledningen till att Sarkozy startade det här arbetet det var
              väl delvis han som var initiativtagaren, får man väl säga var
              att försöka förhindra att folk skulle fly över Medelhavet. Det
              uppfattar jag är någonting som Björn Söder skulle kunna tänka
              sig att stödja, då du ju i stället vill ha utveckling i deras
              länder för att de ska kunna stå på egna ben. Då behöver unga människor
              inte fly från diktaturer eller för att de inte kan ha sitt uppehälle
              där.
            </seg>
            <seg n="0e967781">
              Det är en vinnavinna-situation som jag ser det, och jag ser det
              absolut inte som att vi när vi åker till Tunisien pådyvlar dem
              någonting. De vill ställa frågor. Ett exempel är: Hur jobbar ni
              med våld mot kvinnor? Man har nu skapat den första kvinnojouren
              i Tunisien. Kan ni förstå? I den tidigare diktaturen fanns det
              inte ens statistik på hur många kvinnor som hade varit utsatta
              för våld. Vi kunde när vi träffades berätta lite grann om hur
              vi har jobbat här och hur kvinnojourerna fungerar. I ett så stort
              land som Tunisien har alltså den första kvinnojouren precis startat.
              Det är klart att vi kan ha ett utbyte med varandra som kan skapa
              många positiva effekter.
            </seg>
          </u>
          <note type="speaker" n="b03d0385">
            Anf. 201 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-18" n="e28df3f4">
            <seg n="0c9f5c45">
              Herr talman! Att fransmännen gillar sådana här parlamentariska
              församlingar kan vi nog alla instämma i. Det kommer förfrågningar
              och propåer från just Frankrike med jämna mellanrum om nya parlamentariska
              församlingar och sådant. Bland annat var det någon som vi diskuterade
              för ett par månader sedan, och vi sade att de här frågorna bör
              lösas inom befintliga forum. Det är det vi tycker. De här frågorna
              skulle för Sveriges vidkommande kunna lösas inom befintliga forum.
            </seg>
            <seg n="2ca23dac">
              Jag håller med Désirée Pethrus om att det är bra att parlamentariker
              har kontakt med varandra runt om i världen och kan innebära visst
              stöd för varandra. Men i det här läget, när det gäller just den
              parlamentariska församlingen för Unionen för Medelhavet, ser vi
              inte mervärdet för Sveriges del. Det är också därför som vi tycker
              att Sverige borde lämna den parlamentariska församlingen och verka
              inom andra forum.
            </seg>
          </u>
          <note type="speaker" n="7ab792ff">
            Anf. 202 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-cc8777e7a3d8eae2-2" n="fded4fdc">
            <seg n="92dca115">
              Herr talman! Först och främst tycker jag att det är viktigt att
              säga att det här inte är någon ny överstatlig verksamhet. Vi fattar
              ju inte beslut som vi tvingar på de andra staterna eller vår egen
              stat heller, för den delen. Det här är till för att skapa ökad
              dialog om hur vi kan förbättra vårt samarbete vad gäller såväl
              politiskt utbyte som socialt utbyte och kulturellt utbyte. Diskussioner
              om handel kommer också upp, och det är väl bara bra om vi kan
              vara med och diskutera vad Sverige tycker är intressant när vi
              vill ha handel med den här delen av världen och få veta vad de
              vill och behöver. Vi kan ju ta med oss det till debatten i den
              här församlingen och ha större förståelse och större kunskap.
              Jag ser det här samarbetet också som en kunskapsinhämtningsmöjlighet.
            </seg>
            <seg n="e2f6b191">
              Det vi kan vara överens om är att vi inte vill ha mer överstatlighet
              i de här samarbetena, och det ser jag inte att det här innebär
              heller.
            </seg>
          </u>
          <note type="speaker" n="ee4bf98b">
            Anf. 203 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-8436ffbefc8bc8b3-0" n="84f5e114">
            <seg n="e48ad96a">
              Herr talman! Tänk vilken kittlande vacker tanke det är att diktaturer
              faller. Tänk den vackra tanken att nya demokratier ser dagens
              ljus och växer sig starka. Det är en vacker tanke, eller hur?
              Med den i huvudet vill jag yrka på att vi lägger betänkandet till
              handlingarna och avslår motionen från Sverigedemokraterna.
            </seg>
            <seg n="fd0faf3c">
              I Tunisien anställer Ericsson och företaget Autoliv tillsammans
              4 000 människor. Om vi översätter det till skatteintäkter för
              vårt land kanske vi kan se en annan nytta med vårt samarbete i
              denna delegation. Lägg till ett annat företag från Malmö som heter
              Wasaco och som jobbar med hur man kan använda sig av vatten på
              ett sparsamt sätt. Det är en angelägen utmaning för alla i hela
              världen.
            </seg>
            <seg n="f67958db">
              Enligt UD är Marocko en viktig exportmarknad för Sverige dit
              våra företag exporterar främst verkstadsprodukter, trävaror och
              papper. Marocko står för ungefär 7 procent av den svenska utrikeshandeln.
              Marocko är ett så pass viktigt handelsland för Sverige att vi
              även har startat ett Business Sweden-kontor i Casablanca.
            </seg>
            <seg n="feb05b51">
              Jag utgår från Sverigedemokraternas motion om att mervärdet för
              svenskt vidkommande är högst begränsat, och då frågar jag mig:
              Har SD lyssnat på svenska företag som bedriver verksamhet där?
              Har de lyssnat på svenska turister som gärna åker dit? Vädret
              i Sverige kan vi inte göra någonting åt, och folk åker därför
              gärna till Marocko på semester. Har Sverigedemokraterna lyssnat
              på dessa människor, eller har de bara gått på sin magkänsla och
              ovilja till samarbete i regionen?
            </seg>
            <seg n="6e1fa8be">
              Eftersom detta också är en parlamentarisk delegation förstår
              jag inte riktigt argumentet att det här skulle leda till en ökad
              överstatlighet som Sverigedemokraterna framhäver i sin motion.
              Detta är ju en parlamentarisk delegation där vi inte kan fatta
              några beslut som är tvingande för staterna och parlamenten. Detta
              är ett forum för folkvalda, alltså människor som är valda på lika
              villkor och som representerar sina folk och sina väljare. De samtalar,
              utbyter idéer och kommer samman, och på sikt kanske de också harmoniserar
              stämningen länder emellan.
            </seg>
            <seg n="81ec9f73">
              Jag har läst motionen flera gånger, framför allt för att förstå
              den. Jag vill verkligen inte raljera över Sverigedemokraternas
              motion, för jag tycker att det är ohederligt att göra så i en
              politisk debatt. Men jag kunde inte låta bli att skaka på huvudet
              i besvikelse när jag läste motionen och de argument som framfördes.
              Just denna typ av argumentation skulle nämligen kunna användas
              av vilket islamistiskt parti som helst i regionen. Muslimska brödraskapet
              i Egypten använder sig av samma retorik, skrämseltaktik och ovilja
              till samtal och samarbete, al-Nahda i Tunisien likaså.
            </seg>
            <seg n="5427983d">
              Vad är det som är så skrämmande med att EU öppnar sig? Det är
              ju ett av de argument som Sverigedemokraterna bygger sin motion
              kring: att EU skulle öppna sig. Vad är det som är så fel med att
              från svenskt håll bistå med kunskap, erfarenheter och ibland pengar?
              Trots allt har vi hört flera gånger när vi har varit i de länderna
              att det inte är bistånd dessa människor vill ha, utan de vill
              ha handel på lika villkor, investeringar och utbyte.
            </seg>
            <seg n="4372573d">
              Varför är det så hemskt att vi föregår med gott exempel när det
              gäller samarbete grundat på demokratiska värderingar, handel och
              fri rörlighet? Centerpartiet och jag är inte rädda för andra människor.
              Centerpartiet och jag vill ta vårt ansvar och stötta nya demokratier
              i att växa i fullt solsken. Därför yrkar jag återigen avslag på
              motionen.
            </seg>
          </u>
          <note type="speaker" n="d7520403">
            Anf. 204 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-19" n="e28df3f4">
            <seg n="da231d59">
              Herr talman! Nu tror jag, Abir Al-Sahlani, inte på fullaste allvar
              att turisters resor skulle påverkas nämnvärt av Sveriges medverkan
              eller inte i PA-UfM. Det är jag ganska övertygad om. Jag tror
              nog att svenskar kommer att turista i de länderna oavsett om Sverige
              deltar i den här parlamentariska församlingen eller inte.
            </seg>
            <seg n="1e9e643e">
              Det vi kan se är att det förs diskussioner om en omstöpning av
              grunderna för Unionen för Medelhavet till att omfatta mer politiska
              reformer. Det har också refererats i tidigare redogörelser. Detta
              anser vi är ett tecken på åt vilket håll man håller på att utveckla
              unionen.
            </seg>
            <seg n="937673cc">
              När det gäller överstatlighet kunde vi se de här diskussionerna
              gällande EU, det tidigare EG, som absolut inte skulle utvecklas
              till någon överstatlig union. Nu står vi här och ser att det EU
              vi har i dag inte alls var det EU, eller EG, som svenska folket
              fick ta ställning till. Det sker givetvis en utveckling hela tiden,
              och det vi befarar är att man här är på väg åt samma håll.
            </seg>
            <seg n="af59cedb">
              Vad gäller Sveriges medverkan i den parlamentariska församlingen
              tycker vi, och där har vi olika åsikter, att det inte är särskilt
              viktigt för Sveriges del att medverka i den. Vi anser att det
              finns andra, befintliga forum där man kan lösa eller diskutera
              de här viktiga sakerna.
            </seg>
            <seg n="a6263a00">
              Vi ser absolut att Medelhavsunionen är ett viktigt forum för
              länderna kring Medelhavet. Det har vi inga som helst synpunkter
              på, utan här handlar det om Sveriges medverkan eller inte.
            </seg>
          </u>
          <note type="speaker" n="05cd6faf">
            Anf. 205 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-8436ffbefc8bc8b3-1" n="84f5e114">
            <seg n="bbff502a">
              Herr talman! Utifrån Björn Söders fråga tror jag att vi kan fastställa
              att vi kanske har lite olika inställning till EU. Centerpartiet
              och jag är väldigt positiva till ett europeiskt samarbete, dock
              inte lika positiva till ett monetärt samarbete även om jag personligen
              är det. Vi är alltså väldigt positiva till det europeiska samarbetet,
              och vi ser verkligen mervärdet för både Sverige och EU av att
              finnas där och vara en aktiv part och kanske också ta ledningen
              i många frågor.
            </seg>
            <seg n="8814593f">
              Därför ser jag det inte som en fara när EU öppnar sig, samtalar
              mer och utbyter mer. Tvärtom tror jag att det är ditåt utvecklingen
              kommer att gå.
            </seg>
            <seg n="82b388db">
              Men jag äger inte framtiden. Det gör inte Björn Söder heller
              och inte våra partier. Jag måste låta den utvecklingen få ägas
              av dem som kommer att leva och verka då utifrån sina egna förutsättningar
              och visioner.
            </seg>
            <seg n="32896593">
              Det jag och Centerpartiet i dag ser är att den här unionen inte
              alls handlar om att länderna ska ingå i EU på något sätt eller
              att de vill vara en del av Europa. Människorna där är stolta över
              sina länder. De vill inte vara européer, utan de vill vara marockaner,
              tunisier, egyptier och så vidare, men de känner att de har ett
              behov av att samarbeta och tala, för de är också på väg mot demokrati.
              De menar att vi inte har haft så mycket krig, Europa har varit
              stabilt och vi har en kunskap som vi kan ge av.
            </seg>
            <seg n="d7440f4b">
              Det här är ett samarbete från båda håll, och därför är det väldigt
              viktigt. Eftersom det handlar om parlamentariker är det på något
              sätt jämlikar som sitter och pratar med varandra. Jag är inte
              en bättre parlamentariker för att jag är från Sverige, utan jag
              är parlamentariker och du är parlamentariker även om du är från
              Tunisien. Vi är valda på lika villkor, och därför blir det inte
              något av överhet och underlägsen ställning, vilket är väldigt
              unikt.
            </seg>
            <seg n="0a4e8602">
              Jag skulle vilja veta vad Sverigedemokraterna föreslår för andra
              forum för ett sådant samarbete.
            </seg>
          </u>
          <note type="speaker" n="a491bc3d">
            Anf. 206 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8464cc679800017c-20" n="e28df3f4">
            <seg n="d87c9907">
              Herr talman! Vi är absolut positiva till utbyte av idéer, kulturimpulser
              och erfarenheter över nationsgränserna, men som jag sade i mitt
              anförande kan vi inte se att detta för Sveriges del måste ske
              inom ramen för den här parlamentariska församlingen. Det finns
              andra möjligheter att utveckla och utbyta idéer och kulturimpulser.
            </seg>
            <seg n="de61a8eb">
              Vi är inte oense när det gäller samarbete över nationsgränserna.
              Däremot är vi oense om i vilka former det ska ske. Vi är inte
              motståndare till att Sverige ska ha ett fördjupat samarbete med
              europeiska länder, men vi menar att det ska ske suveräna stater
              emellan. Det ska inte vara någon överstatlig union som berättar
              vad enskilda medlemsstater ska tycka eller tänka.
            </seg>
            <seg n="09e7f92f">
              Jag vänder mig alltså mot beskrivningen av att vi på något sätt
              skulle vilja isolera Sverige och inte samarbeta. Så är det absolut
              inte tvärtom.
            </seg>
            <seg n="fbe05570">
              Det finns som sagt många politiska forum och parlamentariska
              församlingar, och som jag sade får vi sådana propåer och förfrågningar
              från andra länder stup i kvarten. Framför allt Frankrike är, som
              jag sade, en pådyvlare av detta. Man gillar att ha olika sorters
              parlamentariska församlingar i alla olika sorters samarbeten.
              När det gäller riksdagen har vi i vissa fall varit ganska rörande
              överens över partigränserna om att det inte finns skäl att ha
              de här olika församlingarna, utan man kan lösa det i befintliga
              forum.
            </seg>
            <seg n="82789b20">
              Just i det här fallet anser vi att man kan ha ett utbyte ändå,
              men låt Medelhavsländerna ha sin Medelhavsunion och lösa sina
              frågor. Vi anser inte att Sverige behöver vara med i den parlamentariska
              församlingen för denna union.
            </seg>
          </u>
          <note type="speaker" n="68dc2274">
            Anf. 207 ABIR AL-SAHLANI (C) replik:
          </note>
          <u who="abir_al-sahlani_5eda5c" xml:id="i-8436ffbefc8bc8b3-2" n="84f5e114">
            <seg n="e355ef3e">
              Herr talman! Tack, Björn Söder, för dina frågor!
            </seg>
            <seg n="a459b37d">
              Jag började med att dra hur många svenska företag som finns till
              exempel i Tunisien, Egypten och Marocko för att visa att Sverige
              redan finns i dessa länder, oavsett vad Sverigedemokraterna tycker.
              Det finns omedelbara intressen för svenska företagare att finnas
              där. Jag som svensk riksdagsledamot känner att jag också måste
              ta till vara deras intressen, inte enbart för att jag vill säkerställa
              svensk vinst i skattemedel till vilket pris som helst utan också
              för att säkerställa att Sverige blir representerat i dessa länder
              på ett bra sätt där respekten för mänskliga rättigheter och demokratiska
              processer faktiskt äger rum i alla led, även när det gäller företag.
            </seg>
            <seg n="683dc1af">
              Medelhavet finns i Sverige. Det finns jättemånga människor här
              som har sitt ursprung i dessa länder, och att den svenska politiken
              följer vad som händer i området är deras rättighet. En demokratisk
              utveckling i den regionen är av stor betydelse även för oss här
              i Sverige. Det kan vi inte komma ifrån, även om Sverige geografiskt
              ligger långt ifrån till antalet kilometer. Men till antalet företag,
              till antalet procentenheter i handel, till antalet människor som
              får flytta mellan Sverige och denna region är det inte alls lika
              långt bort som Björn Söder vill ge sken av.
            </seg>
            <seg n="4d25935b">
              Jag skulle verkligen vilja veta återigen, men det finns ju ingen
              replik kvar vilka andra församlingar som finns där Björn Söder
              anser att parlamentariker kan träffas och som fyller denna funktion.
              Det handlar inte om premiärministrar, andra ministrar av olika
              slag, presidenter eller kungar, utan just parlamentariker. I dagsläget
              finns det inget sådant förutom just den här delegationen.
            </seg>
          </u>
          <note n="e0b07be2">
            Överläggningen var härmed avslutad.
          </note>
          <note n="c652784f">
            24 § Bordläggning
          </note>
          <note n="f8523fa5">
            Anmäldes och bordlades
          </note>
          <note n="50a0ee37">
            25 § Anmälan om interpellationer
          </note>
          <note n="3ad5781b">
            Anmäldes att följande interpellationer framställts
          </note>
          <note n="68c97be4">
            den 22 maj
          </note>
          <note n="e7407a15">
            Raimo Pärssinen
          </note>
          <note n="82e316dd">
            Hillevi Larsson
          </note>
          <note n="a1d2f707">
            Per Svedberg
          </note>
          <note n="e7407a15">
            Raimo Pärssinen
          </note>
          <note n="22174f9f">
            Tomas Eneroth
          </note>
          <note n="05dcf72f">
            Ulla Andersson
          </note>
          <note n="ebd96b3c">
            Peter Persson
          </note>
          <note n="82e316dd">
            Hillevi Larsson
          </note>
          <note n="eaa9d9de">
            Interpellationerna redovisas i bilaga som fogats till riksdagens
            snabbprotokoll tisdagen den 28 maj.
          </note>
          <note n="9d565327">
            26 § Anmälan om skriftliga svar på frågor
          </note>
          <note n="d589d83f">
            Anmäldes att skriftliga svar på följande frågor inkommit
          </note>
          <note n="68c97be4">
            den 22 maj
          </note>
          <note n="dfd32e04">
            Tina Acketoft
          </note>
          <note n="73ac624f">
            Mats Pertoft
          </note>
          <note n="73ac624f">
            Mats Pertoft
          </note>
          <note n="73ac624f">
            Mats Pertoft
          </note>
          <note n="f2d5fcf8">
            Jens Holm
          </note>
          <note n="f2d5fcf8">
            Jens Holm
          </note>
          <note n="7730b9f5">
            Amineh Kakabaveh
          </note>
          <note n="e476fbc3">
            Allan Widman
          </note>
          <note n="6bf61406">
            Louise Malmström
          </note>
          <note n="22255f77">
            Johan Löfstrand
          </note>
          <note n="771b15e3">
            Maria Stenberg
          </note>
          <note n="8d842698">
            Désirée Liljevall
          </note>
          <note n="1b757104">
            Richard Jomshof
          </note>
          <note n="dbb1014e">
            Thomas Strand
          </note>
          <note n="019d6195">
            Kenneth G Forslund
          </note>
          <note n="71927f8b">
            Eva-Lena Jansson
          </note>
          <note n="3655d805">
            Gunilla Svantorp
          </note>
          <note n="9920d5b6">
            Roger Haddad
          </note>
          <note n="771b15e3">
            Maria Stenberg
          </note>
          <note n="a17a2a20">
            Svaren redovisas i bilaga som fogats till riksdagens snabbprotokoll
            tisdagen den 28 maj.
          </note>
          <note n="9a5a639b">
            27 § Kammaren åtskildes kl. 19.28.
          </note>
          <note n="5be687f8">
            Förhandlingarna leddes
          </note>
          <note n="e6a294ee">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
