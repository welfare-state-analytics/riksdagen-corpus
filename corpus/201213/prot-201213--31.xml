<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--31</head>
          <docDate when="2012-11-27">2012-11-27</docDate>
        </div>
      </front>
      <body>
        <div>
          <note n="de7f5cca">
            ﻿
          </note>
          <note n="73c82a4f">
            Riksdagens protokoll
          </note>
          <note n="83c95dd2">
            2012/13:31
          </note>
          <note type="date" n="4effa32c">
            Tisdagen den 27 november
          </note>
          <note n="e5f68b38">
            Kl. 13:00 - 23:20
          </note>
          <note n="5ab8234d">
            1 § Information från regeringen om Europeiska rådets möte den
            22 och 23 november
          </note>
          <note type="speaker" n="392f6be3">
            Anf. 1 Statsminister FREDRIK REINFELDT (M):
          </note>
          <note n="c3c7de23">
            Fru talman! Europeiska rådet möttes i torsdags och fredags föregående
            vecka för att förhandla om EU:s nästa fleråriga budget, den för
            perioden 20142020. Mötet inleddes med bilaterala möten mellan
            Europeiska rådets ordförande Herman Van Rompuy och kommissionens
            ordförande José Manuel Barroso å ena sidan och respektive medlemsland
            å den andra.
          </note>
          <u who="fredrik_reinfeldt_3ef531" xml:id="i-380498dc29aef122-0" n="937b6b4a" prev="i-e4e79f2f6897a75e-0">
            <seg n="3e495188">
              Efter att bilaterala möten genomförts med samtliga 27 medlemsländer
              framlades ett nytt budgetförslag under torsdagsnatten. Efter nya
              förhandlingar under fredagen enades man om att ajournera mötet.
              Toppmötet gav i stället Van Rompuy och Barroso i uppdrag att fortsätta
              arbetet och konsultationerna för att hitta en konsensuslösning
              som kunde gälla för samtliga 27 medlemsländer. I ett uttalande
              konstateras att det fanns tillräckligt många gemensamma positioner
              för att nå en överenskommelse i början av nästa år.
            </seg>
            <seg n="d8962f88">
              Fru talman! Beslutet att skjuta upp slutförhandlingen visar på
              den komplexitet och de stora ekonomiska intressen som frågan omfattar,
              men också på de många motstridiga intressen som finns hos medlemsländerna.
              Det handlar inte bara om en motsättning mellan de länder som betalar
              mer och de som får tillbaka, det vill säga de länder vi beskriver
              som nettomottagare, utan det finns också betydande splittringar
              inom dessa grupper. Det finns till exempel mellan nettobidragsgivarna
              olika åsikter vad gäller återflödena från jordbrukspolitiken och
              sammanhållningsfonderna, även då man är enig om att hålla ned
              totalnivån. Därutöver finns olika intressen på inkomstsidan. En
              del medlemsländer arbetar, liksom kommissionen och Europaparlamentet,
              för att EU ska få ett eget inkomstsystem, till exempel genom en
              finansiell transaktionsskatt, medan andra, liksom Sverige, inte
              ser några skäl till varför ny kompetens på detta område ska överföras
              till Bryssel.
            </seg>
            <seg n="1ac130b6">
              Slutligen finns det omdiskuterade rabattsystemet, som mycket
              förenklat försvaras av de länder som redan har rabatter, i dagsläget
              fem länder, men ifrågasätts av flertalet av de övriga medlemsländerna
              även om det 1984 i Fontainebleau fastslogs att bördefördelningen
              mellan de medlemsländer som betalar mest till EU:s budget också
              måste upplevas som rättvis.
            </seg>
            <seg n="d2afa51d">
              Fru talman! Från svensk sida har vi länge argumenterat för en
              modern budget som återspeglar dagens näringslivsstruktur och som
              innehåller satsningar på områden som kan öka unionens tillväxt-
              och konkurrenskraft. Vi understryker vikten av att satsa mer på
              forskning och utveckling, innovation, andra tillväxtfrämjande
              åtgärder. Vi har också sagt att budgeten bör omprioriteras så
              att mer pengar kan ges till områden med europeiskt mervärde. Vi
              har därmed också ifrågasatt den stora andel av budgeten som fortfarande
              läggs på jordbrukspolitik liksom på de sammanhållningsmedel som
              fortsätter att gå till rikare regioner.
            </seg>
            <seg n="2515f690">
              Fru talman! Det nya utkastet till slutsatser som presenterades
              under mötet innebar egentligen inga stora förändringar. Vissa
              justeringar gjordes mellan och inom olika utgiftskategorier. Varken
              strukturen eller storleken på budgeten ändrades nämnvärt. Två
              tredjedelar av budgeten går även i fortsättningen till jordbruket
              och till sammanhållningspolitiken. Inga förändringar gjordes heller
              vad gäller förslaget till nytt egnamedelssystem eller vad gäller
              de nya rabatter som tidigare presenterats. Det är också mot den
              bakgrunden som många länder hade stora invändningar mot förslaget.
              Till dessa länder hörde Sverige och den likasinnade grupp av länder
              som vi hade ett nära samarbete med i förhandlingarna.
            </seg>
            <seg n="044546fc">
              För flera av de medlemsländer som proportionellt sett betalar
              mest till budgeten, och där ingår Sverige, förblir nivån på budgeten
              problematisk, särskilt vad gäller nivån på framtida betalningar.
              De många åtaganden från tidigare budgetperioder som ännu inte
              har fallit ut till betalning kombinerat med nya åtaganden gör
              att betalningarna för nästa budgetperiod riskerar att rusa i väg.
              Detta sker inom ramen för en budget som vi också anser har delvis
              fel struktur.
            </seg>
            <seg n="52407388">
              Fru talman! Efter toppmötet förra veckan tror jag att ordföranden
              Herman Van Rompuy och kommissionens ordförande José Manuel Barroso
              har en klarare uppfattning om de olika medlemsländernas positioner
              och prioriteringar. Med detta som grund bör de kunna arbeta fram
              nya slutsatser som bättre balanserar olika medlemsländers intressen
              mot varandra. En överenskommelse måste finnas som beaktar både
              de intressen som länder som Sverige har, som menar att budgeten
              bör inriktas på åtgärder som förbättrar unionens konkurrenskraft,
              och de länder som vill konservera den nuvarande budgetstrukturen
              med rabattsystemet som ett möjligt instrument för att minska motsättningarna.
            </seg>
            <seg n="8adb07eb">
              Från svensk sida blir det viktigt att använda tiden fram till
              nästa budgettoppmöte väl. Ett stort arbete ligger framför oss,
              givet det slutsatsutkast som nu ligger på bordet. Vi kommer även
              i fortsättningen att begära att den svenska nettopositionen motsvarar
              en rättvis bördefördelning, bland annat genom att starkt argumentera
              för substantiell svensk rabatt. Samtidigt är det tydligt att alla
              parter kommer att behöva kompromissa med sina målsättningar och
              att trycket på en högre svensk avgift inte kommer att vika.
            </seg>
            <seg n="f680dc2e">
              Fru talman! Jag är därmed redo att svara på ledamöternas frågor.
            </seg>
          </u>
          <note type="speaker" n="95262ed1">
            Anf. 2 MARIE GRANLUND (S):
          </note>
          <u who="marie_granlund_5f2947" xml:id="i-605203f23c32ce3d-0" n="6bf1bb42">
            <seg n="af4456e2">
              Fru talman! Tack, statsministern, för redogörelsen från Europeiska
              rådets toppmöte, som tyvärr havererade!
            </seg>
            <seg n="0f0e5508">
              Nu är det inte första gången i EU:s historia som förhandlingarna
              har varit komplicerade och det har varit stora svårigheter. Jag
              tror inte att man ska ge tappt, utan nu är det bara att komma
              upp på banan igen.
            </seg>
            <seg n="f39405aa">
              Regeringen har, precis som inför tidigare förhandlingar, också
              framöver vårt fulla stöd att föra dem i hamn. Vi är överens om
              många av de utgångspunkter som ska gälla i förhandlingarna. Men
              precis som statsministern sade finns det extra tid för att säkra
              de svenska intressena och skapa en modern EU-budget. Nu krävs
              verkligen ett skickligt förhandlande och alliansbyggande för de
              svenska ståndpunkterna.
            </seg>
            <seg n="64a568cb">
              Vi har i EU-nämnden tagit upp vad vi anser är viktigast. Jag
              ska inte nämna allt här, men vi vill självklart att långtidsbudgeten
              bättre omfördelas från jordbruksstöd till mer framåtsyftande och
              jobbskapande politikområden som innovation, utbildning och infrastruktur.
              Tyvärr visade resultatet från det här toppmötet att det blev precis
              tvärtom, nämligen att jordbruksstödet ökade.
            </seg>
            <seg n="1e0337b5">
              Vi kunde se att det gick totalt fel för Sveriges intressen och
              vidare att samarbetet med länder Sverige tidigare har samarbetat
              med verkar ha tagit slut. För oss är det viktigt att EU-avgiften
              inte ökar. Göran Persson lyckades efter skickliga förhandlingar
              1999 skapa en rabatt och sedan behålla den vid förhandlingarna
              20052006. Jag skulle vilja att statsministern utvecklar i sitt
              svar hur strategin är för att se till att Sverige inte kommer
              att betala proportionellt sett mer i medlemsavgift.
            </seg>
          </u>
          <note type="speaker" n="ad39d73b">
            Anf. 3 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-e4e79f2f6897a75e-1" n="937b6b4a" next="i-380498dc29aef122-1">
            <seg n="e7bda973">
              Fru talman! I inledningen av toppmötet fick vi en beskrivning
              av Europaparlamentets talman, den tyske socialdemokraten Schulz.
              Han redogjorde för den mycket stora uppslutning som han menar
              finns i Europaparlamentet för en mycket expansiv budgetlinje.
              De nuvarande förhandlingarna förs på ett förslag baserat på 983
              miljarder för sjuårsbudgeten. Kommissionens förslag ligger på
              över 1 060. Därtill finns omfattande förslag på att makt ska förskjutas.
              Sedan redogjorde han för att det nu måste ske ett substantiellt
              tillmötesgående i de delarna.
            </seg>
            <seg n="c5653f3f">
              Jag nämner detta därför att det beslut vi nu ska fatta handlar
              inte bara om 27 regeringar utan det handlar också om ett medbestämmande
              för Europaparlamentet. Därför kan det vara intressant för ledamöterna
              här att veta hur de svenska Europaparlamentarikerna röstade när
              detta prövades förmodligen mandatperiodens viktigaste omröstning
              i Strasbourg den 23 oktober.
            </seg>
          </u>
          <note n="89c96bd3">
            För kommissionens förslag och Europaparlamentets ståndpunkt som
            Schulz redogjorde för röstade den socialdemokratiska gruppledaren
            Färm, Wikström från FP, Johansson, C, Andersdotter och Engström
            från Piratpartiet. Emot, och möjligen mer i linje med det vi får
            höra i Sveriges riksdag, röstade Corazza Bildt, Moderaterna, Fjellner,
            Moderaterna, Hökmark, Moderaterna, Ibrisagic, Moderaterna, Svensson,
            Kristdemokraterna, Schlyter, Miljöpartiet, Lövin, Miljöpartiet.
            Avstod, det vill säga hade inte möjlighet att ta ställning i den
            viktigaste av alla voteringar, gjorde Schmidt, Folkpartiet, Hedh,
            Socialdemokraterna, Ludvigsson, Socialdemokraterna, Nilsson, Socialdemokraterna,
            Ulvskog, Socialdemokraterna, och Westlund, Socialdemokraterna.
          </note>
          <u who="fredrik_reinfeldt_3ef531" xml:id="i-380498dc29aef122-1" n="937b6b4a" prev="i-e4e79f2f6897a75e-1">
            <seg n="e52c86c2">
              Här framställs det har gjorts i kommentarer detta som världens
              enklaste förhandling: Alla ska anpassa sig till Sverige, jag ska
              få igenom allt som vi har begärt och alla andra ska vika hädan.
              Dessutom framförs det av partier som har haft diametralt motsatt
              uppfattning i Europaparlamentet, som är medbestämmande, och använder
              detta som utgångspunkt för att kritisera Sverige när jag driver
              en tuffare förhandlingslinje.
            </seg>
          </u>
          <note type="speaker" n="e97e687d">
            Anf. 4 MARIE GRANLUND (S):
          </note>
          <u who="marie_granlund_5f2947" xml:id="i-605203f23c32ce3d-1" n="6bf1bb42">
            <seg n="3dfb5dd2">
              Fru talman! Tack, statsministern, för svaret, som jag inte riktigt
              känner var till fyllest och vad jag hade velat få veta.
            </seg>
            <seg n="963ef96d">
              Vi kan alla ha synpunkter på hur man agerar i Europaparlamentet,
              men det är ju steg två. Nu handlar det om att rådet ska komma
              fram till någonting, och där måste man väl säga att Sverige inte
              har varit speciellt framgångsrikt. Det är inte första gången det
              är komplicerade förhandlingar eller att parter står vitt skilda,
              långt ifrån varandra, och här gäller det att komma framåt. Sedan
              kommer nästa bekymmer med Europaparlamentet, och det kan jag dela.
            </seg>
            <seg n="b5298ee2">
              Statsministern använder hela inlägget till att räkna upp hur
              Europaparlamentarikerna har röstat i stället för att svara på
              frågan: Hur är statsministerns strategi för att behålla den rabatt
              som Göran Persson så framgångsrikt förhandlade fram?
            </seg>
          </u>
          <note type="speaker" n="50850cb1">
            Anf. 5 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-0" n="937b6b4a">
            <seg n="3640a188">
              Fru talman! Får jag påpeka att jag inte håller med. Det är första
              gången Europaparlamentet är medbestämmande när det gäller budgeten.
              Det har alltså all relevans. Det hänvisas till detta när förhandlingarna
              genomförs. Det hänvisas till den stora uppslutning som har funnits
              för att driva en position, som alltså inte ligger på de nivåer
              vi nu diskuterar utan på det ursprungliga kommissionsförslaget.
              Det är 80 miljarder euro utöver de nivåer vi diskuterar och med
              krav på maktförskjutning. Det har absolut relevans.
            </seg>
            <seg n="6470624a">
              Sedan är det så, som det har redogjorts för, att 5 länder har
              rabatt. Det innebär att 22 inte har det. 22 länder vill alltså
              inte ha kvar rabattsystemet. Det uttrycks också från Europaparlamentet.
            </seg>
            <seg n="59900d67">
              Vad är min strategi i dessa förhandlingar? Ja, det är naturligtvis
              att stå upp för att få en bra svensk nettoposition. Men alla statsministrar
              och presidenter runt bordet har samma instruktioner från sina
              respektive länder att driva ett tydligt särintresse. Och till
              slut ska vi komma överens. Då vill jag att Sveriges riksdag ska
              vara medveten om hur förutsättningarna ser ut och att också andra
              aktörer i Europaparlamentet spelar roll, från samma partier, som
              inte säger samma saker.
            </seg>
          </u>
          <note type="speaker" n="3a3f08bb">
            Anf. 6 SUSANNA HABY (M):
          </note>
          <u who="susanna_haby_db2a75" xml:id="i-2c65fc13a0f85b12-0" n="1459aca9">
            <seg n="ac864a70">
              Fru talman! Jag kan gratulera statsministern till ett väldigt
              bra möte och att vi inte har behövt gå med på några kompromisser
              alls. Man kan väl säga att det egentligen är ett bra resultat.
            </seg>
            <seg n="a5eeffad">
              Det är klart att det kan kännas lite frustrerande när man själv
              inte på plats kan följa alla turerna kring den gemensamma budgeten.
              Att mötet nu har avbrutits och att detta kommer att dra ut på
              tiden vet vi.
            </seg>
            <seg n="8d577093">
              Så värst dramatiskt är det inte heller, med tanke på olika förväntningar
              som 27 medlemsländer, kommissionen, parlamentet och alla andra
              organisationer runt omkring har. Vi har väl alla här erfarenheter
              av hur svårt det kan vara att komma fram till en gemensam ståndpunkt
              när kompromisserna ska vägas mot varandra.
            </seg>
            <seg n="ca5c73cd">
              På EU-nämnden i förra veckan var statsministern väldigt tydlig
              med vilka olika prioriteringar Sverige har i förhandlingarna samt
              vikten av att få fram ett sammanhållet resultat där samtliga länder
              sluter upp men att det får ta tid.
            </seg>
            <seg n="bdb312d4">
              Jag är därför lite nyfiken på hur statsministern agerade under
              förhandlingarna samt vilka initiativ som togs av Sverige, och
              framför allt: Vad händer nu? Vad kommer vi att arbeta med fram
              till nästa möte i februari?
            </seg>
          </u>
          <note type="speaker" n="86d9f65b">
            Anf. 7 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-1" n="937b6b4a">
            <seg n="b04bf05c">
              Fru talman! På fredagseftermiddagen valde ordförande Herman Van
              Rompuy att ajournera mötet, och detta i stället för att använda
              betydande mer tid in i helgen, som hade antytts åtminstone i medierna
              inför mötet, åt att gå längre i förhandlingarna.
            </seg>
            <seg n="651c0f93">
              Det gör att jag upplevde att för Sverige viktiga värden inte
              ens var uppe till förhandling. Till exempel detta med rabatter
              och inkomstsidan har vi inte kunnat gå igenom. Jag upplevde också
              att det förslag som jag mer ser som ett förhandlingsbud som lades
              sent på torsdagskvällen inte ens baserade sig på de bilateraler
              vi hade genomfört. Det är därför jag säger i min inledning att
              det är betydande mycket arbete kvar.
            </seg>
            <seg n="3b10a7bc">
              Vi söker naturligtvis en krets av likasinnade. Det är därför
              jag så tydligt redogör för att den kretsen i vissa delar inte
              är så stor. Det finns 9 nettobidragsbetalare till EU:s budget,
              och 18 är det alltså inte. Åtminstone 9 är betydande nettobidragsbetalare,
              ska jag säga. Men inte heller de tycker likadant. Bland nettobidragsbetalarna
              finns de som mer driver positioner att det är viktigare att jordbruksstöd
              och regionalpolitiska satsningar växer än att hålla ihop kring
              en viss utgiftsnivå.
            </seg>
            <seg n="a0895dcd">
              När det gäller rabatterna täcker de bara fem länder. Då är det
              så att Storbritannien sedan 80-talet, alltså långt före det svenska
              inträdet i EU, har en särställning med sin rabatt. Det gäller
              inte de övriga fyra länderna, utan det måste förhandlas in varje
              gång.
            </seg>
            <seg n="9ff9021c">
              Det är naturligtvis min uppfattning, förankrat i EU-nämnden dock
              inte i Europaparlamentet, vilket jag har påvisat att jag vill
              driva denna svenska nettoposition så länge och så väl som det
              går. Den förhandlingen är inte avslutad. Jag skulle till och med
              vilja säga att den knappt är påbörjad.
            </seg>
          </u>
          <note type="speaker" n="b6bb6805">
            Anf. 8 SUSANNA HABY (M):
          </note>
          <u who="susanna_haby_db2a75" xml:id="i-2c65fc13a0f85b12-1" n="1459aca9">
            <seg n="6d30a671">
              Fru talman! Då har jag en följdfråga. Det är ju viktigt att regeringen
              har hela riksdagen som stöd bakom sig när man går till förhandlingar.
              Det är också viktigt att veta att Sverige är ganska ensamt om
              det. Kan statsministern beskriva hur viktigt det är att de svenska
              ledamöterna i Europaparlamentet går vår väg? Betyder det någonting
              för att vi ska lyckas i förhandlingarna?
            </seg>
          </u>
          <note type="speaker" n="49fed0c3">
            Anf. 9 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-2" n="937b6b4a">
            <seg n="8cb2a2b2">
              Fru talman! Märk väl att vi nu lever med det nya Lissabonfördraget.
              För första gången när en sjuårsbudget ska förhandlas ska den inte
              bara tas i kretsen av medlemsländerna utan också sambeslutas med
              Europaparlamentet.
            </seg>
            <seg n="83d79416">
              Talmannen Schulz baserade sin inledning på över 30 minuter inför
              stats- och regeringscheferna på ett betänkande som 517 Europaparlamentariker
              hade röstat för och 105 röstat emot. 63 hade avstått. Jag har
              redogjort för hur den svenska delegationen röstade. Med detta
              som utgångspunkt hävdade han att vi hade gått ned för långt från
              de högre nivåer som kommissionen ville företräda och att det var
              absolut nödvändigt att det skedde en maktförskjutning som gav
              Europaparlamentet och Brysselinstitutionerna makt över egna medel.
              Han antydde dessutom att varje form av eftergift till kärnan i
              nettobidragsgivarna, alltså Sverige och ytterligare två, tre eller
              fyra länder, är fullständigt oacceptabel för Europaparlamentet.
            </seg>
            <seg n="c1516b75">
              Vi har alltså i slutändan att se fram emot en potentiell konflikt
              mellan svenska intressen och den av Europaparlamentets talman
              framförda åsikten, och märkligt nog alltså med stöd av svenska
              Europaparlamentariker, på ett sätt som inte är uttryckt här i
              Sveriges riksdag.
            </seg>
          </u>
          <note type="speaker" n="9e54791f">
            Anf. 10 Andre vice talman ULF HOLM (MP):
          </note>
          <u who="ulf_holm_3b808a" xml:id="i-d1d4c681fd567c59-0" n="093f495e">
            <seg n="1d1014f8">
              Fru talman! Tack så mycket, statsministern, för återrapporten!
            </seg>
            <seg n="a68c8834">
              Får jag börja med att tillägga att jag inte tycker att statsministern
              ska överdriva EU-parlamentets inflytande vid en första läsning,
              även om Miljöpartiets representanter är konsekventa och röstar
              emot i EU-parlamentet och också är väldigt kritiska här i Sveriges
              riksdag. Vid en andra läsning i EU-parlamentet brukar nog partigrupperna
              sansa sig i någon mån, får vi hoppas.
            </seg>
            <seg n="14e136dc">
              Miljöpartiet anser att budgeten måste vara mer neutral i den
              meningen att den måste omfördelas och att den svenska rabatten
              och den svenska bruttoavgiften bör vara oförändrade, förutom ökningen
              av bni som är naturlig, vilket vi får acceptera.
            </seg>
            <seg n="731b7d0c">
              I den meningen måste statsministern vara ganska besviken på det
              bilaterala möte som skedde på torsdagen. Uppenbarligen missförstod
              statsministern helt och hållet, eftersom han utgår från samma
              linje som Miljöpartiet har, att budgeten måste moderniseras på
              väldigt många punkter. Det återfanns inte alls i det kompromissförslag
              som lades fram natten mellan torsdag och fredag. Statsministern
              måste uppenbart vara väldigt besviken på detta, eller också missförstod
              han upplägget helt och hållet.
            </seg>
            <seg n="4068ed52">
              Budgeten måste moderniseras. Vi måste ha en budget på EU-nivå
              som återspeglar den värld vi i dag lever i, och det gör inte förslaget
              nu. Man har till exempel inga ökningar av åtgärderna för att möta
              klimateffekterna, för att skapa gröna arbetstillfällen på EU-nivå
              och så vidare, utan det handlar enbart om jordbrukspolitik, sammanhållningspolitik
              och traditionella punkter. Där måste en förändring ske.
            </seg>
            <seg n="53a4db0a">
              Min fråga är därför: Hur ska den svenska regeringen agera för
              att påverka andra länder att gå med på den svenska linjen, för
              att värna de svenska intressena? Jag vet att det är svårt att
              ange exakt hur, men det måste finnas en bättre tanke, för den
              tanke som har funnit hittills har uppenbarligen inte lett till
              ett bra avslut.
            </seg>
          </u>
          <note type="speaker" n="857fe90e">
            Anf. 11 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-3" n="937b6b4a">
            <seg n="b7fb26ae">
              Fru talman! Dels vill jag kvittera att Miljöpartiets representanter
              har röstat nej till det förslag som lades fram. Hur Europaparlamentet
              de facto kommer att agera kring detta vill jag säga att jag inte
              riktigt vet. Det är första gången som Europaparlamentet med den
              här utökade makten finns med i processen, så vi har ingenting
              att jämföra med. Vi får som sagt se hur detta kommer att hanteras
              i de fortsatta diskussionerna.
            </seg>
            <seg n="02de48d7">
              Det är inte konstigare i den här förhandlingen än i någon annan
              förhandling att man måste hitta allierade som man har samsyn med.
              Ett dilemma är därför att det finns en mycket bred utgiftsvillig
              koalition: Europaparlamentet, kommissionen och en mycket stor
              andel av medlemsländerna. Traditionellt kan man acceptera resonemang
              som bygger på att vi måste tillföra moderna uttryck av det slag
              som bland annat Ulf Holm har tagit upp. Men det ska då läggas
              på allt det gamla.
            </seg>
            <seg n="d3327f60">
              Vår uppfattning har mer varit att förskjuta användningen av pengarna,
              att se helheten i budgeten som för omodern och för fokuserad på
              vad Europa har varit och för lite på vad Europa ska bli. I det
              synsättet skulle jag inte säga att vi i Sverige är isolerade,
              men vi är nästan ensamma. Det finns en mycket bred koalition till
              exempel till stöd för att det ska finnas omfattande jordbrukssubventioner
              i EU:s budget.
            </seg>
            <seg n="b0e53a37">
              Till slut måste vi inse att det i ett sådant läge är svårt att
              påverka annat än marginellt, av det enkla skälet att jag antar
              att vi har samma demokratisyn som alla andra, det vill säga anser
              att också de andra ska ha inflytande. Då är det svårt när man
              är väldigt ensam om sin uppfattning.
            </seg>
            <seg n="41b5272c">
              När det gäller rabatterna är vi fler än när det gäller vår kritik
              av jordbrukssubventionerna, för där är vi åtminstone fem. Men
              även det beskrivs som ett renodlat särintresse.
            </seg>
            <seg n="2b6f4d78">
              Sedan vill jag bara göra klart en sak: Ja, det har funnit papper
              som man kan diskutera. Men jag kommer inte hem och redovisar en
              överenskommelse utan en ajournerad förhandling som ännu inte är
              avslutad.
            </seg>
          </u>
          <note type="speaker" n="7362c7b5">
            Anf. 12 Andre vice talman ULF HOLM (MP):
          </note>
          <u who="ulf_holm_3b808a" xml:id="i-d1d4c681fd567c59-1" n="093f495e">
            <seg n="81aa49d6">
              Fru talman! Vi vet naturligtvis inte hur EU-parlamentet kommer
              att agera. Men jag tycker inte att statsministern ska förminska
              det svenska inflytandet, för beslut om budgeten tas i enhällighet,
              så det har betydelse vilken kraft som statsministern lägger bakom
              orden om hur Sverige ställer sig i budgetförhandlingarna just
              därför att beslutet tas med enhällighet.
            </seg>
            <seg n="ac0bd0e2">
              Jag tycker inte att statsministern ska förminska det svenska
              inflytandet, som jag tycker att statsministern gjorde, genom att
              säga att det kanske inte spelar någon större vad Sverige tycker,
              eftersom vi inte är så många. Men vi är en viktig partner, och
              dessutom är vi nettobetalare. Budskapet att vi inte kommer att
              ställa upp på att betala mycket mer pengar, att den svenska rabatten
              tas bort och att man inte gör några moderniseringar alls av EU:s
              budget måste gå hem.
            </seg>
            <seg n="3f4bb8dd">
              Följdfrågan är då också: Hur går man vidare med detta? Den andra
              delen är naturligtvis: Hur ser man till att det svenska parlamentet
              och de svenska EU-parlamentarikerna går på samma linje? Finns
              det någon strategi för detta från regeringens sida?
            </seg>
          </u>
          <note type="speaker" n="9fb4acd4">
            Anf. 13 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-4" n="937b6b4a">
            <seg n="d1e7ca6b">
              Fru talman! Jag uppfattar att det förankrat i EU-nämnden fanns
              en rätt tydlig rangordning av hur Sveriges position skulle skötas
              i förhandlingarna.
            </seg>
            <seg n="88d57c36">
              Vi ville att totalvolymen för åtagandena skulle komma ned ytterligare.
              I det senaste förslaget ligger åtagandena på 983 miljarder euro.
              Med den uppfattningen ingår vi i en grupp som jag tror kan isoleras
              till tre fyra länder. Resten tycker att budgeten redan nu ligger
              för lågt eller borde ligga högre. Det är vår första position.
            </seg>
            <seg n="fc379477">
              Den andra positionen är att vår nettoposition inte ska försämras.
              Det hänger naturligtvis intimt ihop med vad totalvolymen blir,
              för tillhör man de stora nettobidragsbetalarna och volymen går
              upp, då får man betala mer. Det är så EU fungerar.
            </seg>
            <seg n="7d26d0fb">
              Här har vi och det har andra partier också kvitterat dessutom
              att ta hänsyn till att vår starka svenska ekonomi och uppgång
              i bni innebär att vi får en viss ökning. Nettopositionen påverkas
              också mycket av rabatterna, och jag har redogjort för att vi i
              den frågan är ett land av fem. Men det har också påpekats att
              det är viktigt att vi därtill försöker få återflöden ur budgeten
              också till Sverige, vilket är att försöka ta del av utgifterna.
              Det är delvis en oförenlig position om man betänker vad vi sade
              först.
            </seg>
            <seg n="dbcf5ab3">
              Det är detta jag har försökt företräda.
            </seg>
            <seg n="65d0c854">
              Får jag igenom det kommer andra länder att konstatera att det
              inte går att få igenom deras krav, eftersom det blir en stor oförenlighet.
            </seg>
          </u>
          <note type="speaker" n="992c9f00">
            Anf. 14 CARL B HAMILTON (FP):
          </note>
          <u who="carl_b_hamilton_cb6e47" xml:id="i-179f23532d4d70e6-0" n="978da5ab">
            <seg n="5fc5593e">
              Fru talman! Jag tycker att statsministerns inlägg om Europaparlamentets
              roll har varit mycket intressant. Det är inte så att vi alla går
              omkring och håller våra EU-parlamentariker i hampan, men hur de
              agerar kommer naturligtvis att ha betydelse i nästa EU-parlamentsvalrörelse
              år 2014 när ansvar ska utkrävas det kanske är det riktiga tillfället
              att göra det för vilka partier som hamnade var i olika voteringar.
            </seg>
            <seg n="cbcdb404">
              Förhandlingen i förra veckan fick ett snopet slut. Man kan säga
              att det är lite antiklimax att stå här igen med dessa frågor.
            </seg>
            <seg n="cbfb9c51">
              En första reflexion är: Var det dåligt förberett? Var det dåliga
              underlag? Gav man upp för tidigt? Orkade man inte med? Var man
              trött? Hade man inte beväpnat sig med alla de samtalsuppteckningar
              etcetera som man brukar ha i sådana här sammanhang? Var det illa
              skött? Var det därför man gav upp?
            </seg>
            <seg n="0b8d23f1">
              Beträffande ett annat skäl kan man fråga: Var detta en taktisk
              manöver för att i praktiken några länder, kanske ordförandeskapet
              och Van Rompuy, ville binda ihop förhandlingarna om bankunion
              med den här förhandlingen och ge och ta mellan de olika frågorna?
              Fanns det någon sådan baktanke bakom detta att man gav upp så
              lätt för att sedan komma igen i början på februari? Var det därför
              att man ville blidka Storbritannien? Vilken roll spelade Storbritanniens
              hårda hållning, som naturligtvis är problematisk också för dem
              själva eftersom den minskar deras manöverutrymme, i den här förberedande
              förhandlingen, om vi kallar den det? De hamnade ju i en situation
              som av rapporteringen att döma förefaller vara ganska förmånlig.
            </seg>
          </u>
          <note n="3c32a229">
            Vad hände egentligen, herr statsminister?
          </note>
          <note type="speaker" n="35817d09">
            Anf. 15 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-5" n="937b6b4a">
            <seg n="7cd37547">
              Fru talman! Carl B Hamiltons fråga inbjuder lite grann till ett
              spekulerande av ett slag som jag kanske ska undvika. Det är många
              som kan mycket om detta som redan har tyckt, skrivit och analyserat
              vad olika saker beror på. Några saker vill jag dock redovisa.
            </seg>
            <seg n="0b2e87d4">
              När vi ser tillbaka i historien kan vi se flera exempel på att
              flerårsbudgeten inte har beslutats vid det första möte då man
              har försökt.
            </seg>
            <seg n="83fb7ff4">
              Det är för övrigt en mycket ovanlig konstruktion för oss att
              diskutera en låst budget för sju år. Det mesta av det politiska
              liv som vi har erfarenhet av handlar om att anta årsbudgetar.
              Redan detta att låsa en budget över sju år är ett mycket omfattande
              arbete.
            </seg>
            <seg n="a651f51f">
              Den bilateral som jag hade på torsdagseftermiddagen med Barrosos
              och Van Rompuys team reflekterades sedan inte i det förslag som
              kom sent på kvällen. Man kvitterade också att man inte hade hunnit
              arbeta in detta. Bland annat angav man att den viktiga inkomstsidan,
              med de ofta åberopade rabatterna, inte var genomarbetad färdigt.
            </seg>
            <seg n="d0380e8d">
              I den delen kan jag inte anse att jag egentligen har varit i
              ett läge där jag har fått förhandla eller reflektera över svenska
              positioner.
            </seg>
            <seg n="f2eb00dd">
              När man då valde att ajournera konstaterade jag att det är mycket
              arbete kvar, att det är mycket komplicerat och att man då får
              göra ett försök vid nästa tillfälle.
            </seg>
            <seg n="dc4ab344">
              En vinst vi gjorde tycker jag var att det i den kommentar som
              vi enades om beträffande hur vi skulle beskriva ajourneringen
              står att det är ett värde i sig att vi håller ihop alla 27. Den
              som följde fördiskussionerna förstår att det handlar om Storbritannien,
              det vill säga att vi tänker jobba ihop en budget där även Storbritannien
              är på insidan.
            </seg>
            <seg n="d134b7b7">
              Jag vill säga att David Cameron var mycket konstruktiv i inställningen
              att försöka vara det, och han har bland annat också i återrapporteringen
              till det brittiska parlamentet angivit att han har haft en krets
              av likasinnade, bland annat Sverige, när det gäller att få ned
              nivåerna och att också försvara rabatter. I den delen upplevde
              jag att vi den här gången det är inte alltid så kunde befinna
              oss ganska nära om än inte på samma position som Storbritannien.
            </seg>
          </u>
          <note type="speaker" n="afa0f702">
            Anf. 16 PER ÅSLING (C):
          </note>
          <u who="per_asling_d761ac" xml:id="i-66e16b5d399bba31-0" n="0503bb93">
            <seg n="03cb3117">
              Fru talman! Tack, statsministern, för redogörelsen från Europeiska
              rådets möte. Det är viktigt att EU-budgeten reformeras ordentligt.
              Det är viktigt att finna nya strukturer för budgeten och att forma
              en modern, framtidsinriktad budget där kostnaden och därmed totalvolymen
              är lägre.
            </seg>
            <seg n="26c441ad">
              Vi i Centerpartiet tycker också att det är viktigt att fokusera
              på nettokostnaden. Då tänker jag på återföringen, som genom åren
              bidragit starkt till att resurser har tillförts för utveckling
              och tillväxt i hela landet, för att hela Sverige ska leva. Sammanhållningspolitiken
              med glesbygdskriterierna har varit viktig, liksom jordbruks- och
              landsbygdsprogrammen. Sammantaget har de här områdena tillfört
              stora resurser och medverkat till att utveckla mycket positivt
              runt om i landet.
            </seg>
            <seg n="2b513b4f">
              Statsministern nämnde själv att på EU-nämndens möte i förra veckan
              låg fokus på att få ned totalvolymen och på återföringen. Därför
              skulle jag vilja be statsministern att kommentera möjligheterna
              att hålla nere den svenska nettokostnaden genom återföring av
              budgetpengar.
            </seg>
          </u>
          <note type="speaker" n="76141c52">
            Anf. 17 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-6" n="937b6b4a">
            <seg n="a6975f6f">
              Fru talman! Det är riktigt att också Sverige har ett återflöde.
              Det finns inom flera av de programpunkter som vi diskuterar. Det
              framgår tydligt av bland annat det svenska anslutningsfördraget
              att vi har särskilda resurser som kopplas till vad som kallas
              ett gleshetskriterium, det vill säga att vi bor glest i delar
              av Sverige. Det finns en särskild glesbygdsbonus. Det finns också
              särskilda landsbygdsutvecklingsprogram, som Sverige har fått ta
              del av.
            </seg>
            <seg n="047f1cb5">
              Som en tredje position inför EU-nämnden efter att försöka få
              ned totalvolymen, bevaka den svenska nettopositionen framför allt
              när det gäller hur rabatten utformas fanns också att bevaka vårt
              intresse av att samtidigt få återflöden, framför allt i form av
              de stöd jag nämnde. Den förhandlingen är inte avslutad, men jag
              ska redovisa det uppenbara, nämligen att de som vill ha högre
              utgifter säger att det med kommissionens nivåer på 1 060 miljarder
              inte är något problem att få plats med det som Sverige önskar.
              Nu har Van Rompuy presenterat en nivå på 980 miljarder, men Sverige
              ingår i en liten krets av länder som säger att den ska ned ytterligare.
              Det försvagar vår argumentation att vi dessutom också kräver ett
              återflöde. Det är vad man genmäler gentemot oss.
            </seg>
            <seg n="6b160d34">
              Jag har egentligen inget annat att säga än att EU-nämndens instruktion
              fortsatt gäller och att jag kommer att förhandla på det sättet.
              Det faktum att det ajournerades på fredagseftermiddagen kan tolkas
              som att vi även i de här delarna inte hann färdigt. Det blev väldigt
              mycket en totalvolymsdiskussion, och det är en diskussion som
              handlar om hur man sedan fördelar en totalvolym som är beslutad,
              så att dessa intressen inte glöms bort. Men de har framförts och
              finns i diskussionen, och jag följer den rangordning som jag har
              angivit, och jag är inställd på att göra det också vid nästa tillfälle.
            </seg>
          </u>
          <note type="speaker" n="38386ae0">
            Anf. 18 JOHNNY SKALIN (SD):
          </note>
          <u who="johnny_skalin_8b916b" xml:id="i-aff728cc42e86b1d-0" n="ede4500b">
            <seg n="4978b4aa">
              Fru talman! Tack, statsministern, för redogörelsen! För drygt
              en och en halv vecka sedan tog jag i EU-nämnden upp utgiftsökningen
              med EU-ministern, som tillade att varje land självt får kämpa
              för sina egna mål. I det här avseendet menar jag att det är dags
              att i tid också lyfta fram att vi från Sveriges sida inte accepterar
              de utgiftsökningar som vi i dag har hört statsministern redogöra
              för här i kammaren. Vi har också fått det tidigare genom redogörelsen
              från EU-ministern, som deklarerade att vi för Sveriges del skulle
              få en utgiftsökning på 20 procent.
            </seg>
            <seg n="5374f7a6">
              I den förhandlingsbox som har kommit i och med toppmötet ser
              vi att Sverige inte på en enda punkt tjänar något i förhållande
              till det tidigare förslaget. Det tycker jag är anmärkningsvärt.
              I stället för att förstärka jobb, utbildning och tillväxt satsar
              vi pengar på sammanhållningspolitiken och jordbrukspolitiken.
              Jag tror inte att jag har hört någon från regeringens sida nämna
              ett enda ord om hur mycket det kommer att kosta Sverige om det
              här förslaget ligger kvar även fortsättningsvis.
            </seg>
            <seg n="c373be95">
              För min det tycker jag nog inte att Göran Persson och Socialdemokraterna
              var den bästa förhandlaren. Vi är för tillfället faktiskt sjunde
              största nettobidragsgivarland. Med den här förhandlingsboxen och
              med regeringen som förhandlare ser det ut att bli ännu värre.
              Det återstår att se.
            </seg>
            <seg n="052d66e0">
              Vad jag i nuläget skulle vilja säga är: Ta fram vetokortet! Berätta
              för de övriga EU-länderna att vi inte accepterar den här utgiftsökningen,
              och påskynda diskussionen i riktning mot ett läge där vi får en
              avgift som vi faktiskt kan acceptera. Regeringen säger ju faktiskt
              själv att man inte accepterar den här utgiftsökningen. Då vill
              jag att statsministern ska visa att han står för sina egna ord.
            </seg>
          </u>
          <note type="speaker" n="3657338a">
            Anf. 19 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-7" n="937b6b4a">
            <seg n="8643411c">
              Fru talman! Förhandlingarna förs med 27 medlemsländer runt bordet
              och med medbestämmande av Europaparlamentet. Den yttersta konsekvensen
              är att det finns 28 vetokort. Om alla räcker upp sitt vetokort
              och säger att det ska bli exakt som man själv vill kan vi sluta
              att ha sammanträden och samarbete på det här sättet, för det kommer
              inte att fungera. Låt mig också påpeka att de flesta veton kommer
              att vara veton mot Sveriges position: Kom inte här och föreslå
              utgiftsminskningar eller att slå vakt om era rabatter, för vi
              har helt andra intressen! Det är majoriteten.
            </seg>
            <seg n="5ba9aec0">
              Jag satt i tre timmar och lyssnade över lunchsejouren. Det var
              inte särskilt många som talade om utgiftsminskningar, värdet av
              rabatter eller något som ens liknade något av det jag framförde
              i mitt inlägg. Den som inte tycker att andra ska använda sitt
              veto bör nog inte själv göra det heller.
            </seg>
            <seg n="d2d1f78f">
              Jag inser att man gärna i Sverige och i Sveriges riksdag renodlar
              en svensk position. Det har jag inga problem med. Vi måste veta
              vad vi vill. Men jag är inte nedsänd till rådsmötet för att visa
              vetokort utan med föresatsen att komma överens och att få samarbetet
              att fungera på ett sätt som alla kan känna delaktighet i. Innan
              vi utvärderar på vilket sätt detta eventuellt är bra eller dåligt
              för Sverige tycker jag att det är viktigt att bara återrapportera
              att vi alltså inte är färdiga. Vi kan väl börja med att få en
              överenskommelse. Sedan utvärderar vi hur den har fallit ut.
            </seg>
            <seg n="f989a3ff">
              Jag har angivit att utgiftsrisken är betydande. Den nuvarande
              medlemsavgiften är väl runt 32 miljarder. Vi angav att kommissionsförslaget
              skulle innebära en nivå på ytterligare 10 miljarder, alltså en
              bit över 40 miljarder. Det senaste förslaget vi har arbetat med
              kanske talar om nivåer på runt 38 miljarder. Det är klart att
              detta är mycket höga nivåer som vi inte kommer att stödja och
              som vi argumenterar emot, så får vi se var vi till slut kommer
              att landa. Då får jag återrapportera, så kan vi utvärdera hur
              vi har skött oss.
            </seg>
          </u>
          <note type="speaker" n="403933c6">
            Anf. 20 JOHNNY SKALIN (SD):
          </note>
          <u who="johnny_skalin_8b916b" xml:id="i-aff728cc42e86b1d-1" n="ede4500b">
            <seg n="c4d667c6">
              Fru talman! Statsministern nämner att vi inte vill se en situation
              med 28 vetokort. Som jag sade tidigare är vi dock det sjunde största
              nettobidragsgivarlandet. Det är vi som betalar räkningen för de
              andra länderna. Det är vi som har anledning att stå upp för våra
              egna värden. Det är inte de andra länderna. Det är faktiskt vi
              som betalar de andra ländernas förehavanden.
            </seg>
            <seg n="b468909a">
              I det läget tycker jag att det är föredömligt om man vill visa
              att man står upp för sina egna ord, inte bara här i Sveriges riksdag
              utan även i toppförhandlingarna. I det senaste förslaget ser vi
              tydligt att det inte är någon nere i EU som tar Sverige på allvar.
              Ska man ta Sverige på allvar ska vi åtminstone få någonting tillbaka.
            </seg>
            <seg n="07bb46da">
              Jag har tittat fullt ut på det förslag som nu har lagts fram.
              Jag kan inte hitta en enda punkt där Sverige faktiskt har fått
              sina krav tillgodosedda. Om statsministern har en annan uppfattning
              vill jag gärna få det redogjort för mig.
            </seg>
          </u>
          <note type="speaker" n="ac7637e7">
            Anf. 21 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-8" n="937b6b4a">
            <seg n="ee682c64">
              Fru talman! Utgångspunkten är att vi håller på att bygga ihop
              ett en gång väldigt trasigt Europa. Delar av vår kontinent har
              legat i ruiner. Och stora delar av befolkningarna har varit fattiga.
            </seg>
            <seg n="8eb12437">
              I takt med att vi lever i ökad fredlig samvaro och också med
              stigande välstånd över Europa, vilket delvis EU:s sätt att sköta
              sina finanser bidrar till, är det vår tro att de människor som
              bor runt om i Europa ska få det bättre men också att detta i grunden
              förstärker Sveriges förmåga som exportberoende land att handla
              med vår nära omvärld.
            </seg>
            <seg n="fd6eb4f8">
              Får jag påpeka att de varsel som vi ofta diskuterar är mycket
              nära kopplade till efterfrågefall som sker på de europeiska marknaderna
              och som får konsekvenser i svenska exportföretag.
            </seg>
            <seg n="93080482">
              Det är väldigt isolerat, det som har skett, just på det viset.
              Så det är klart att rätt använt gör detta Europas ekonomier starkare.
              Det är vår målsättning. Sedan finns det en hel del resurser som
              vi tycker används fel, och då är vi kritiska. Återigen: Vi är
              inte färdiga med förhandlingarna. De är ajournerade. Jag kommer
              att återkomma i början av nästa år, förhoppningsvis med ett färdigt
              resultat.
            </seg>
          </u>
          <note type="speaker" n="fef01d7b">
            Anf. 22 LARS OHLY (V):
          </note>
          <u who="lars_ohly_517dae" xml:id="i-a8c5d1d42ba7a366-0" n="9160572b">
            <seg n="7a110375">
              Fru talman! Till skillnad från en del av mina kolleger här vill
              jag nog vänta med att gratulera eller kritisera ett färdigt förhandlingsresultat
              tills det kommer. Däremot kan man säga att den utgångspunkt som
              Sverige har haft hittills inte har varit framgångsrik när det
              gäller de förslag vi har sett.
            </seg>
            <seg n="3261f1b7">
              Den svenska positionen har i stora delar haft ett starkt stöd
              av Vänsterpartiet. Det gäller att frysa budgeten, helst minska
              omfattningen av den. Det handlar om att Sveriges bidrag inte ska
              öka. Det handlar om att modernisera den och omfördela inom den,
              så att man gör det som är rätt och riktigt och som kan ge det
              som statsministern brukar kalla för europeiskt mervärde. Dit hör
              inte jordbrukspolitiken, som den ser ut i dag.
            </seg>
            <seg n="46130373">
              När vi såg förslaget som kom i torsdags såg vi att det i princip
              var motsatt det som vi ville, framför allt när det gäller att
              man hade dragit in på sådant som vi menar att man skulle kunna
              satsa på, infrastrukturinvesteringar, järnväg, forskning och utveckling
              samt klimatåtgärder. Därmed kan man väl säga att hittills har
              den svenska positionen inte haft någon avgörande betydelse för
              de förslag som har lagts fram.
            </seg>
            <seg n="9d891162">
              Samtidigt fastnade jag lite grann vid en formulering som statsministern
              använde i sin inledning. Jag tror att orden föll ungefär så här:
              Nu har Barroso och Van Rompuy god kännedom om medlemsländernas
              positioner. Det skulle då förebåda en möjlig överenskommelse i
              februari.
            </seg>
            <seg n="522b939d">
              Vad är det för tomtar som inte har haft det tidigare? Allvarligt
              talat: Här har man jobbat i mer än ett halvår, och man kom till
              ett toppmöte med så dåligt underbyggda underlag att man lade fram
              ett förslag som rimligtvis inte någon hade kunnat tänka sig skulle
              accepteras på det här mötet, åtminstone inte så som det såg ut.
            </seg>
            <seg n="d7161f32">
              Nu har man skaffat sig den kännedom som man menar skulle kunna
              förebåda en överenskommelse. Det menar jag är lite väl sent. Kritiken
              faller inte tyngst på den svenska regeringen, utan den faller
              på EU-systemet, på kommissionen och på Europeiska rådets ordförande.
              Jag skulle gärna vilja ha en kommentar från statsministern om
              det.
            </seg>
          </u>
          <note type="speaker" n="a5684c54">
            Anf. 23 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-9" n="937b6b4a">
            <seg n="58c2c663">
              Fru talman! Jag kan tänka mig att den som försöker sammanjämka
              röster från 27 länder i Europaparlamentet och kommissionens olika
              intressen i detta får höra väldigt mycket som drar i olika riktningar.
              Och ska man lyssna bara på ljudstyrkan tror jag att de som pratar
              om expansion, mer i resurser, låter högre än dem som vill banta
              eller realt frysa.
            </seg>
            <seg n="da85381b">
              Det kan vara så, helt enkelt, att de har lyssnat på det som synes
              vara majoriteten. Det blir ganska talande, kan jag säga, när man
              lyssnar på alla kolleger hur de ser på detta framöver.
            </seg>
            <seg n="956a2cd9">
              Det som är viktigt att påpeka är att alla länder måste vara med
              på överenskommelsen för att den ska kunna gå igenom. Sedan har
              vi det här med Europaparlamentets medbestämmande. Det gör att
              en grupp av länder som är tunga nettobidragsgivare inte tycker
              att de har fått sina synpunkter tillgodosedda på det sätt som
              jag har redovisat. Det väcker frågan om det var känt tidigare
              eller inte. Ja, det kan man diskutera. Det är alldeles uppenbart
              att kommissionen till exempel lade fram ett väldigt utgiftsexpansivt
              grundförslag.
            </seg>
            <seg n="e1e30001">
              Möjligen är problemet att har man en gång föreslagit 1 060 är
              det många som tycker att de har förlorat redan på vägen ned till
              983, det vill säga alla kan utgå från en högre nivå och tycka:
              Då fanns det med mycket av det jag ville ha med, och nu är det
              bortbantat. Den typen av diskussioner har onekligen inte underlättats
              av att det var ett väldigt expansivt utgångsbud. Det får man väl
              ärligt redovisa.
            </seg>
            <seg n="1e495936">
              Om kommissionen stod här skulle de säga: Ja, men det beror på
              att vi tycker att medlemsländerna är inkonsekventa. I löpande
              arbete beställer ni massvis med åtgärder som ni vill se, och det
              är massvis med problem som ni tycker att vi ska ge resurser till.
              Men ni är i slutändan inte beredda att finansiera.
            </seg>
            <seg n="8101b5ee">
              Då tror jag att jag har redovisat för er vad jag tror att kommissionen
              skulle ha svarat.
            </seg>
          </u>
          <note type="speaker" n="a5adb602">
            Anf. 24 LARS OHLY (V):
          </note>
          <u who="lars_ohly_517dae" xml:id="i-a8c5d1d42ba7a366-1" n="9160572b">
            <seg n="aa28fa11">
              Fru talman! I så fall kommer vi sannolikt att vara i samma dilemma
              framåt den 7 och 8 februari.
            </seg>
            <seg n="731e6c6f">
              Jag har en stor förståelse för resonemanget att man inte börjar
              med att vetera. Man börjar inte med att visa var gränserna går
              för en möjlig överenskommelse. Men om det här förslaget hade förelagts
              den svenska riksdagen för godkännande hade jag definitivt anmält
              en avvikande mening och förespråkat att Sverige skulle ha lagt
              in sitt veto. Detta var för dåligt. Det gick på flera punkter
              emot det som regeringen och Vänsterpartiet varit överens om.
            </seg>
            <seg n="4b7f9a5a">
              Därför tycker jag att det är viktigt att man inte heller spelar
              bort möjligheten att som en stark nettobidragsgivare också påverka
              genom att visa att det finns gränser. Det är naturligtvis rimligt
              att en kompromiss inte i alla delar uppfyller Sveriges utgångspunkter,
              men några av dem måste finnas med för att man ska känna att det
              är ett rimligt samarbete som man kan stå för. Jag menar att det
              förslag som lades fram i torsdags inte hade det innehållet.
            </seg>
          </u>
          <note type="speaker" n="20eb316e">
            Anf. 25 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-10" n="937b6b4a">
            <seg n="d0f6d131">
              Fru talman! Det har framgått av min redovisning att vi inte heller
              ansåg det. Vi har därför inte gått med på det, utan det ledde
              till slutsatsen att vi står för långt ifrån varandra. Därför ajournerades
              mötet.
            </seg>
            <seg n="4058dd6f">
              Men det är nog riktigt som Lars Ohly säger, att väldigt mycket
              av de här utgångspunkterna kommer att återkomma i början av februari.
              Vi får då ännu en gång också diskutera våra utgångspunkter i EU-nämnden.
            </seg>
          </u>
          <note type="speaker" n="fbd49bf9">
            Anf. 26 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-97aa5b0ff1029ab4-0" n="c12c348a">
            <seg n="12a41a93">
              Fru talman! Tack, statsministern, för redogörelsen från toppmötet!
            </seg>
            <seg n="9f6785ea">
              Det har varit mycket tal om rabatter. Ibland kan jag tycka att
              det känns som om Socialdemokraterna har fått en hang up när det
              gäller det här med rabatten och längtar tillbaka till Göran Persson.
              Frågan är om det är det som är diskussionen. Är det rabatterna
              som kommer att avgöra i februari, eller är det netto vad Sverige
              ska betala?
            </seg>
            <seg n="45f01564">
              Jag tror att vanliga svenska skattebetalare, vanliga svenska
              medborgare, är mest intresserade av hur mycket pengar som ska
              gå från Sveriges budget till EU-budgeten, netto.
            </seg>
            <seg n="7d2ac8f3">
              Det är en jättestor budget som vi talar om fram till 2020. Det
              är 8 360 miljarder kronor. Det är jättemycket pengar. Och Sverige
              har fått en ökning, för att man ökar budgeten, med ungefär 20
              procent ovanpå dagens 32 miljarder kronor. Nu har man då halverat
              den här rabatten. Frågan är: Är det den stora frågan, eller anser
              statsministern att det är nettoflödena?
            </seg>
            <seg n="bfd7680b">
              Vi får tillbaka mer glesbygdsstöd i det senaste förslaget. Det
              kan i och för sig vara bra. Är det regionalstödet är det jätteviktigt
              att få det genom EU, för vi har själva regionalpolitik i Sverige.
            </seg>
            <seg n="c7b82385">
              Jag tror att det viktigaste, det som statsministern också redogör
              för, är att ta ned budgeten totalt sett. Men det viktigaste är
              ändå vad EU ska göra för de här pengarna. Vad är det vi vill att
              EU ska bidra med? Som jag ser det handlar väldigt mycket om att
              få andra länder att också lyfta, så att vi får en större EU-marknad,
              en större ekonomi och mer inflytande i världspolitiken.
            </seg>
            <seg n="683503a3">
              Frågan handlar lite grann om förhandlingsstrategin inför nästa
              omgång. Vad är statsministerns förhandlingsstrategi? Är det netto?
              Är det rabatter? Är det glesbygdsstöd? Och vad är bedömningen
              att Sverige kan göra så att inte vår nettoposition försämras,
              som några sade tidigare, inför nästkommande möte i februari?
            </seg>
          </u>
          <note type="speaker" n="cdaed263">
            Anf. 27 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-11" n="937b6b4a">
            <seg n="125914ff">
              Fru talman! Rangordningen är den att först försöka göra ytterligare
              en reduktion av totalvolymen. Förslaget ligger nu på drygt 980
              miljarder, som vi diskuterar kring.
            </seg>
            <seg n="89008f1d">
              I andra hand handlar det om att försvara en svensk nettoposition,
              för vilken rabatten har en mycket stor betydelse.
            </seg>
            <seg n="8e249f09">
              Det tredje är att försöka säkra också ett återflöde till Sverige,
              framför allt i de här kriterierna jag nämnde, kopplat till gleshet.
            </seg>
            <seg n="9292da17">
              Det kommer att vara min utgångspunkt också vid nästa sammanträde.
            </seg>
            <seg n="ea8e0a8e">
              Får jag bara påpeka för riksdagen att rabatten inte uppfanns
              av Göran Persson. Den ursprungliga rabatten uppstod när Margaret
              Thatcher slog fast detta i en diskussion 1984 i Fontainebleau,
              ett berömt tillfälle i EU:s historia då hon krävde en sorts kompensation
              för att de inte fullt ut absorberade lika mycket jordbrukssubventioner
              som andra länder. Detta var ett helt annat EU. Det var ju bara
              tolv medlemsländer då. För detta utformades en rabatt som är närmast
              fördragsförknippad, alltså med en mycket starkare ställning än
              vad någon annan har haft.
            </seg>
            <seg n="b5329d28">
              Det fyra länder sedan har gjort är att få en rabatt på den brittiska
              rabatten. Vi har alltså länkat ihop våra rabatter med denna av
              Margaret Thatcher fastställda budgetrabatt från 1984. Det gäller
              Sverige, Österrike, Nederländerna och Tyskland.
            </seg>
            <seg n="351762ff">
              De som inte har rabatt anser att rabatterna ska försvinna, för
              då blir det mer pengar till annat som de tycker är prioriterat.
              I det förslag vi sitter med är den österrikiska rabatten helt
              borttagen och den svenska nästan helt borta jag tror att 6 procent
              återstår medan det däremot är ett bättre läge för den tyska och
              den holländska, fast inte alls på ett sätt som gör dem nöjda.
            </seg>
            <seg n="f12b8e2c">
              Det är klart att vi till att börja med bör hålla ihop den kretsen,
              och det är som sagt min andra prioritet efter den angivna totalvolymen.
            </seg>
            <seg n="131b629b">
              Jag ska till sist också tillägga att ytterligare ett land, nämligen
              Danmark, har sagt sig vilja bli det sjätte landet med en rabatt.
              Det ska också vägas in när man ser på hur förhandlingspositionerna
              kommer att se ut.
            </seg>
          </u>
          <note type="speaker" n="66e73323">
            Anf. 28 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-97aa5b0ff1029ab4-1" n="c12c348a">
            <seg n="5b1d0577">
              Fru talman! Tack, statsministern, för svaret! Jag förstår att
              den här rabatten har en funktion i och med att den sänker vår
              nettoavgift. Jag vet inte om den skulle bidra till någon typ av
              rättvisa, men det blir ju en fråga om att ha rabatt eller inte
              ha rabatt, och jag vet inte om det känns så meningsfullt att ha
              den diskussionen.
            </seg>
            <seg n="92aee73c">
              När det gäller EU tror jag dock att det är väldigt viktigt att
              vi vet att det handlar om EU:s framtid, både politiskt och ekonomiskt.
              Vad gäller förnyelsen av budgethanteringen, vilket också har varit
              en prioritering från regeringens sida, är det här ju en långtidsbudget
              fram till 2020. Men varje år antar vi ändå budgetförslag. Måste
              vi då vänta ända till 2020 innan vi får en förnyelse, eller kommer
              vi att under den här resan kunna göra någon typ av förnyelse i
              arbetet kring hur vi ska se på budgetprioriteringar? Eller är
              det helt statiskt?
            </seg>
          </u>
          <note type="speaker" n="b625db6d">
            Anf. 29 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-12" n="937b6b4a">
            <seg n="d5d15305">
              Fru talman! Som angavs är det här att göra en sjuårsbudget lite
              ovanligt. Det är egentligen väldigt svårt att prognostisera vilka
              behov man ser för ett samarbete sju år från nu. Men det är trots
              allt så vi arbetar med EU:s budget. Den antas i nominella termer
              i 2011 års penningvärde. Sedan sker bara en inflationsuppräkning.
            </seg>
            <seg n="cc73c29c">
              Det blir alltså en väldig låsning, och det är därför detta är
              så komplicerat. Många inser ju att vad vi gör vid det här tillfället
              kommer att vara verkande och styrande över lång tid.
            </seg>
            <seg n="705df548">
              Den svenska rabatten spelar stor roll. Den är ju drygt 3 miljarder
              netto, så givet vad jag sade om att det först var en bit över
              40 och nu kanske kring 38 så spelar det väldigt stor roll, nämligen
              att den nära nog nu är helt borttagen. Det är en mycket liten
              andel av den svenska ursprungliga rabatten som kvarstår.
            </seg>
            <seg n="ca537fea">
              Vi kommer att argumentera för denna, men, och det har jag också
              redogjort för, det är väldigt många som har helt andra och från
              detta avvikande synpunkter. De tycker snarare att det är en riktig
              inriktning att rika länder ska betala mer, alltså en sorts solidaritetskänsla
              som vi till del accepterar men som vi inte tycker ska expandera
              på det här sättet. Rabatterna är ett sätt att dämpa det faktum
              att nettobidragsgivarna betalar en väldigt stor andel av EU:s
              gemensamma resurser.
            </seg>
          </u>
          <note type="speaker" n="36407d57">
            Anf. 30 MATS PERTOFT (MP):
          </note>
          <u who="mats_pertoft_b36794" xml:id="i-f098d42e74f20d49-0" n="ee6f5990">
            <seg n="deaa12aa">
              Fru talman! Tack, statsministern, för redogörelsen!
            </seg>
            <seg n="fcbef6f3">
              När jag lyssnar på statsministern blir jag allvarligt oroad av
              många skäl, dels när det gäller beskrivningen av förhandlingsläget
              som inte låter särskilt ljust, dels av utvecklingen för Sveriges
              del.
            </seg>
            <seg n="e460f7f1">
              I morse hade vi även en diskussion i skatteutskottet med finansministern
              angående skatten på finansiella transaktioner, vilket låter som
              att vi kommer att få en EU-skatt. Det skulle innebära att EU i
              princip ska bygga upp ett eget skatteverk, något som Miljöpartiet
              inte har varit tillskyndare av.
            </seg>
            <seg n="2b6dc933">
              Jag blir därför mer och mer oroad. Precis som många här har frågat
              om men inte fått något riktig svar på, tycker jag, undrar jag
              ändå: Hur ser framtiden ut? Jag ser en allvarlig risk för att
              Sverige kan bli ganska ensamt i slutändan. Vad händer om man inte
              blir överens i nästa omgång? Det är några turer kvar, men det
              här låter inte bra för Sveriges del.
            </seg>
          </u>
          <note type="speaker" n="c6e4eaae">
            Anf. 31 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-13" n="937b6b4a">
            <seg n="0f7e582d">
              Fru talman! Det är riktigt som Mats Pertoft påpekar, att det
              finns en del frågor kring var resurser ska landa inbakade i den
              här flerårsbudgeten. Det var därför jag angav att det kommissionsförslag
              som Europaparlamentet har ställt sig bakom innebär en hel del
              utökade möjligheter till vad som kallas för egna medel. Det mest
              tydliga exemplet på det är den grupp av länder, elva just nu,
              som har sagt sig vilja införa en finansiell transaktionsskatt
              och som i förslaget leds helt till EU:s gemensamma budget. Det
              blir som en skatt för att finansiera EU:s gemensamma åtaganden.
            </seg>
            <seg n="a1ab0693">
              Det är många som ser det som ett embryo till något som skulle
              kunna växa, och därför har vi på principiell grund invänt mot
              denna samtidigt som vi dessutom rent faktiskt har invändningar
              mot en finansiell transaktionsskatt, eftersom vi tror att en sådan
              vore skadlig för svensk ekonomi. Vi ingår alltså inte i den grupp
              av elva länder som har velat se detta.
            </seg>
            <seg n="31b5bff9">
              Jag tror att även en del tillskyndare av en finansiell transaktionsskatt
              sådana finns även i Sveriges riksdag kanske inte hade tänkt sig
              att det skulle bli en del av EU:s gemensamma medel, men här bör
              man komma ihåg att mycket av den här typen av förslag också finns
              inbakat i det vi nu arbetar med.
            </seg>
            <seg n="40e62b7f">
              Jag vill inte spekulera kring fortsättningen. Jag tycker att
              det är viktigt att för Sveriges riksdag redogöra för hur positionerna
              ser ut. Det är som sagt lättare att komma överens om en svensk
              position mycket stram men jag vill också tala om att den är rätt
              avvikande från var andra befinner sig.
            </seg>
            <seg n="d5986f6f">
              Naturligtvis jobbar vi med utgångspunkten att hitta allierade.
              Det finns exempel på det, och det finns möjlighet att arbeta med
              den gruppen också inför nästkommande toppmöte. Men jag tycker
              att vi ska vara öppna med att det finns omfattande utgiftsförväntningar
              runt om i Europa och att det gäller både hos andra länder och
              i EU:s gemensamma institutioner. Det kan vara viktigt att det
              finns med i diskussionerna inför nästa toppmöte, att vi på olika
              sätt bekantgör detta.
            </seg>
          </u>
          <note type="speaker" n="e5a0fcc1">
            Anf. 32 MATS PERTOFT (MP):
          </note>
          <u who="mats_pertoft_b36794" xml:id="i-f098d42e74f20d49-1" n="ee6f5990">
            <seg n="720a1917">
              Fru talman! Tack för svaret! Miljöpartiet har när det gäller
              finansskatten och skatten på finansiella transaktioner åsikten
              att en sådan skatt är intressant, men den bör inte gå till EU
              utan till Sverige. Det här med att bygga upp ett eget skatteverk
              i Bryssel tror vi inte på.
            </seg>
            <seg n="f71f09a9">
              Man kan också se en tendens i de här budgetdiskussionerna som
              återkommer varje gång vid EU:s budgetdiskussioner att det på kontinenten
              finns en ganska stark federativ inställning som ökar, kanske speciellt
              nu i kristider. Där hamnar vi i Sverige med vår inställning av
              ett mer samarbetsinriktat EU lätt vid sidan om.
            </seg>
            <seg n="cefd59e8">
              Det är just därför som jag blir orolig när jag lyssnar på statsministerns
              beskrivning av att det kan bli svårt i slutändan att hitta bundsförvanterna
              för att få en bra slutprodukt.
            </seg>
          </u>
          <note type="speaker" n="e18e3a95">
            Anf. 33 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-9bc277199bc4925a-14" n="937b6b4a">
            <seg n="b2740eaf">
              Fru talman! Jag har instämt i detta, men jag vill bara än en
              gång inskärpa att vi ännu inte är färdigförhandlade. Jag är väl
              förtrogen med vilken uppfattning som finns i Sveriges riksdag.
              Då tror jag också att jag har bekantgjort lite grann vilka invändningar
              jag kommer att möta.
            </seg>
          </u>
          <note type="speaker" n="c32e9969">
            Anf. 34 STAFFAN DANIELSSON (C):
          </note>
          <u who="staffan_danielsson_40fac6" xml:id="i-70a0502979f93f1a-0" n="f9de4d27">
            <seg n="64507e14">
              Fru talman! Inför toppmötet noterade statsministern att Sveriges
              rabatt föreslås minskas medan andra länders förslogs höjas utan
              motivering. Min fråga är då först: Kom det någon sådan motivering?
            </seg>
            <seg n="16f3ce8d">
              Sverige vill som vi vet vara med i EU:s kärna men stå på barrikaderna
              tillsammans med Storbritannien mot de flesta länderna på kontinenten.
              En bred majoritet av EU-länderna och Europaparlamentet vill ju
              ha en högre budget och vill behålla mer jordbruksstöd.
            </seg>
            <seg n="50d500f9">
              Sveriges förhandlingslinje som vi diskuterar här grundas i en
              massiv enighet och samstämmighet i EU-nämnden där inte minst oppositionen
              kraftfullt driver på kring de tre punkter som statsministern har
              redovisat.
            </seg>
            <seg n="60259a7d">
              Sveriges förhandlingslinje väcker en del motstånd och irritation
              i Bryssel hos dem som vill något annat. Våra återflöden, vår rabatt,
              är otillräckliga, och de har till och med försämrats.
            </seg>
            <seg n="07001500">
              Inför slutförhandlingarna tycker jag ändå att förhandlingspunkt
              1 har blivit en viss framgång. EU:s budget föreslås ju minskas
              rätt ordentligt. Min fråga är: Kommer Sverige att kunna prioritera
              upp återflöden och rabatt och möjligen tona ned kravet på sänkt
              EU-budget om detta skulle kunna göra att vi får tillbaka mer?
            </seg>
          </u>
          <note type="speaker" n="f65d5f3a">
            Anf. 35 Statsminister FREDRIK REINFELDT (M):
          </note>
          <u who="fredrik_reinfeldt_3ef531" xml:id="i-e4e79f2f6897a75e-2" n="937b6b4a" next="i-380498dc29aef122-2">
            <seg n="4565b72e">
              Fru talman! För att vara helt ärlig, få saker skulle möta större
              jubel än om Sverige sade ungefär det: Lite mer i återflödet och
              vi går med på en högre totalvolym. Då har vi nästan alla med oss.
              Det är bara det att då kommer vår avgift att åka upp bara så att
              vi är klara över det. En så tung nettobidragsbetalare är Sverige.
            </seg>
            <seg n="10e0428b">
              Tyvärr är detta väldigt komplicerat. Det är väldigt många som
              vill bli av med dessa rabatter. Det man har föreslagit är i realiteten
              en teknisk förändring av rabatterna. Jag nämnde att den tillkom
              som en brittisk rabatt. Sedan har väldigt många definierat den
              som en rabatt på rabatten.
            </seg>
            <seg n="b87182f9">
              För säkerhets skull föreslår man här snarare en klumpsumma. Tanken
              är att den gradvis ska erodera och försvinna. Även om man initialt
              går med på en rabatt vill nog många att den ändå ska fasas ut,
              därför att det här är någonting som är oönskat av majoriteten
              av länder.
            </seg>
            <seg n="b8bd6bf0">
              Man måste alltså försvara både en svensk rabatt och hur man konstruktionsmässigt
              placerar in den så att den inte över tid försvinner. Det är egentligen,
              återigen, bara britternas rabatt som är riktigt skyddad. Alla
              andras är mer lösliga och uppe till förhandling varje gång.
            </seg>
            <seg n="98c85d5d">
              För att också komplicera tillvaron jobbar vi nu med olika förslag.
              Så är det alltid i de här förhandlingarna. Vi har ursprungligen
              kommissionens förslag. Sedan lade det cypriotiska ordförandeskapet
              fram ett förslag. Därefter kom Van Rompuy 1 inför mötet och Van
              Rompuy 2 på torsdagskvällen. När vi säger att rabatten gick upp
              menar vi egentligen att den gick upp något mellan det cypriotiska
              ordförandeskapets förslag och Van Rompuy 1, det vill säga att
              den under resans gång delvis har förskjutits. Den här klumpsummekonstruktionen
              är i grunden dålig för alla länder med rabatt.
            </seg>
            <seg n="13b831d0">
              Jag är ledsen att detta är så komplicerat som det är, men det
              är egentligen ännu mer komplicerat än vad jag nu har redogjort
              för. Med detta vill jag säga: Ja, det kommer definitivt att vara
              en lång diskussion kvar kring rabatterna, som jag upplever det
              har jag angivit nu att vi inte ens hann med vid det här tillfället.
              Hela den förhandlingen är kvar.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="8a0533a0">
            2 § Justering av protokoll
          </note>
          <note n="1d26eb2f">
            Justerades protokollen för den 20 och 21 november.
          </note>
          <note n="7d1c4cb6">
            3 § Ledighet
          </note>
          <note n="1016ff06">
            Förste vice talmannen meddelade att Anna Wallén (S) ansökt om
            ledighet under tiden den 15 januari10 juni 2013.
          </note>
          <note n="e4d5060f">
            Kammaren biföll denna ansökan.
          </note>
          <note n="df73d384">
            Förste vice talmannen anmälde att Annika Duàn (S) skulle tjänstgöra
            som ersättare för Anna Wallén.
          </note>
          <note n="aa02c688">
            4 § Avsägelser
          </note>
          <note n="3432472f">
            Förste vice talmannen meddelade
          </note>
          <note n="9c600196">
            att Kent Ekeroth (SD) avsagt sig uppdragen som ledamot i justitieutskottet,
            som suppleant i utrikesutskottet och som suppleant i EU-nämnden,
          </note>
          <note n="8c60e433">
            att Mattias Karlsson (SD) avsagt sig uppdraget som ledamot i
            kulturutskottet,
          </note>
          <note n="3a42be0d">
            att Richard Jomshof (SD) avsagt sig uppdraget som ledamot i utbildningsutskottet,
          </note>
          <note n="aa673c15">
            att Sven-Olof Sällström (SD) avsagt sig uppdraget som ledamot
            i arbetsmarknadsutskottet,
          </note>
          <note n="e8c36f01">
            att Margareta Larsson (SD) avsagt sig uppdraget som suppleant
            i kulturutskottet och
          </note>
          <note n="ea5217d1">
            att Björn Söder (SD) avsagt sig uppdraget som suppleant i utbildningsutskottet.
          </note>
          <note n="bd9fc4a8">
            Kammaren biföll dessa avsägelser.
          </note>
          <note n="b7000b8b">
            5 § Anmälan om kompletteringsval till utskott
          </note>
          <note n="7fe4ae57">
            Förste vice talmannen meddelade att Sverigedemokraternas riksdagsgrupp
            på grund av uppkomna vakanser anmält Sven-Olof Sällström som ledamot
            i finansutskottet från och med den 28 november, Richard Jomshof
            som ledamot i justitieutskottet från och med den 28 november,
            Margareta Larsson som ledamot i kulturutskottet från och med den
            28 november, Björn Söder som ledamot i utbildningsutskottet från
            och med den 28 november samt Mattias Karlsson som ledamot i arbetsmarknadsutskottet
            från och med den 28 november.
          </note>
          <note n="0b0c174c">
            Förste vice talmannen förklarade valda från och med den 28 november
            till
          </note>
          <note n="43d62f20">
            ledamot i finansutskottet
          </note>
          <note n="0d6e20e6">
            ledamot i justitieutskottet
          </note>
          <note n="805c8c8f">
            ledamot i kulturutskottet
          </note>
          <note n="9d43d81f">
            ledamot i utbildningsutskottet
          </note>
          <note n="5e620d03">
            ledamot i arbetsmarknadsutskottet
          </note>
          <note n="c255b27c">
            6 § Meddelande om statsministerns frågestund
          </note>
          <note n="b2622686">
            Förste vice talmannen meddelade att vid frågestunden torsdagen
            den 29 november kl. 14.00 skulle frågor besvaras av statsminister
            Fredrik Reinfeldt (M).
          </note>
          <note n="c3bd79d0">
            7 § Anmälan om inkomna uppteckningar från EU-nämndssammanträden
          </note>
          <note n="0d154f80">
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note n="991b9632">
            8 § Anmälan om inkommen faktapromemoria om förslag från Europeiska
            kommissionen
          </note>
          <note n="e0c5b7f9">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="4d6b8f8c">
            KOM(2012) 629
          </note>
          <note n="3ba1d6de">
            9 § Anmälan om inkommen granskningsrapport från Riksrevisionen
          </note>
          <note n="3650909e">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="66e26583">
            10 § Anmälan om fördröjt svar på interpellation
          </note>
          <note n="7765c6dd">
            Till riksdagen hade inkommit följande skrivelse:
          </note>
          <note n="7a6ca75b">
            Interpellation 2012/13:124
          </note>
          <note n="e6bc3c22">
            Interpellation 2012/13:124 Strategi för mobiltäckning
          </note>
          <note n="ce9df932">
            Interpellationen kommer att besvaras tisdagen den 4 december
            2012.
          </note>
          <u who="fredrik_reinfeldt_3ef531" xml:id="i-380498dc29aef122-2" n="937b6b4a" prev="i-e4e79f2f6897a75e-2">
            <seg n="2ec66637">
              Skälet till dröjsmålet är tidigare inbokade resor och arrangemang.
            </seg>
          </u>
          <note n="98630268">
            Fredrik Ahlén
          </note>
          <note n="272309c9">
            11 § Hänvisning av ärenden till utskott
          </note>
          <note n="79774234">
            Föredrogs och hänvisades
          </note>
          <note n="47c4cac2">
            12 § Förnyad bordläggning
          </note>
          <note n="6e5b971b">
            Föredrogs och bordlades åter
          </note>
          <note n="36da88d7">
            13 § Svar på interpellation 2012/13:129 om den svenska exporten
          </note>
          <note type="speaker" n="c7bf1e4d">
            Anf. 36 Statsrådet EWA BJÖRLING (M):
          </note>
          <u who="ewa_bjorling_e0e1a4" xml:id="i-9bc277199bc4925a-15" n="d0da7bc0">
            <seg n="53402f59">
              Fru talman! Börje Vestlund har frågat mig vilka åtgärder jag
              är beredd att föreslå för att öka exporten eller minska den nedgång
              vi kan befara.
            </seg>
            <seg n="522118e6">
              Fru talman! Jag välkomnar intresset för den svenska exportens
              utveckling då svensk utrikeshandel utgör en hörnsten för vårt
              lands välstånd. För att svenska företag ska lyckas expandera,
              växa och anställa måste de erbjudas bra förutsättningar att handla
              med varor och tjänster i andra länder.
            </seg>
            <seg n="57963557">
              Som ett resultat av finanskrisen rasade vår varuexport 2009 med
              17 procent, vilket ledde till en kraftig inbromsning i tillväxten
              och tusentals förlorade jobb. Det var viktigt med krafttag och
              nytänkande på exportfronten. Därför presenterade jag 2010 en ambitiös
              vision för den svenska handelspolitiken. Exporten återhämtade
              sig starkt under 2010 och 2011, men mot bakgrund av flera tunga
              orosmoln i horisonten lanserades ett program med 40 konkreta åtgärder
              för att bidra till ökad utrikeshandel. Jag kan här bara nämna
              några av dessa.
            </seg>
            <seg n="00fa2ac2">
              I arbetet för ökad global frihandel arbetar vi bland annat för
              att få ett positivt avslut på WTO:s Doharunda samt för ett frihandelsavtal
              för it-varor och -tjänster samt teknologier. För att öka handeln
              med strategiska marknader arbetar vi för ett frihandelsavtal mellan
              EU och USA, EU och Kanada och andra viktiga marknader. Likaså
              ökade vi anslaget för exportfrämjande till tillväxtmarknader som
              BRIC-länderna och Irak, med särskilt fokus på små och medelstora
              företag samt framtidsbranscher. Jag är glad att vi kunde enas
              med Socialdemokraterna om den satsningen.
            </seg>
            <seg n="22e63089">
              Exportvisionen omfattar även att arbeta för en tydligare och
              positiv Sverigebild. Därför följer svenska ambassader nu en främjandekalender,
              där olika aktiviteter för Sverigebilden fokuserar på olika teman
              vid särskilda tidsperioder.
            </seg>
            <seg n="d62be78b">
              Likaså är Sverige drivande för att skapa en öppnare och mer handelsvänlig
              EU-marknad, till exempel genom ett enhetligt EU-patent och att
              yrkesförbud och andra nationella regler inte får användas för
              att hindra tjänstehandeln.
            </seg>
            <seg n="376d7d8e">
              För att förbättra hur exportresurser hemmavid används skapar
              vi en ny och vassare organisation för både export- och investeringsfrämjandet.
              En enig riksdag, förutom Socialdemokraterna, ställde sig bakom
              regeringens förslag på en sammanslagning av Sveriges exportråd
              och Invest Sweden.
            </seg>
            <seg n="103c05b1">
              Utöver detta arbetar vi aktivt för att svenskar med internationell
              kompetens våra kosmopoliter bättre ska kunna bidra till företagens
              affärsmöjligheter.
            </seg>
            <seg n="8dab8e7c">
              Regeringen satsar även på att utveckla exporten i branscher med
              outnyttjad potential, som livsmedel, miljöteknik, de kreativa
              näringarna samt hälso- och sjukvård. Det rör sig om sektorer som
              är mindre konjunkturkänsliga än den traditionella industrin och
              som bidrar till att bredda exporten.
            </seg>
            <seg n="87927478">
              Redan under finanskrisen stärkte vi det statliga exportkreditsystemet
              genom Exportkreditnämnden och AB Svensk Exportkredit. Det gjorde
              att svenska företag kunde hitta finansiering av sin export trots
              att bankerna blev försiktigare med att ställa ut krediter. Behovet
              av statliga exportkrediter kvarstår, och vi arbetar nu för att
              även små och medelstora företag ska bli medvetna om dessa finansieringsmöjligheter.
            </seg>
            <seg n="ea90428d">
              Fru talman! Läget i den globala ekonomin är fortsatt osäkert,
              och situationen slår också mot Sverige. Minskad efterfrågan i
              världsekonomin, inte minst i Europa, innebär särskilda utmaningar
              för svensk ekonomi. Inte nog med det, vi ser oroande signaler
              på att protektionismen är på frammarsch i världen.
            </seg>
            <seg n="df6e5f3f">
              Regeringen arbetar aktivt för att skapa förbättrade möjligheter
              för svenska företag att handla internationellt, inte minst inom
              ramen för arbetet med att genomföra de 40 åtgärder som hänger
              samman med exportvisionen. Regeringen följer utvecklingen i vår
              omvärld noga, men i dagsläget behöver vi främst fokusera på att
              effektivt genomföra de åtgärder som vi tidigare identifierat inom
              ramen för vårt åtgärdsprogram. Många åtgärder är på god väg att
              genomföras, men mycket arbete kvarstår.
            </seg>
            <seg n="20c088a8">
              Det är slutligen viktigt att understryka att hela regeringen
              arbetar för att stärka den svenska ekonomins internationella konkurrenskraft.
              Grunden är stabila offentliga finanser samt ett förbättrat jobb-
              och näringslivsklimat. Särskilt värt att nämna i detta sammanhang
              är regeringens kommande satsningar på infrastruktur, forskning,
              utveckling och innovation samt sänkt bolagsskatt, vilka alla kommer
              att bidra till att stärka den svenska konkurrenskraften.
            </seg>
          </u>
          <note type="speaker" n="e68ab441">
            Anf. 37 BÖRJE VESTLUND (S):
          </note>
          <u who="borje_vestlund_6206fd" xml:id="i-b2ab89e73b1a9521-0" n="0c9c335c" next="i-aa5e7f516ed98151-0">
            <seg n="087abcd7">
              Fru talman! Precis som statsrådet säger är det inte särskilt
              ofta som vi diskuterar handelspolitik i denna kammare. Men när
              det någon gång sker ska det vara ordentligt. Dess värre är det
              inte en fråga som vi är så oeniga om, men vi får försöka göra
              det bästa av situationen. Det kan kanske också vara bra att vi
              vid något tillfälle har ett samtal och inte i första hand ska
              försöka övervinna varandra i det sista replikskiftet.
            </seg>
            <seg n="52798ba8">
              Mycket i statsrådets svar stämmer. Men regeringen har ibland
              en förmåga att säga att det var så hemskt under finanskrisen 2009.
              Tittar man hur det såg ut rasade det mycket snabbt nedåt. Sedan
              kallades man tigerekonomi. Men det gick nästan lika snabbt upp,
              men jag ska erkänna att det tog lite längre tid. Man kan likna
              det vid en ispik som först gick rakt ned och sedan upp.
            </seg>
            <seg n="57366392">
              Denna utmärkta exportvision med 40 åtgärder står vi socialdemokrater
              i princip bakom. Men det finns säkert någon punkt där som vi skulle
              kunna vara lite oeniga om eller tveksamma till. Men i allt väsentligt
              är vi överens. Problemet med denna exportvision är att mycket
              i den är långsiktigt. Det är inte så säkert att WTO:s Doharunda
              kommer att avslutas i år och kanske inte nästa år heller, och
              framför allt inte under denna lågkonjunktur.
            </seg>
            <seg n="bb29d502">
              Det går sisådär i förhandlingarna mellan EU och USA.
            </seg>
            <seg n="1bee1319">
              Det finns en lång rad saker som är bra på sikt. Men vi har inte
              sett så mycket av det än, och vi kan inte säga att vi ska lösa
              de problem vi har med en nedåtgående export. Nu gällde detta september
              månad, men allt tyder på att det ser likadant ut i oktober i alla
              fall. Sedan får vi se hur det kommer att se ut framöver.
            </seg>
            <seg n="43866569">
              Det som statsrådet sade om EU är naturligtvis riktigt. Problemet
              med det är egentligen att man på EU-nivå är mycket bra på att
              fatta besluten. Sedan tar det mycket längre tid, för att inte
              säga alldeles för lång tid, att få dessa saker implementerade
              i de olika lagstiftningarna.
            </seg>
            <seg n="2a24f0de">
              Statsrådet nämnde sammanslagningen av Exportrådet och Invest
              Sweden. Det var tur i detta sammanhang att man lyssnade ordentligt
              på debatten. När man sammanför dem har man faktiskt tittat på
              hur man på bästa sätt ska få in investeringsfrämjandet i Exportrådets
              verksamhet, så att detta inte helt och hållet glöms bort, vilket
              man riskerade med det upplägg som man hade från början.
            </seg>
            <seg n="8c3a2bb3">
              Det är bra att man satsar på branscher med outnyttjad potential.
              Men vad är nästa del som man ska satsa på? Det kan inte bara handla
              om detta. Då går vi ned i denna förmodade lågkonjunktur, men vi
              har egentligen ganska få medel att ta till. Därför är det viktigt
              att vi även fortsättningsvis har en aktiv politik vad gäller handeln.
            </seg>
            <seg n="1dc11384">
              Statsrådet talade om sänkt bolagsskatt. Det är knappast en strukturreform
              att sänka bolagsskatten. Vi kan konstatera att det är många företag
              som varslar i dag. De ser inte sänkt bolagsskatt som en möjlighet.
            </seg>
            <seg n="e4dcabbe">
              Slutligen vill jag ställa en fråga till ministern. Har ministern
              verkligen inte några fler åtgärder att ta till än att bara hänvisa
              till gamla åtgärder?
            </seg>
          </u>
          <note n="0964ac00">
            Anf. 38 GUNNAR ANDRÉN (FP):
          </note>
          <u who="borje_vestlund_6206fd" xml:id="i-aa5e7f516ed98151-0" n="0c9c335c" prev="i-b2ab89e73b1a9521-0">
            <seg n="387a88f9">
              Fru talman! Jag vill tacka Börje Vestlund för att han har ställt
              denna fråga. Handelsfrågor väcker inte ofta så stort intresse.
              Jag vill gärna säga att Börje Vestlund ofta ställer frågor som
              är mycket viktiga för det svenska välståndet. Det är viktigt att
              vi kan debattera dessa frågor även om antalet åhörare på läktaren
              är mindre än man skulle ha hoppats.
            </seg>
            <seg n="7e397d11">
              Fru talman! Inget har gagnat den svenska välfärden så mycket
              som den fria handeln. Utan den skulle vi inte ha råd med det välstånd
              som vi håller oss med i vårt land. Från borttagandet av det bottniska
              handelstvånget till tullstriden 1887 har det varit otroligt värdefullt
              att de svenska företagen har haft goda villkor och kunnat exportera
              så mycket. Vi ser att de stora svenska företagen är mycket viktiga
              för vår levnadsstandard och för vår möjlighet att upprätthålla
              välfärden. Man behöver bara nämna ABB, Ericsson, Atlas Copco,
              Sandvik, Volvo och inte minst LKAB, ett statligt företag, Saab
              i Linköping, Scania och handelsföretag som Hennes så är det nämligen
              över hela världen våra grannar. Det är Tyskland, Norge, Danmark
              och Storbritannien. Det är klart att det om man slår ihop alla
              BRIC-länder blir lite mer, men jag vill mena att Brasilien kommer
              ganska långt ned på listan på tionde eller elfte plats om jag
              minns rätt. Indien kommer ännu längre ned. Kina ligger en bit
              ned också.
            </seg>
            <seg n="c381da4c">
              Visionen man har, att man hela tiden ska vara i framför allt
              Sydostasien, BRIC-länderna och USA för att hitta ett avtal på
              detta är alltså möjligen viktigt, men än viktigare är att vi är
              hos våra grannar och ser om det finns någonting vi kan göra där.
              Finns det någonting ytterligare vi kan göra för att komma in på
              denna marknad? Finns det någonting vi från vår sida skulle kunna
              hitta på?
            </seg>
            <seg n="ce1bef17">
              EU-patentet är jätteviktigt, men jag kan vara lite tveksam till
              exakt vad det skulle innebära. Att det är viktigt med ett patent
              är vi alla överens om, men vad det skulle innebära för den inre
              marknaden är jag osäker på. Däremot får man väl nästan säga att
              det är en skandal ur handelspolitisk synpunkt att frågan om e-handel
              än i dag inte är löst. Jag har suttit i denna kammare i tio år
              och under nästan hela den tiden i EU-nämnden, och e-handeln tror
              jag har nämnts hela tiden.
            </seg>
            <seg n="433a167c">
              Jag undrar dock fortfarande: Varför kan man inte göra mer för
              att små och medelstora företag ska få möjlighet att exportera
              för en billigare peng än i dag?
            </seg>
          </u>
          <note type="speaker" n="28dad10a">
            Anf. 41 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-57e1768ce2b8f644-0" n="f18f0fad">
            <seg n="35bb2304">
              Fru talman! Ministern säger i sitt svar att vår varuexport rasade
              med 17 procent 2009, som ett resultat av finanskrisen. Det ledde
              till en kraftig inbromsning i tillväxten och till att tusentals
              jobb gick förlorade.
            </seg>
            <seg n="3df4e558">
              Så var det tyvärr. Visst var det också så att en hel del företag,
              precis som ministern skriver i sitt svar, reste sig igen och kunde
              återanställa. Framför allt fick de tillbaka delar av sina ordrar,
              vilket var positivt. Men det var långt ifrån alla som kom tillbaka
              upp till 100 procent, eller 110 som man kanske låg på innan.
            </seg>
            <seg n="47bf9f5e">
              Det ministern uttalade 2010 och som i svaret sägs vara en ambitiös
              vision var att vi skulle fördubbla exporten till 2015. Ministern
              uttryckte denna vision 2010, och jag tycker fortfarande att det
              var ett väldigt bra förslag. Tyvärr är det en lång resa kvar,
              kan man konstatera. Jag säger tyvärr eftersom detta i allra högsta
              grad handlar om företagande och jobb i Sverige.
            </seg>
            <seg n="ab2bf7af">
              Ministern säger bland annat i svaret: Vi har sänkt bolagsskatten,
              och vi har slagit ihop Exportrådet med Investeringsfrämjandet.
              Då kan jag inte låta bli att tänka på alla företag hemma i Kronoberg
              som är små och medelstora. För dem tror jag inte att något av
              dessa två förslag är till något större gagn precis just nu när
              de ligger och balanserar med ordrar som inte kommer in och när
              de lägger varsel. De har ingen glädje av sänkt bolagsskatt som
              kommer att träda i kraft i framtiden, och de är inte den typen
              av stora företag.
            </seg>
            <seg n="fd2e232c">
              Tyvärr, Gunnar Andrén, hörde jag mycket tydligt vad du sade i
              ditt inlägg. Det var förvisso väldigt många kloka ord, men det
              handlade om de stora företagen. Vi har så väldigt många små och
              medelstora företag som är ute på marknaden, men det är fler som
              kan komma ut på marknaden. Det är för att fler ska komma ut på
              marknaden som det behövs förslag och åtgärder. Om nu inte Gunnar
              Andrén här i kammaren vill begära eller kräva åtgärder kan vi
              från oppositionen göra det.
            </seg>
            <seg n="d5befdf2">
              Det är faktiskt hög tid. Det är bråttom att vi kommer till skott
              med konkreta åtgärder för hur vi kan få ut fler av de företag
              som nu kanske känner osäkerhet över om de vågar ta steget eller
              inte, just för att marknaden ser ut som den gör inte minst i vårt
              närområde, vilket Börje Vestlund var inne på.
            </seg>
            <seg n="a5e23bdf">
              Det är sådana konkreta åtgärder som åtminstone jag upplever,
              fru talman, saknas i det här svaret. Här är ett gyllene tillfälle.
              Vad säger ministern till underleverantörerna i Småland som just
              nu lever under en ganska stor osäkerhet? Det gäller inte bara
              Kronobergs län utan hela Småland, vi har väldigt mycket industrisysselsättning
              där. Vi vill gärna fortsätta i och med att det finns en hel del
              högteknologi där, och det finns väldigt mycket som går att utveckla
              inför framtiden.
            </seg>
            <seg n="b473d29d">
              Jag vet det har gjorts undersökningar att det finns mer än 400
              företag som, om man bara hjälper dem lite på traven med vissa
              insatser, skulle kunna komma ut och nå nya marknader. Är ministern
              beredd att vidta några konkreta åtgärder?
            </seg>
          </u>
          <note type="speaker" n="a4334bce">
            Anf. 42 Statsrådet EWA BJÖRLING (M):
          </note>
          <u who="ewa_bjorling_e0e1a4" xml:id="i-9bc277199bc4925a-16" n="d0da7bc0">
            <seg n="5b7126c2">
              Fru talman! Låt oss gå in lite närmare på vad vi kan göra här
              i Sverige och hur situationen ser ut här hemma. Jag genomförde
              under hösten en tre dagars tur med Exporttåget från Sveg upp till
              Gällivare och träffade över 100 företag, många av dem små, från
              enmansföretagare till företag med upp till 1 600 personer, och
              lyssnade av: Var ser de möjligheter och var ser de problem när
              det gäller export?
            </seg>
            <seg n="ebca8e0e">
              Mycket av det som Börje Vestlund säger stämmer precis. Sanningen
              är att närmarknaden är otroligt viktig, i det här fallet för de
              flesta Norge. Norge finns det en hel del problem med, det vet
              vi sedan tidigare. Jag kan nämna ett exempel, och det är osttullarna.
              Jag kan ta ett annat exempel. Småföretagare ska betala moms i
              förtid när de vill ta med sig maskiner in i Norge. Det blir omöjligt
              att inte ens lämna något slags offert. Det finns flera exempel
              på gränshinder och handelshinder i vårt närmaste grannland. Det
              är ganska fascinerande att det i dag är enklare och billigare
              att handla med Sydkorea på andra sidan jordklotet därför att vi
              har ett frihandelsavtal med dem än med Norge där vi själva kan
              gå över gränsen.
            </seg>
            <seg n="a49dceec">
              Det här jobbar vi med, inte minst i Nordiska ministerrådet där
              vi tar upp frågan om gränshinder. Det kommer att vara en av de
              viktigaste frågorna på agendan under vårt ordförandeskap nästa
              år. Vi påpekar ständigt hur situationen ser ut i fråga om Norge.
              För Norge är Sverige en viktig marknad, så det är bra om det här
              fungerar.
            </seg>
            <seg n="148261ba">
              Vi tittar också närmare på regional exportrådgivning och hur
              vi kan utveckla den. Det var en av de delar som ingick i de 50
              extra miljoner som vi beslutade om tillsammans med Socialdemokraterna.
              Hur kan vi få bättre regional exportrådgivning? Jag håller med
              där, den är inte tillräcklig i dag. Det behövs fler kontakter
              ut till små och medelstora företag, mer information om vilka delegationer
              man kan följa med på ute i världen, eventuella mässdeltaganden
              och så vidare.
            </seg>
            <seg n="5820eb6e">
              Det var många som kommenterade detta och tyckte att Exportrådet
              är för dyrt. Det finns inte rätt avpassad produkt för en småföretagare,
              utan det är ofta stora komplicerade marknadsanalyser för väldigt
              mycket pengar. Exportrådet tittar på hur man kan anpassa kostnaderna
              för att det ska bli mer rimligt för småföretagare. Jag vill vara
              tydlig med att jag inte tycker att det ska vara helt gratis. Om
              man har ett företag ska man vara medveten om att vill man göra
              en exportsatsning och titta på marknadsföring i ett annat land
              blir det självklart en kostnad som man måste vara beredd att ta
              när man satsar utomlands. Däremot kan vi se till att det blir
              rätt produkt och att den finns till ett rimligt pris.
            </seg>
            <seg n="fb307a2d">
              Kort om EU-patentet: Skillnaden blir att i stället för att söka
              EU-patent i varje land i EU i dag, som skulle vara 26 olika patent,
              söker man för hela EU. Då blir kostnaden ungefär som att söka
              för fyra länder. Det blir en enorm skillnad, inte minst för småföretag.
            </seg>
            <seg n="c16dc0af">
              I det sammanhanget ska jag passa på att säga att e-handelsfrågan
              har varit uppe väldigt länge, i tio år, som Börje Vestlund nämnde.
              EU-patentet är EU:s äldsta fråga. Diskussionen har pågått i närmare
              50 år. Jag tycker att det är ett skräckexempel på politisk sandlåda.
              De senaste två åren har man bråkat om var domstolen ska ligga,
              trots att vi är i en tid med ökad protektionism då vi verkligen
              skulle behöva det här som boost för våra småföretag. Men jag hoppas
              att det blir en lösning före jul.
            </seg>
          </u>
          <note type="speaker" n="ad777940">
            Anf. 43 BÖRJE VESTLUND (S):
          </note>
          <u who="borje_vestlund_6206fd" xml:id="i-b2c4d9c880f89f4f-0" n="0c9c335c">
            <seg n="bd45adae">
              Fru talman! Vi socialdemokrater lade ganska mycket extra pengar
              i vår budget just för exportfrämjande i små och medelstora företag.
              Det låter bra att även statsrådet är med på vagnen, men då skulle
              man behöva komplettera de 40 punkterna. Man kunde dels ta bort
              det som är genomfört, dels och framför allt föra till åtminstone
              ett par punkter om vad man ska göra här och nu.
            </seg>
            <seg n="27aa8276">
              Jag håller med om att Norge har en väldig massa handelshinder
              som är totalt obegripliga.
            </seg>
            <seg n="45876489">
              Jag ska kommentera EU-patentet med en enda sak. Statsrådet glömde
              bort att berätta att EU-patentet är den mest prioriterade frågan.
              Jag tror att den har haft den högsta prioriteten för åtta eller
              nio ordförandeskap. Bara det är ett rekord som är svårt att slå.
            </seg>
            <seg n="d94a09d4">
              Statsrådet säger att det är rimligt att man får betala för exportsatsningar.
              Kanske, men det kanske kan vara en lika bra investering för Sverige
              att se till att det finns gratis rådgivning, en gratis verksamhet
              för att hjälpa företag att komma ut på exportmarknader. Det kan
              vara avgörande för om man kan behålla eller inte behålla jobben
              på en ort. Det kan gälla Kronobergs län, men det kan också gälla
              statsrådets och mitt eget län, nämligen Helsingforss län, som
              vi ska diskutera lite senare.
            </seg>
            <seg n="13fc2530">
              Det som förvånar mig dock i sammanhanget är att Sverige drar
              ned på anslaget för Invest Sweden, vilket innebär att man sannolikt
              kommer att gå miste om ganska stora exportinkomster.
            </seg>
            <seg n="17f55fac">
              Jag ber att få tacka för debatten.
            </seg>
          </u>
          <note type="speaker" n="2ab29b8a">
            Anf. 44 CARINA ADOLFSSON ELGESTAM (S):
          </note>
          <u who="carina_adolfsson_elgestam_ea0148" xml:id="i-57e1768ce2b8f644-1" n="f18f0fad">
            <seg n="44f30fb9">
              Fru talman! Ministern säger att det ska kosta för företagen att
              få rådgivning. Då får väl ministern uppdatera mig, för jag vill
              minnas att den lokala exportrådgivningen i den första inledande
              fasen är kostnadsfri och att den politiken är mycket medveten
              för att en liten företagare ska våga ta steget att åtminstone
              gå på en rådgivning. Jag hoppas att ministern inte har för avsikt
              att ändra detta, utan att den första inledande rådgivningen även
              fortsättningsvis kommer att vara kostnadsfri. Jag tror att det
              betyder oerhört mycket.
            </seg>
            <seg n="fa37a3b0">
              Jag tänker särskilt på underleverantörerna och Undexo exempelvis
              med allt sitt tekniska kunnande som just pekar på att de känner
              och upplever att det inte finns några riktade insatser från samhällets
              sida för att företagen ska våga ta steget. Vi kanske är i ett
              sådant läge, ministern, att man ska sätta sig ned, fundera och
              försöka hitta lite riktade insatser så att fler kommer ut, exempelvis
              våra underleverantörer, och vågar ta steget. Hur kan vi få de
              omkring 400 som har potential att växa att våga ta steget? Vad
              kan samhället bidra med där? Jag tror att det är oerhört viktigt.
            </seg>
            <seg n="c04108f9">
              Sedan upplevde jag inte att ministern hade något svar att ge
              till alla de små och medelstora företag som nu lägger varsel på
              grund av att de har tappat order, eller rättare sagt inte får
              tillräckligt med nya. Detta är oroväckande för framtiden. Gunnar
              Andrén sade: Det är aldrig fel att göra rätt. Det behöver vi göra
              nu.
            </seg>
          </u>
          <note type="speaker" n="7cdf6c82">
            Anf. 45 Statsrådet EWA BJÖRLING (M):
          </note>
          <u who="ewa_bjorling_e0e1a4" xml:id="i-9bc277199bc4925a-17" n="d0da7bc0">
            <seg n="5b0dd4c4">
              Fru talman! Låt mig börja med att vara väldigt tydlig. Det är
              flera delar i dag som är gratis i ett inledande skede. Det var
              inte heller det som jag diskuterade när jag sade att det kan kosta,
              utan det är snarare när man i ett senare skede går ut i världen,
              till exempel med en företagsdelegation, så att vi är överens om
              detta. Jag har inte heller för avsikt att ändra på detta. Det
              handlar egentligen om att göra mer för fler och att fokusera på
              att det blir rätt resurser på rätt plats.
            </seg>
            <seg n="2f3918a5">
              Jag ska också kommentera visionen och fördubblingsmålet, för
              detta är viktigt att vara tydlig med.
            </seg>
            <seg n="34ce6aad">
              Kärnan i visionen handlar om hur vi ska bidra till att stärka
              Sveriges internationella konkurrenskraft och ge svenska företag
              bättre möjligheter att vinna affärer globalt. De ambitionerna
              vägrar jag att sänka. Det är väldigt viktigt att vi fortsätter
              på den inslagna vägen och gärna lägger till ytterligare åtgärder
              så småningom, för det är viktigare än någonsin att kämpa för mer
              öppenhet och frihandel i dessa dagar.
            </seg>
            <seg n="2a74a877">
              Givetvis är situationen i Europa väldigt allvarlig och påverkar
              svensk ekonomi. Det ser vi inte minst nu på exportsiffrorna. Det
              gör att det kommer att vara mycket svårare att nå en fördubbling
              till 2015, och att vi kanske inte kommer att lyckas med målet
              att fördubbla exporten till 2015 har jag varit tydlig med förr.
              Det är också viktigt att säga.
            </seg>
            <seg n="370033ed">
              Slutligen tänkte jag kommentera lite grann det som vi talade
              om, närmarknad. Det är minst lika viktigt att vi ser en fjärrmarknad.
              Redan 2020 är det beräknat att Kina ska kunna vara världens största
              ekonomi, och Asien kommer att vara fortsatt intressant för svenska
              företag. Det handlar om att våga söka nya marknader, att nya sektorer
              kommer ut på export och att fler företag kommer ut på export.
              Då gäller det också att se hela världen. Därmed inte sagt att
              vi bara ska fokusera på Asien i framtiden. Vi måste också kunna
              vara behjälpliga världen över och inte minst, där det krävs, vara
              med från det offentliga och öppna dörrar.
            </seg>
            <seg n="f2e495e2">
              Tack för en bra debatt!
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="4efd5083">
            14 § Svar på interpellation 2012/13:94 om missbruk av bemanningsföretag
          </note>
          <note type="speaker" n="2391de6c">
            Anf. 46 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-e4e79f2f6897a75e-3" n="13d1483c" next="i-380498dc29aef122-3">
            <seg n="57e1e589">
              Fru talman! Jonas Sjöstedt har frågat mig om jag avser att verka
              för skärpt lagstiftning på området så att fast anställd personal
              inte kan avskedas medan bemanningsföretag är anlitade på samma
              arbetsplats. Jonas Sjöstedt har också frågat mig om jag avser
              att verka för skärpt lagstiftning så att inhyrd personal garanteras
              samma lön som fast anställd personal och om jag avser att verka
              för skärpt lagstiftning så att användandet av bemanningsföretag
              på en och samma arbetsplats tidsbegränsas.
            </seg>
            <seg n="33d724cc">
              Regeringen har i september i år lämnat en proposition till riksdagen
              med förslag till en ny lag om uthyrning av arbetstagare som genomför
              det direktiv om bemanningsarbete som antagits inom EU. Genom denna
              lag stärks skyddet för arbetstagare som hyrs in från bemanningsföretag.
              Kärnan i lagen är en likabehandlingsprincip som bland annat innebär
              att bemanningsföretaget ska tillförsäkra en sådan arbetstagare,
              under den tid ett uppdrag varar, minst de grundläggande arbets-
              och anställningsvillkor som skulle ha gällt om han eller hon hade
              anställts direkt av kundföretaget för att utföra samma arbete.
              Med grundläggande villkor avses till exempel frågor om arbetstid,
              semester, lön, skydd för barn och ungdomar och skydd mot diskriminering.
            </seg>
            <seg n="09f1d3be">
              När det gäller lön föreslås vissa undantag från kravet på likabehandling.
              Likabehandling föreslås inte gälla den uthyrde arbetstagarens
              lön om den uthyrde arbetstagaren är tillsvidareanställd i bemanningsföretaget
              och har lön mellan uppdragen. Ett undantag från likabehandlingsprincipen
              görs också för arbetstagare som är anställda i bemanningsföretag
              som är bundna av kollektivavtal. I det fallet gäller inget krav
              på likabehandling för den uthyrde arbetstagaren eftersom kollektivavtalets
              lönebestämmelser tillämpas i stället.
            </seg>
          </u>
          <note n="74c7fe4d">
            Genom den föreslagna regleringen i den nya lagen stärks arbetstagarens
            rätt till likabehandling i lönehänseende.
          </note>
          <u who="hillevi_engstrom_a4c38c" xml:id="i-380498dc29aef122-3" n="13d1483c" prev="i-e4e79f2f6897a75e-3">
            <seg n="045f15b2">
              Regeringen föreslår inte i den nya lagen om uthyrning av arbetstagare
              att användandet av bemanningsföretag ska begränsas till en viss
              tid hos en arbetsgivare eller något förbud mot att hyra in arbetstagare
              när fast anställd personal sägs upp eller avskedas. Att hyra in
              arbetskraft i stället för att ha egna anställda är i sig inte
              otillåtet. Bemanningsföretag fyller en viktig funktion på den
              svenska arbetsmarknaden, och det finns inget som säger att ett
              bemanningsföretag skulle vara en sämre arbetsgivare än någon annan.
              Utgångspunkten är dock naturligtvis att företag ska agera i överensstämmelse
              med gällande lagar och avtal. Ett eventuellt kringgående av gällande
              regelverk är ytterst en fråga som kan prövas i domstol.
            </seg>
            <seg n="e58d3865">
              Det finns också regler som möjliggör en facklig kontroll av inhyrning
              av arbetstagare. Om det finns kollektivavtal på en arbetsplats,
              finns i medbestämmandelagen särskilda regler om förhandlingsskyldighet
              i förhållande till facket när det gäller anlitandet av personal
              utifrån. I vissa fall finns facklig vetorätt i samband med att
              en arbetsgivare avser att låta någon utföra arbete för hans räkning
              eller i hans verksamhet utan att vara arbetstagare hos denne.
            </seg>
            <seg n="27663839">
              Diskussionen kring lagen om anställningsskydd och förhållandet
              mellan inhyrning av personal och företrädesrätt till återanställning
              för personal som sagts upp på grund av arbetsbrist är inte ny.
              För att ta reda på mer om detta har jag tidigare aviserat att
              vi avser att tillsätta en utredning för att undersöka hur inhyrning
              av arbetskraft används i situationer när uppsagda arbetstagare
              har företrädesrätt till återanställning.
            </seg>
          </u>
          <note type="speaker" n="730ba3e9">
            Anf. 47 JONAS SJÖSTEDT (V):
          </note>
          <u who="jonas_sjostedt_818231" xml:id="i-482c45fec78576f2-0" n="cf41bde0">
            <seg n="58981b3f">
              Fru talman! Jag tackar ministern för svaret.
            </seg>
            <seg n="386c4b89">
              Häromveckan var jag i Kristianstad. Där träffade jag livsmedelsarbetare
              som arbetar på Scans stora slakteri på orten. De hade precis fått
              ta emot det nya beskedet om varsel om uppsägningar som läggs till
              de uppsägningar som redan har skett på fabriken. Den här gången
              handlade det om 55 anställda som skulle få gå från sina jobb.
              Efter fackliga förhandlingar blir det 47 som får avsluta sin anställning.
            </seg>
            <seg n="8287cc8e">
              Samtidigt som de här arbetarna på Scans fabrik får lämna sina
              arbeten och gå ut i en mycket oviss tid av arbetslöshet har Scan
              bemanningsföretag inne på fabriken. Det rör sig om irländska och
              tyska bemanningsföretag, och företrädesvis har de anställda från
              Polen som arbetar på fabriken.
            </seg>
            <seg n="b4b17e2a">
              Livsmedelsarbetarna som jag träffade kunde berätta om sitt intryck
              av bemanningsföretagen och sina kontakter med de bemanninganställda
              från andra länder. De kunde berätta att de polska arbetarna hade
              lägre lön än de svenska arbetarna. De var inte likvärdigt behandlade.
              De kunde berätta att på de banor där de polska arbetarna arbetade
              och styckade var arbetstempot hårdare. De utländska arbetarna
              fick helt enkelt arbeta mer än vad de svenska arbetarna gjorde.
            </seg>
            <seg n="3f5fd29d">
              När de tog kontakt med sina polska arbetskamrater och frågade
              om de inte skulle organisera sig fackligt var deras bestämda intryck
              att de inte vågade, därför att de var rädda för att inte få vara
              kvar på jobbet om de skulle vara det.
            </seg>
            <seg n="a5c6c8ee">
              Nu får 47 arbetare gå från Scan i Kristianstad medan bemanningsföretaget
              är kvar. Och det är klart att det inte är svårt att fundera på
              varför företaget tycker att det är fördelaktigt om man kan ge
              någon lägre betalt för att arbeta mer och de inte vågar organisera
              sig fackligt.
            </seg>
            <seg n="bbdbbe8e">
              Så ser verkligheten ut i Sverige 2012 där man missbrukar bemanningsföretag.
            </seg>
            <seg n="e25c0d12">
              Det här är ett exempel på både missbruk av bemanningsföretag
              och att man dumpar de sociala villkoren och lönevillkoren för
              anställda från andra länder.
            </seg>
            <seg n="e4737df2">
              Jag har ställt en rad frågor till ministern om det här.
            </seg>
            <seg n="e2f005df">
              För det första: Ministern hänvisar till den nya lagstiftning
              som är på väg där man genomför EU:s bemanningsdirektiv som ska
              göra det åtminstone svårare att betala någon som kommer från ett
              bemanningsföretag mindre.
            </seg>
            <seg n="69c5a5eb">
              Kan ministern här säga att det som Scan gör inte kommer att vara
              möjligt när den nya lagen har trätt i kraft? Kommer de då att
              bryta mot lagen eller kommer det här att kunna fortsätta?
            </seg>
            <seg n="414ff316">
              För det andra: Ministern tycker inte att det är rimligt att sätta
              en tidsgräns för hur länge bemanningsföretag får vara inne. Det
              ska tydligen kunna vara en permanent lösning. Ja, i Kristianstad
              har det nästan blivit det. Ett av bemanningsföretagen har varit
              där sedan 2001, i elva år! I elva år har man haft inne samma bemanningsföretag.
              Då är det inte längre fråga om en produktionstopp eller en tillfällig
              lösning, utan det är fråga om att permanent ersätta fast anställd
              personal, och dessutom uppenbarligen med sämre arbetsvillkor.
            </seg>
            <seg n="efc1fece">
              Dessutom är det här ytterligare ett i den långa raden av exempel
              på hur företag sparkar fast anställd personal för att antingen
              ta in bemanningsföretag under den tid som de har rätt till återanställning
              eller att man har bemanningsföretag inne under tiden som man faktiskt
              sparkar folk.
            </seg>
            <seg n="552018a2">
              Regeringen slår ifrån sig och säger: Ja, vi får titta på det
              här. Vi kanske ska utreda saken. Men det här fortsätter ju år
              efter år.
            </seg>
            <seg n="86699ae4">
              Min fråga till ministern är: Är det här rimligt? Är det rimligt
              att man sparkar fast anställd personal samtidigt som man har bemanningsföretag
              inne? Regeringen bör rimligen ha en åsikt om det här.
            </seg>
            <seg n="a816873e">
              Jag vill understryka att livsmedelsarbetarna som jag träffade
              inte hade något emot att ha polska arbetskamrater. Det de hade
              något emot var att de polska arbetskamraterna behandlades sämre
              än sina svenska kolleger.
            </seg>
            <seg n="dacdd07e">
              Precis så ser vi på det i Vänsterpartiet. Det här är inte sjyst
              konkurrens. Det är missbruk av bemanningsföretag och missbruk
              av den utsatta situation som utländsk arbetskraft är i. Det är
              dags att göra något åt det.
            </seg>
          </u>
          <note type="speaker" n="c63511be">
            Anf. 48 JOSEFIN BRINK (V):
          </note>
          <u who="josefin_brink_4d45f6" xml:id="i-32170aa34f696303-0" n="9ec128c9">
            <seg n="8900be41">
              Fru talman! Jag är glad att vi får ytterligare ett tillfälle
              att diskutera denna aktuella fråga. Så sent som i torsdags debatterade
              arbetsmarknadsutskottet den nya lagstiftning som kommer med anledning
              av EU:s bemanningsdirektiv.
            </seg>
            <seg n="8a0931eb">
              Den fråga som Jonas Sjöstedt har ställt med utgångspunkt i exemplet
              Scan i Kristianstad sätter åter fokus på de punkter där Vänsterpartiet
              tycker att det finns brister i det nya lagförslag som riksdagen
              kommer att anta i morgon.
            </seg>
            <seg n="16bc8dd4">
              Det vi efterfrågar är som sagt ett skydd för fast anställda mot
              att bli uppsagda, sparkade från sina jobb och ersatta av bemanningsföretag
              och ett skydd mot att arbetsgivare sätter i system att permanent
              ha en viss andel av sina anställda inhyrda i stället för att anställa
              personalen direkt.
            </seg>
            <seg n="4f2527ad">
              Att på detta sätt säga upp sina anställda är inget nytt problem.
              Det säger också arbetsmarknadsministern i svaret.
            </seg>
            <seg n="fde3efa9">
              Jag debatterade själv frågan med före detta arbetsmarknadsminister
              Sven Otto Littorin 2010. Den gången fick det mycket uppmärksamhet
              i medierna, och dåvarande ministern uttalade att det var stötande
              att företag sparkade anställda och hyrde in.
            </seg>
            <seg n="f947dd83">
              Man skulle dock avvakta det fall som var på väg upp i Arbetsdomstolen.
              Ett stort antal människor hade fått sparken från Marabou och ersatts
              med inhyrda från bemanningsföretag. I februari 2011 gick ärendet
              till förlikning, så det blev inget avgörande i domstol. Vi fick
              alltså inget svar på om det var tillåtet att göra på detta sätt
              eller inte.
            </seg>
            <seg n="0031d19b">
              Under tiden som debatten har fortsatt i riksdagen är det ett
              stort antal människor som har drabbats av precis detta. Förutom
              på Marabou har det hänt på Lagena, Urban Outfitters, Euromaint
              Rail, Ålö, Taxi Kurir och nu senast på Scan i Kristianstad. Det
              finns ett otal exempel.
            </seg>
            <seg n="4ea35324">
              Hela tiden har vi fått höra från regeringen: Vi ska avvakta och
              se hur det går. Eventuellt kan det finnas några problem, men vi
              ska utreda det.
            </seg>
            <seg n="07b9283a">
              Det börjar bli lite genant. Är det ingen i regeringen som någonsin
              pratar med någon ute på landets arbetsplatser? Jag har knappt
              varit på någon arbetsplats där man inte har sett det som ett problem
              och ett potentiellt hot mot den egna arbetssituationen att arbetsgivaren
              har en möjlighet att hota med att säga upp anställda och i stället
              hyra in eller redan har gjort det och i vissa fall dessutom dumpat
              lönerna genom att ta in bemanningsföretag och betala sämre.
            </seg>
            <seg n="5f599da1">
              Läser regeringen inte tidningen och följer med i den allmänna
              arbetsrättsliga debatten? Det här är som sagt ett välkänt problem
              som vi har debatterat i åratal i riksdagen.
            </seg>
            <seg n="e57fb551">
              När regeringen nu ska införa en ny lagstiftning som ska reglera
              bemanningsföretagens verksamhet på detta område säger man ändå:
              Vi tycker nog att det är lite för tidigt, och vi vet inte om det
              är ett problem.
            </seg>
            <seg n="1258143a">
              Det säger regeringen trots att exemplen är så många, trots att
              så många människor redan har fått sparken från sina jobb och ersatts
              med inhyrda från bemanningsföretag, trots att det med hjälp av
              bemanningsföretag pågår löne- och villkorsdumpning på den svenska
              arbetsmarknaden och trots att fler och fler arbetsgivare avvecklar
              egen personal och i stället ägnar sig åt att permanent ta in bemanningsföretag.
            </seg>
            <seg n="bdc690a5">
              Låt mig inskärpa det som Jonas Sjöstedt frågade om: Tänker regeringen
              göra något åt denna situation? Vad är det egentligen som man behöver
              utreda ytterligare?
            </seg>
          </u>
          <note type="speaker" n="20222f1f">
            Anf. 49 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-18" n="13d1483c">
            <seg n="31027340">
              Fru talman! Jag tackar Jonas Sjöstedt för interpellationen. Regeringen
              är ofta ute. Senast i går besökte jag Trollhättan och pratade
              med tidigare uppsagda från Saab, och många har lyckligtvis fått
              nya jobb. Det är positivt, även om det finns stora utmaningar.
            </seg>
            <seg n="c4a70855">
              Som jag sade i mitt svar diskuterade riksdagen propositionen
              i förra veckan, och i morgon kommer ni att votera om ett stärkt
              skydd för bemanningsanställda.
            </seg>
            <seg n="b7c309c2">
              Det är alltså ett skyddsdirektiv från EU som regeringen har lagt
              fram ett förslag på. Det ska stärka utländska arbetstagares rättigheter
              i Sverige. Det går längre än för dem som är utstationerade arbetstagare,
              just för att de inte har någon arbetsgivare på plats. De ska tillförsäkras
              en likabehandling när det gäller lön, arbetsmiljö och de delar
              som Jonas Sjöstedt tar upp i sin interpellation. Det ska inte
              gå att ge dessa arbetstagare sämre villkor. Undantaget är de som
              har kollektivavtal.
            </seg>
            <seg n="e827f0e6">
              Vi har till och med gått längre än vad vi hade behövt göra för
              att implementera detta skyddsdirektiv när vi lägger propositionen
              på riksdagens bord. Jag vill att ni noterar det. För mig är det
              viktigt att arbetstagare, oavsett vilket land de kommer från,
              behandlas på ett sjyst sätt.
            </seg>
            <seg n="07037ebf">
              Samtidigt tycker jag att bemanningsföretag är viktiga och fyller
              en viktig funktion. Här skiljer vi oss dock åt. Vänsterpartiet
              menar att det bara ska vara under en begränsad tid medan jag möter
              arbetstagare som självmant väljer att vara bemanningsanställda.
              De har sin anställningstrygghet i bemanningsföretaget och har
              jobbat i många år. Det är arbetstagare som väljer att jobba på
              lite udda tider och som vill ha ledigt när det kanske inte går
              i det vanliga kundföretaget. Människor är ju som vi vet ganska
              olika.
            </seg>
            <seg n="be85c3eb">
              Det är också bra att vi tillsätter en utredning som ska se på
              företrädesrätten. Josefin Brink tar upp en del exempel. Hittills
              har vi inga rättsfall på området eftersom arbetsgivare och fackliga
              företrädare har kommit överens och nått förlikningar. Jag är dock
              intresserad av att se hur omfattande det problem ni tar upp är.
              Är det omfattande får vi se vad vi kan behöva göra.
            </seg>
            <seg n="e3e6553a">
              Maraboufallet blev förlikt. I fallet med klädföretaget fick de
              butiksanställda bättre villkor efter att de blivit bemanningsanställda.
              De fick kollektivavtal och bättre lön, ob-ersättning och bättre
              arbetstider än de hade tidigare.
            </seg>
            <seg n="914531fb">
              Det finns många delar i denna fråga. Det är dock viktigt att
              notera att regeringen har lagt fram en proposition som ska voteras
              i morgon och som innebär ett stärkt skydd för bemanningsanställda.
              Jag tror att vi är överens om att det är ett steg i helt rätt
              riktning.
            </seg>
          </u>
          <note type="speaker" n="2ec53fe2">
            Anf. 50 JONAS SJÖSTEDT (V):
          </note>
          <u who="jonas_sjostedt_818231" xml:id="i-482c45fec78576f2-1" n="cf41bde0">
            <seg n="cb3eed57">
              Fru talman! Jag tackar ministern för svaret. Ministern hänvisar
              till genomförandet av EU:s bemanningsdirektiv. Genomförandet i
              Sverige är inte bara försenat i förhållande till EU:s lagstiftning
              utan också otillräckligt. Det ger inte det goda skydd för arbetstagarna
              som de förtjänar på den svenska arbetsmarknaden.
            </seg>
            <seg n="93337c3c">
              Låt mig återkomma till den mycket konkreta fråga som jag ställde
              om Scan i Kristianstad. Innebär genomförandet av direktivet i
              Sverige att Scan inte längre har rätt att betala de bemanningsanställda
              från andra länder mindre än vad de svenska anställda får? Är det
              så eller inte? Om genomförandet av direktivet inte innebär en
              skyldighet för företagen att behandla personalen lika har vi inte
              lyckats speciellt väl med att förbättra villkoren.
            </seg>
            <seg n="4fa76dfd">
              Ministern berör lite mer översiktligt de två andra frågorna.
              Den ena gäller tiden, det vill säga hur länge bemanningsföretagen
              får vara inne på en arbetsplats. På Scan i Kristianstad handlar
              det om elva år inte en månad, inte ett år, inte ett och ett halvt
              år utan elva år. Då är det inte längre en tillfällig lösning.
            </seg>
            <seg n="7b384b65">
              Jag skulle vilja få ministerns åsikt. Är det rimligt att man
              permanent ersätter fast anställd personal med inhyrd personal
              på detta sätt?
            </seg>
            <seg n="a887188c">
              Den andra frågan gäller uppsägningarna. Jag vet inte hur många
              fall vi behöver. Hur många arbetsplatser behöver vi för att bevisa
              att företagen uppenbarligen tror att det är okej att sparka fast
              anställd personal för att ta in eller behålla bemanningsföretag?
              Att det inte finns något förbud mot detta och att det är okej
              att göra så här är tydligen det budskap som företagen har tagit
              emot av regeringen, för de hade inte gjort så här gång på gång
              om de inte hade sett en lucka i lagstiftningen.
            </seg>
            <seg n="38c7ce2a">
              Om ministern menar allvar med att det inte ska gå att sparka
              fast anställd personal, gå runt lagen om anställningsskydd och
              ha inne bemanningsföretag i stället är det hög tid att skärpa
              lagen.
            </seg>
            <seg n="68c09983">
              Är ministern inte beredd att göra det kan jag inte dra någon
              annan slutsats än att man inte vill. Att man tillåter den här
              sociala dumpningen är ett sätt att undergräva löntagarnas ställning
              som kollektiv samt fackföreningsrörelsens styrka. Annars hade
              det varit en självklar åtgärd att man inte får gå runt lagen om
              anställningsskydd och säga upp folk för att i stället ta in bemanningsanställda.
              Vilka fler bevis behöver man än de människor som redan har fått
              gå från sina arbeten?
            </seg>
            <seg n="c2517e93">
              Den här debatten visar på ett större problem på svensk arbetsmarknad.
              Regeringens otrygghetslinje, regeringens linje att göra arbetstagarna
              flexibla, att öppna för låglönekonkurrens från andra länder, vare
              sig det är EU-länder eller icke EU-länder, trasar sönder svensk
              arbetsmarknad. Det handlar inte bara om de anställda på slakteriet
              i Scan. Det handlar om dem som jobbar i restaurangnäringen, om
              långtradarchaufförerna, om skogsplanterarna och om dem som arbetar
              i jordbruket och som alltmer utsätts för en hänsynslös exploatering
              av människor från låglöneländer.
            </seg>
            <seg n="e2493260">
              Jag menar att det är djupt bekymmersamt för svensk arbetsmarknad
              eftersom det innebär en sorts legaliserad diskriminering av människor
              från andra länder. Regeringen låter det ske utan att vidta lämpliga
              åtgärder. Det innebär att villkoren för svenska löntagare pressas
              tillbaka på hela arbetsmarknaden. Det innebär att löntagare från
              olika länder ställs mot varandra på ett mycket farligt sätt på
              Sveriges arbetsmarknad, och det innebär att seriösa bra arbetsgivare
              ibland blir utkonkurrerade av mindre seriösa arbetsgivare som
              inte tvekar att utnyttja människor från låglöneländer om de har
              möjlighet.
            </seg>
            <seg n="437630ba">
              Detta ska vi ändra på efter valet 2014. Den här regeringen verkar
              inte vare sig vilja eller kunna det.
            </seg>
          </u>
          <note type="speaker" n="2281e841">
            Anf. 51 JOSEFIN BRINK (V):
          </note>
          <u who="josefin_brink_4d45f6" xml:id="i-32170aa34f696303-1" n="9ec128c9">
            <seg n="6d70e28e">
              Fru talman! Jag vill bemöta något av det som arbetsmarknadsministern
              sade. Det är möjligt att arbetsmarknadsministern har träffat ett
              antal personer som är nöjda med att jobba på bemanningsföretag.
              Det är klart att det finns sådana. Men i de undersökningar som
              har gjorts av villkoren för personer som arbetar på bemanningsföretag
              är det mycket som tyder på att det finns stora problem. Arbetsmiljöverket
              gjorde nyligen en granskning av de bemanningsanställda och fann
              stora brister i arbetsmiljöarbetet. Det handlade om sådant som
              ingår i själva upplägget för att jobba på ett bemanningsföretag,
              nämligen att man inte fick tillräcklig introduktion om säkerheten
              på arbetsplatsen och att det rådde stor oklarhet om vem som egentligen
              var ansvarig för arbetsmiljön. I statistiken kan vi förfärande
              nog se att arbetsolyckor är dubbelt så vanliga bland personer
              som är inhyrda som bland dem som är fast anställda.
            </seg>
            <seg n="a51f298a">
              Nyligen kom en enkätundersökning som LO har gjort bland sina
              egna medlemmar som är bemanningsanställda. Det ger en ganska dyster
              bild av hur man ser på sin egen situation. Så många som nio av
              tio i undersökningen uppger att de hellre skulle vilja vara direkt
              anställda än anställda av ett bemanningsföretag. Liknande resultat
              har Journalistförbundet fått som också har ett stort antal medlemmar
              som arbetar på bemanningsföretag.
            </seg>
            <seg n="02fb8ab1">
              Den positiva bilden av att bemanningsföretagen inte är något
              problem och att de som jobbar där har det bra delas tyvärr inte
              av de personer som arbetar där. Det är viktigt att komma ihåg
              att om vi har en arbetsmarknad där inhyrning från bemanningsföretag
              i allt högre grad ersätter fasta anställningar kommer vi att få
              en arbetsmarknad där fler känner sig otrygga och osäkra. Det är
              det problemet som vi vill att regeringen ska göra något åt, men
              som regeringen vägrar att göra något åt.
            </seg>
          </u>
          <note type="speaker" n="5d1bce4f">
            Anf. 52 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-19" n="13d1483c">
            <seg n="d6b5bf85">
              Fru talman! Självklart ska det råda sjysta villkor på den svenska
              arbetsmarknaden. Om ett företag har bestående rekryteringsbehov
              bör man erbjuda tillsvidareanställningar. Det bör vara grunden.
              De flesta har också tillsvidareanställning.
            </seg>
            <seg n="04105c68">
              Arbetsgivaren har rätt att leda och fördela arbetet och att fritt
              välja att anställa personer och också att säga upp personer. Det
              ligger i den svenska modellen sedan 30-talet. I Sverige har vi
              en ganska liten del anställda i bemanningsföretag, ungefär 1 procent.
              Som svar på Jonas Sjöstedts fråga vill jag säga att jag tycker
              att det är viktigt att de som hyrs in från andra länder får en
              likabehandling när det gäller lön och arbetsmiljö. Ytterst har
              vi också möjlighet att få saker och ting prövade i domstol. Livsmedelsarbetarförbundet
              kanske borde få saker och ting prövade i domstol och se rättspraxis
              på området.
            </seg>
            <seg n="e03cf4ab">
              Vänsterpartiet är ganska ensamt i kammaren om att vilja förbjuda
              bemanningsföretag annat än för mycket korta inhopp. Jag tror att
              vi behöver både långsiktiga fasta anställningar och bemanningslösningar.
              Det ser man inte minst inom industrin, speciellt nu när situationen
              är skakig med många varsel och när man är rädd för att tillsvidareanställa
              eftersom man inte vet hur produktionen ser ut.
            </seg>
            <seg n="3fa41eb4">
              Regeringen har lagt fram en proposition för att stärka skyddet
              för bemanningsanställda för att de ska ha likabehandling när de
              är uthyrda och inte lyder under kollektivavtal. Den behandlas
              nu. Jag kan inte vara mer tydlig än så. Vi vill också se över
              frågan när det gäller företrädesrätten, som är en grundbult i
              lagen om anställningsskydd.
            </seg>
            <seg n="dd21d2c7">
              Mot detta står dock bemanningsföretagen, som nu har gjort en
              anmälan mot Sverige för det sätt som vi föreslår att den här lagstiftningen
              ska implementeras på. Man menar att det finns hinder i MBL och
              kollektivavtalen. Det är ytterligare en fråga för kammaren så
              småningom.
            </seg>
            <seg n="494bdc8f">
              Regeringen menar att vi kommer att implementera detta på ett
              korrekt sätt för att skydda arbetstagare så att de får sjysta
              villkor även i Sverige. Vi får se vart den andra debatten leder.
              Jag vill vara tydlig och säga att vi ska ha sjysta villkor, och
              att grunden är tillsvidareanställningar. Arbetsgivarens rätt att
              fritt anställa och avskeda arbetstagare, som vi har haft sedan
              30-talet, tycker vi ändå är en princip som bör råda framöver.
            </seg>
          </u>
          <note type="speaker" n="4ec48af4">
            Anf. 53 JONAS SJÖSTEDT (V):
          </note>
          <u who="jonas_sjostedt_818231" xml:id="i-482c45fec78576f2-2" n="cf41bde0">
            <seg n="ccbdcb90">
              Fru talman! Jag tackar ministern för debatten.
            </seg>
            <seg n="b8c46e49">
              Ministern säger att grunden är tillsvidareanställningar, alltså
              fast arbete. Det är precis så det inte fungerar i praktiken. Vi
              har den här debatten i kammaren eftersom det allt oftare inte
              är så. De flesta ungdomar i Sverige som har ett arbete många har
              ju inte det har inte fast arbete. Det är dit vi har kommit med
              sex år av borgerlig politik.
            </seg>
            <seg n="3c0ca792">
              När det gäller bemanningsföretag talar ministern som om syftet
              var att ge likvärdiga rättigheter, men när det kommer till den
              skarpa lagstiftningen är det inte vad man föreslår. Om vi hade
              fått avgöra politiken hade det sett annorlunda ut. Då hade det
              varit omöjligt att diskriminera löntagare med lägre lön för att
              de är inhyrda. Då hade vi satt en tidsgräns som gör att man inte
              kan ersätta fast anställd personal med inhyrd personal år efter
              år, som man faktiskt har gjort i Kristianstad. Då hade vi infört
              ett skarpt förbud i lagstiftningen mot att säga upp folk samtidigt
              som man tar in eller har inne bemanningsföretag. Då hade vi kunnat
              få ordning på branschen. Då hade vi kunnat få större rättvisa
              på arbetsmarknaden.
            </seg>
            <seg n="d79048e0">
              Det är bara att konstatera att regeringen inte verkar vara intresserad
              av att göra det. Det beklagar jag. De som råkar illa ut i slutändan
              är naturligtvis både de som sägs upp från fasta arbeten eftersom
              man kan gå runt lagen om anställningsskydd och de som jobbar åt
              bemanningsföretagen och som ofta är i en utsatt situation. I Kristianstad
              har man vittnat om att man inte vågar organisera sig fackligt,
              till exempel. Är det den sortens arbetsmarknad vi vill ha? Är
              det det vi vill se sprida sig från bransch till bransch, från
              arbetsplats till arbetsplats, vilket faktiskt är fallet i Sverige
              i dag? Vi har en annan vision av det goda arbetet, av trygghet
              på arbetsmarknaden och av inflytande och långsiktighet i arbetet,
              och det kräver en ny politik.
            </seg>
          </u>
          <note type="speaker" n="996255f5">
            Anf. 54 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-20" n="13d1483c">
            <seg n="9bc3703a">
              Fru talman! Tack för debatten; den är viktig.
            </seg>
            <seg n="26d02b79">
              Jag vill påminna om att bemanningsanställda är en liten andel
              i Sverige. Det är en procent, vilket är betydligt mindre än i
              Europas övriga länder. 90 procent av de bemanningsanställda har
              kollektivavtal med de fackliga organisationerna. För de övriga
              har vi nu en skärpning av skyddet för bemanningsanställda. I Sverige
              har i dag ungefär 85 procent av de anställda tillsvidareanställningar.
              De övriga har timanställningar, visstidsanställningar eller är
              bemanningsanställda. Principen på den svenska arbetsmarknaden
              är tillsvidareanställningar. Det är också de som har ökat.
            </seg>
            <seg n="29069c0b">
              Vi har en grundlagsskyddad rättighet som jag är stolt över att
              vi har i Sverige, nämligen att kunna organisera sig fackligt.
              Det är en princip som är lika för alla i hela Sverige. Det är
              viktigt att vi står upp för den. Det är också viktigt att Livsmedelsarbetareförbundet,
              i de fall där de tycker att man har brutit mot lag eller kollektivavtal,
              går vidare och får fall prövade. Vi har inga, eller få, rättsfall
              på det här området. Det vore intressant att se hur rättstillämpningen
              är och vad AD skulle tycka.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="bd5c0fff">
            15 § Svar på interpellationerna 2012/13:55 och 131 om insatser
            mot ungdomsarbetslöshet
          </note>
          <note type="speaker" n="86242e2e">
            Anf. 55 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-21" n="13d1483c">
            <seg n="122dc268">
              Fru talman! Jag ser dåligt, för jag har inga glasögon.
            </seg>
            <seg n="de081632">
              Esabelle Dingizian har frågat mig vad jag avser att göra för
              att samarbetet mellan kommunerna och Arbetsförmedlingen ska förbättras
              samt vilka åtgärder jag är beredd att vidta för att resurserna
              för att få unga i arbete ska användas på ett mer effektivt och
              ändamålsenligt sätt.
            </seg>
            <seg n="48ee3673">
              Monica Green har frågat mig vad jag tänker göra för att följa
              riksdagsbeslutet om att stoppa fas 3.
            </seg>
            <seg n="bb5d0a8c">
              Jag besvarar interpellationerna i ett sammanhang.
            </seg>
            <seg n="4fc6470f">
              Som jag har påpekat flera gånger tidigare i kammaren är arbetslösheten
              bland unga en utmaning som regeringen tar på största allvar. Arbetsförmedlingen
              har till uppgift att ge samma service till alla i landet oavsett
              var man bor. Lokal och regional flexibilitet kan uppnås genom
              samverkan med kommuner, vilket förekommer på många ställen runt
              om i landet. Regeringen ser mycket positivt på dessa insatser
              och uppmuntrar till en spridning av de lyckade exemplen till andra
              kommuner.
            </seg>
            <seg n="829da1c3">
              Dessutom är det så att kommunerna under en lång tid har haft
              en skyldighet att hålla sig informerade om unga som varken arbetar
              eller studerar. En rapport från Skolverket om det kommunala informationsansvaret
              visar att vissa kommuners arbete med dessa ungdomar har utvecklats,
              samtidigt som det finns kommuner som inte alls arbetar med frågan.
              Det betyder att förutsättningarna för unga utanför gymnasieskolan
              att komma vidare till en meningsfull sysselsättning ser olika
              ut i landet. Detta är naturligtvis bekymmersamt. Regeringen har
              därför gett en särskild utredare i uppdrag att göra en översyn
              av det kommunala informationsansvaret och vid behov föreslå ändringar
              av regelverket. Utredningen ska också ta ställning till om ansvarsfördelningen
              mellan kommunerna och de statliga myndigheterna behöver förtydligas
              när det gäller insatser för unga som varken arbetar eller studerar.
              Denna utredning ska slutredovisas senast den 1 augusti 2013, med
              en delredovisning senast den 31 januari 2013 när det gäller det
              kommunala informationsansvaret.
            </seg>
            <seg n="720ec8a1">
              Alliansregeringen har sedan den tillträdde vidtagit en rad åtgärder
              för att åstadkomma en mer effektiv arbetsmarknadspolitik. Det
              är med denna utgångspunkt som regeringen också har utformat alla
              de insatser som Arbetsförmedlingen kan erbjuda ungdomar för att
              de ska kunna få ett arbete eller fortsätta att studera. Sedan
              tidigare kan ungdomar som av särskilda skäl står långt ifrån arbetsmarknaden
              få ta del av vissa programinsatser redan från första dagen i arbetslöshet.
              Dessutom har regeringen i budgetpropositionen för 2013 föreslagit
              att resurserna för tidiga förmedlingsinsatser till ungdomar ska
              förstärkas.
            </seg>
            <seg n="004cdffc">
              De ungdomar som inte har slutfört sin gymnasieutbildning löper
              en stor risk att hamna i långvarigt utanförskap. Det är därför
              mycket viktigt att ungdomar får möjlighet att påbörja en gymnasieutbildning
              eller slutföra utbildningen i de fall då studierna har avbrutits.
              I budgetpropositionen för 2013 föreslår regeringen en förlängning
              av både folkhögskolesatsningen och möjligheten att få den högre
              bidragsnivån inom studiemedlen för kompletterande studier inom
              kommunal vuxenutbildning eller vid folkhögskola.
            </seg>
            <seg n="4d91c0d0">
              Som jag har redogjort för många gånger tidigare har också flera
              förändringar genomförts som syftar till att förstärka sysselsättningsfasen
              så att den ska fungera enligt intentionerna. Ungdomar utgör i
              dag en mycket liten andel av deltagarna i sysselsättningsfasen.
              Även för dessa är sysselsättning hos en seriös anordnare bättre
              än sysslolöshet. Regeringen följer sysselsättningsfasen och Arbetsförmedlingens
              arbete med att förhindra långtidsarbetslöshet kontinuerligt.
            </seg>
            <seg n="e9313d05">
              Den höga ungdomsarbetslösheten är en stor utmaning. Regeringens
              reformer inom utbildningspolitiken och arbetsmarknadspolitiken
              underlättar för ungdomar att komma in på arbetsmarknaden och är
              därmed viktiga delar i arbetet med att minska utanförskapet.
            </seg>
          </u>
          <note type="speaker" n="7902345a">
            Anf. 56 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-10f3ffedb495ae01-0" n="5663a53a">
            <seg n="14cfba18">
              Fru talman! Jag tackar ministern för svaret. Jag har under de
              senaste två åren träffat ett stort antal personer som jobbar med
              ungdomar eller för ungdomar. Slutsatsen är att om kommun och stat
              inte jobbar strukturerat uppnår vi inga framgångar.
            </seg>
            <seg n="c80e5b21">
              Ungdomsstyrelsen har via sin analysmodell plockat fram en grupp
              ungdomar på 120 000 personer som varken arbetar eller studerar.
              Det är ungdomar som finns mitt ibland oss. De blir försörjda med
              försörjningsstöd eller aktivitetsersättning eller av sina föräldrar
              eller anhöriga. Det är ungdomar som behöver väldigt mycket stöd
              på grund av den situation som de har. Den här gruppen har sedan
              år 2007 ökat från 85 000 till 120 000. Det visar att de åtgärder
              som regeringen vidtar nu och har vidtagit inte hjälper denna grupp
              ungdomar.
            </seg>
            <seg n="899af61b">
              Det som hjälper är ESF-projekten, som finns runt om i landet
              och som jag och ministern har debatterat tidigare. Problemet är
              att dessa projekt bygger på eldsjälar människor som jobbar på
              Arbetsförmedlingen eller i kommunerna och som tycker att den ordinarie
              verksamheten inte fungerar och att man därför måste ta till nya
              metoder.
            </seg>
            <seg n="a29a8615">
              Ministern säger i sitt svar att det är positivt att de här projekten
              finns. Det ser man också i budgeten, där regeringen beskriver
              de här projekten som något som är kompletterande och mycket positivt.
              Jag har i tidigare debatter med ministern haft frågan uppe. I
              diskussionen har det sagts att det är jättebra att kommunerna
              gör detta. Ministern har tidigare sagt: Ambitionerna finns och
              resurserna finns, men viljan måste till på ett ännu bättre sätt
              ute i kommunerna. Ministern har någon uppfattning om att det inte
              är hon utan kommunerna som bär ansvaret för arbetsmarknadspolitiken
              och att de behöver göra lite mer än vad de gör i dag.
            </seg>
            <seg n="9571972d">
              För några veckor sedan gick SKL ut med ett pressmeddelande, där
              det står: Kommuner efterlyser samarbete för fler jobb. Arbetsmarknadspolitiken
              ska vara statens ansvar. Kommunerna önskar ett bättre samarbete
              med Arbetsförmedlingen. Det visar en enkät från SKL. Kommunerna
              och staten står inför en mängd gemensamma utmaningar. Dit hör
              den höga ungdomsarbetslösheten. Det behövs en gemensam kraftsamling
              från stat och kommun för att komma tillrätta med problemen på
              arbetsmarknaden.
            </seg>
            <seg n="ff41e501">
              Då är det ganska anmärkningsvärt att arbetsmarknadsministern
              står och säger att det är kommunerna som behöver göra någonting.
              Kommunerna själva tycker att staten inte är med på banan och att
              det är de som får bära ett tungt ansvar för att få människor i
              arbetsmarknadspolitiska åtgärder, medan ministern tycker att kommunerna
              behöver bättra sig. Jag behöver få ministerns uppfattning och
              reflexion om det här. Hur kommer det sig att kommunerna och SKL
              har en bild, men arbetsmarknadsministern en annan?
            </seg>
          </u>
          <note type="speaker" n="66fdb45f">
            Anf. 57 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-0" n="04060149">
            <seg n="be49d3b6">
              Fru talman! Jag tackar ministern. Jag tänkte ett tag att jag
              skulle ta och låna ut mina glasögon till ministern, eftersom hon
              sade att hon hade svårt att läsa svaret. Men jag måste säga att
              det nog inte hade hjälpt, eftersom det inte finns något svar på
              min fråga. Jag försöker också läsa, och jag har glasögon. Men
              svaret finns inte. Frågan i min interpellation var: Vad tänker
              arbetsmarknadsministern göra för att följa riksdagsbeslutet om
              att stoppa fas 3? Svaret på den frågan finns inte.
            </seg>
            <seg n="3e684fc4">
              Nu önskar jag i och för sig att Hillevi Engström ändå har glasögon,
              men kanske en annan typ av glasögon, så att hon ser verkligheten.
              Hillevi Engström var i går i Trollhättan. Hon gav rekommendationer
              och sade att det finns utbildning som ungdomar kan gå. Men vi
              vet hur det är. Ni har dragit ned på utbildningsmöjligheterna,
              både för de unga och för de äldre. Ni har gjort det svårare med
              arbetsmarknadsutbildningar. Ni har försämrat komvux och de högre
              utbildningarna. Ni har visserligen lagt tillbaka lite; det är
              jag fullt medveten om. Detta kallar ni gigantiska reformer. Men
              det räcker inte. Än så länge är det bara en smula mot vad vi hade
              tidigare och vad som behövs i dag.
            </seg>
            <seg n="28c423d3">
              Hillevi Engström säger också att ni har gjort arbetsmarknadspolitiken
              effektiv. Oj, det är så att man baxnar! Vad är det för effektivt
              i detta? Det handlar om att låsa in ungdomar i fas 3 och att de
              inte får möjlighet att få hjälp på Arbetsförmedlingen från första
              dagen. Ungdomar får inte möjlighet att studera både innanför och
              utanför fas 3. Det är en katastrof i sig. Det finns ingen effektivitet
              i det.
            </seg>
            <seg n="7341a156">
              Jag vet inte vad Hillevi Engström menar när hon säger att arbetsmarknadspolitiken
              har blivit mer effektiv. Det är en katastrof där ute. Det är en
              massarbetslöshet, en långtidsarbetslöshet och en ungdomsarbetslöshet
              som är fullkomligt oacceptabel.
            </seg>
            <seg n="5431938e">
              Då kan man inte vara nöjd med sakernas tillstånd och säga: Vi
              har gjort arbetsmarknadspolitiken effektiv, och vi rekommenderar
              ungdomar att utbilda sig. Varför har ni då dragit ned på utbildningsplatserna
              och möjligheterna för ungdomarna? Vet Hillevi Engström hur många
              som får möjligheten att utbilda sig inom fas 3, något som Hillevi
              Engström påstår finns? Vad vi kan se är det möjligtvis en promille.
            </seg>
            <seg n="b8d7cbd2">
              Hillevi Engström säger dessutom: Det är ändå bara en liten del
              av ungdomarna som finns i fas 3. Jag menar att det är oacceptabelt
              oavsett hur få ungdomar det än är som låses in. Ingen ska låsas
              in i fas 3. Alla ska ges möjlighet att från första dagen få en
              chans till jobb, praktik eller utbildning.
            </seg>
            <seg n="ee20a779">
              Hillevi Engström är bekymrad och säger att det är en stor utmaning.
              Vi har politiken. Vi har ett färdigt program med hur vi får ungdomar
              och äldre i arbete. Detta duger inte, Hillevi Engström!
            </seg>
          </u>
          <note type="speaker" n="9b431666">
            Anf. 58 ROGER HADDAD (FP):
          </note>
          <u who="roger_haddad_de36c7" xml:id="i-d047f2e102d2f7e5-0" n="492d1698">
            <seg n="1905d7ce">
              Fru talman! Det är väldigt intressant att kammaren vecka efter
              vecka tar upp ungdomsarbetslöshetsfrågan som ett debattämne. Det
              visar på det engagemang som finns, och det är en av våra största
              politiska utmaningar.
            </seg>
            <seg n="de826468">
              Esabelle Dingizians interpellation lämnar många frågetecken.
              Hon kritiserar det kommunala uppföljningsansvaret och ansvarsfördelningen.
              Hon kritiserar Arbetsförmedlingens insatser. Hon pekar på bristande
              utbildningsmöjligheter. Men ingenstans levererar Miljöpartiet
              alternativa åtgärder förutom de omnämnda ESF-projekten.
            </seg>
            <seg n="44c2a98f">
              Det spelar ingen roll ifall man sitter i opposition. I landets
              290 kommuner är man med och styr i drygt hälften. Jag har inte
              kontrollerat siffran exakt. Då har Miljöpartiet också ett kommunalt
              ansvar att visa på alternativa förslag så att vi kan debattera
              och vara konstruktiva i debatten och inte bara kritisera regeringens
              politik.
            </seg>
            <seg n="b2e08c0c">
              Jag håller med om att vi måste följa upp det kommunala informationsansvaret,
              förtydliga det och skärpa det. Det finns, som ministern sade,
              uppdrag genom en utredning. Sedan har också Skolverket via statsrådet
              Nyamko Sabuni fått ett uppdrag att särskilt titta på ungdomars
              etablering på arbetsmarknaden före och efter, till exempel när
              de kommer in i vuxenutbildningen, vad de har med sig och vad som
              saknas.
            </seg>
            <seg n="c065f1b3">
              När arbetsmarknadsministern är här vill jag också betona det
              som finns i budgeten för nästa år. Det gäller Arbetsförmedlingen,
              där tidiga förmedlingsinsatser är mycket viktigt. Men vi måste
              ändå vara medvetna om risken för inlåsningseffekter.
            </seg>
            <seg n="aee5f317">
              Varför hamnar de ungdomsarbetslösa hos Arbetsförmedlingen? Varför
              får de inga jobb? Den ena förklaringen är att de har fel utbildning.
              Den andra är att väldigt många i denna målgrupp inte har en slutförd
              gymnasieutbildning.
            </seg>
            <seg n="c7e07c0f">
              Är det då Arbetsförmedlingen som ska lösa den frågan? Jag tycker
              inte att det är självklart att det ska vara Arbetsförmedlingen.
              Därför satsar regeringen på yrkesvux, vuxenutbildning och lärlingsvux.
              Vi dubblar nästa år summan till handledare som tar emot lärlingar.
              Vi ökar vuxenutbildningen.
            </seg>
            <seg n="31f2b66a">
              Väldigt många kommuner satsar miljontals kronor på vuxenutbildning
              och arbetsmarknadspolitiska insatser. Det är ett viktigt komplement
              till statens insatser. Det ligger i varje kommuns eget intresse
              och är ett incitament att få bort ungdomar från ungdomsarbetslöshetskön.
              Annars kommer de nästa vecka in till socialkontoret och vill ha
              försörjningsstöd.
            </seg>
            <seg n="7d5667fb">
              Det finns ett incitament för kommunerna. Men vi har också ett
              ansvar från den nationella nivån när det gäller Arbetsförmedlingen.
              Ingenting omnämns här vare sig av Monica Green eller Esabelle
              Dingizian om de satsningar som görs inom lärlingsvux och yrkesvux.
            </seg>
            <seg n="08430fed">
              Fru talman! För det första har den rödgröna oppositionen inte
              någon gemensam politik. För det andra fokuserar ni enkom på brandkårsutryckningar.
              Det har jag också erfarenhet av från den kommunala sektorn.
            </seg>
            <seg n="04ce0182">
              Ni är beredda att satsa hur mycket pengar som helst på arbetsmarknadspolitiska
              insatser i stället för att komma åt roten till varför unga hoppar
              av gymnasiet och varför de inte har slutbetyg. Har jag inget slutbetyg
              från gymnasiet så får jag inget jobb.
            </seg>
            <seg n="dce68906">
              Ändå vill ni gå tillbaka till den gamla gymnasieskolan där man
              tonade ned yrkesprogrammen och lärlingsutbildningarna. Man teoretiserade
              yrkes- och lärlingsutbildningarna trots att branschen var väldigt
              kraftfull i sin kritik.
            </seg>
            <seg n="47a3f081">
              Det är detta som är den långsiktiga lösningen. Det är vad vi
              ska angripa. Det handlar inte om mer ESF-projekt och ännu mer
              pengar till Arbetsförmedlingen. Arbetsförmedlingen har hur många
              miljarder som helst. Men de ska användas rätt. Min förhoppning
              är att i nästa års budget finns det tydligare riktlinjer till
              Arbetsförmedlingen.
            </seg>
          </u>
          <note type="speaker" n="409c069a">
            Anf. 59 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-c7bdcec4a3abd500-0" n="1a892e2f">
            <seg n="d1933891">
              Fru talman! Det är en väldigt viktig fråga vi diskuterar här
              i dag, som föregående talare redan har nämnt.
            </seg>
            <seg n="188abd2f">
              Det är intressant att Socialdemokraterna och Miljöpartiet så
              pass mycket kritiserar regeringen. När man går tillbaka och tittar
              i den budget som de själva har lagt fram finns det inte särskilt
              mycket konstruktivt som inte redan finns. Det är väldigt konstigt
              att ni kan kritisera en regering som lägger fram förslag och säga:
              Ni gör ingenting, och sedan har ni inte kontrollerat vad som görs.
            </seg>
            <seg n="346cf326">
              Socialdemokraterna lägger fram en lägre budget än vad vi gör.
              De har högre kostnader för att anställa ungdomar än vad vi har.
              De till och med fördubblar arbetsgivaravgiften. Sedan påstår de:
              Utbildning kommer att vara lösningen på hela ungdomsarbetslöshetsproblemet.
              Det räcker inte bara med utbildning. Man måste stimulera arbetsgivare
              att vilja anställa. Där har ni gått totalt fel när ni vill höja
              kostnaderna för att anställa ungdomar.
            </seg>
            <seg n="726d759f">
              Ni föreslår också det som redan finns. Det finns redan i dag
              en rad anställningsformer med olika stöd och subventioner. Det
              finns redan möjligheter för Arbetsförmedlingen att sätta in insatser
              från dag ett med de nya bedömningsverktyg man har. Här slår ni
              helt in öppna dörrar.
            </seg>
            <seg n="5af2438d">
              Det går i dag att jobba halvtid och studera på halvtid. Det finns
              studiemotiverande förslag som till exempel att gå på folkhögskola
              med förhöjt studiebidrag.
            </seg>
            <seg n="f41bf311">
              Ni talar om yrkesintroduktionsanställningar. Det pågår just nu
              en överläggning mellan staten, regeringen, fack och arbetsgivare
              om den så kallade jobbpakten där man just ska komma fram till
              dessa lösningar.
            </seg>
            <seg n="716a100c">
              Allt det ni föreslår är det vi redan gör. Frågan är: Vad är då
              ert förslag till att ungdomar ska komma i jobb, utöver att ni
              säger att ni ska ge en massa utbildningsplatser?
            </seg>
            <seg n="e0601368">
              Jag vill påminna om att vi satsar på 4 200 tillfälliga högskoleplatser
              nästa år. Under 20102011 är det en satsning på 10 000 högskoleplatser.
              Likväl säger ni att vi ingenting gör.
            </seg>
            <seg n="1e2bfdab">
              Det ni gör är att minska RUT och ROT. Det kommer inte att ge
              fler jobb till unga. Ni höjer skatterna. Det kommer inte att ge
              fler jobb till unga. Ni höjer kostnaderna för att anställa unga.
              Det kommer inte att ge fler jobb till ungdomar.
            </seg>
            <seg n="6010cb5a">
              Ni vill höja restaurangmomsen. Det är en bransch där väldigt
              många ungdomar jobbar. Det kommer inte att ge fler jobb till unga.
              Ni vill heller inte ha den lägre bolagsskatten som vi vill ha.
              Vi kan inte se att det skulle ge fler jobb till någon.
            </seg>
            <seg n="0b0b8920">
              Frågan är: Vad är det oppositionen tänker göra som inte regeringen
              redan har gjort? Vi kunde få en ny debatt här i stället med friska
              förslag och nya idéer. Tala framför allt om: Var finns de jobb
              ni säger ska skapas av dessa utbildningar? Det vore väldigt intressant
              att få ett svar på det.
            </seg>
          </u>
          <note type="speaker" n="8d7669a3">
            Anf. 60 GUSTAV NILSSON (M):
          </note>
          <u who="gustav_nilsson_e40443" xml:id="i-991a669357cb32e4-0" n="dae4cba4">
            <seg n="6ae3a98a">
              Fru talman! De ekonomiska problem som finns i många länder i
              Europa leder till en svagare arbetsmarknad också i vårt land.
              Vi påverkas som ett litet, exportberoende land även om vi har
              en stark ekonomi att luta oss mot.
            </seg>
            <seg n="cfd9b19b">
              Situationen blir kärvare, inte minst för ungdomar. Som arbetsmarknadsministern
              har redovisat görs en mängd insatser för att motverka arbetslösheten
              bland ungdomar. Det finns också en beredskap om läget skulle förvärras
              ytterligare. En förutsättning är att det förs en bra arbetsmarknadspolitik.
              Samverkan mellan olika aktörer är viktig. Det gäller givetvis
              Arbetsförmedlingen, kommuner, landsting, privata företag och parterna
              på arbetsmarknaden, som har en given och viktig roll.
            </seg>
            <seg n="3a88b7ba">
              Många arbetsgivare, såväl offentliga som privata, står inför
              stora generationsväxlingar i sin verksamhet. Risken för kompetens-
              och arbetskraftsbrist är stor. Samtidigt är det många arbetslösa
              ungdomar som när de söker jobb på arbetsmarknaden får svaret att
              de inte har någon arbetslivserfarenhet och att det ibland också
              saknas kompetens. Därför är det viktigt att utveckla metoder för
              samverkan för att klara generationsväxlingen. Här har Arbetsförmedlingen
              och kommunerna en viktig roll.
            </seg>
            <seg n="82270a22">
              Som nämns i svaret finns på flera håll i landet goda exempel
              på samverkan där kommunerna har en viktig roll. I mitt hemlän
              Blekinge finns exempelvis ett intressant arbete som pågår där
              Ronneby kommun, Karlskrona kommun och Arbetsförmedlingen samverkar.
              Arbetslösa ungdomar får här möjlighet till praktik ute på företagen
              och att skapa sig bättre förutsättningar att få arbete eller studera
              vidare. Det handlar om ungdomar upp till 29 år som får introduktion
              och yrkespraktik. Med stöd och handledning för ungdomar hjälp
              att vidareutveckla den egna kompetensen och att hitta ett jobb
              eller att starta ett företag. Många ungdomar i dag är intresserade
              av att kunna utveckla tankar om att starta företag.
            </seg>
            <seg n="243ad6bd">
              Det arbete som nu pågår i Ronneby i samverkan mellan Ronneby
              och Karlskrona kommuner bedrivs i projektform. Det kommer att
              byggas vidare på detta, och förhoppningsvis kan det bli permanenta
              insatser. Man har hittat modellen till projektet i Kristianstads
              kommun. Där finns bra erfarenheter som visar att 64 procent av
              de ungdomar som har deltagit i dag har ett arbete eller studerar
              vidare. Jag tror att det är viktigt att detta arbetssätt utvecklas
              i flera kommuner.
            </seg>
            <seg n="f8c13288">
              Karlskrona kommun och Arbetsförmedlingen har också haft en viktig
              roll i det numera riksbekanta samarbetet mellan ABB och Metall.
              Det är alltså ett samarbete mellan parterna där arbetslösa ungdomar
              från kommunens skolor har kommit in på arbetsplatsen på ABB i
              Karlskrona. Ungdomar har tagits in, och efter sex månader har
              de fått fast anställning. Under introduktionstiden börjar de med
              75 procent av avtalets lägsta lön kombinerat med handledning.
              Efter sex månader får de lägsta lön enligt avtal. Detta är en
              intressant form av jobbpakt som fungerar bra och där samverkan
              sker mellan parterna på arbetsmarknaden. Det är något att ta efter
              i övriga landet.
            </seg>
            <seg n="c6501828">
              Detta är ett par exempel som jag tycker kan vara förebilder och
              som belyser hur viktigt det är med samarbete och samverkan och
              vad det kan ge för resultat. Det finns många goda exempel runt
              om i landet; det är jag övertygad om. Men det är viktigt att jobba
              vidare med detta. Vi måste på olika sätt motverka att ungdomar
              hamnar i arbetslöshet, och det här är ett sätt.
            </seg>
            <seg n="512d3abf">
              Arbetet måste fortsätta så att ungdomar får bättre chanser till
              jobb eller utbildning. Arbetsmarknadsministerns positiva svar
              ger en god grund för detta fortsatta arbete.
            </seg>
          </u>
          <note type="speaker" n="17640c41">
            Anf. 61 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-441ada470f5314ab-0" n="2569d62e">
            <seg n="2c64ff8b">
              Fru talman! Nu står Moderaterna här i kammaren och frågar var
              jobben finns. Om vi skulle ta och börja med att hjälpa de företag
              som i dag inte hittar lämplig personal på traven och se till att
              de kan anställa? De ropar efter arbetskraft. Man skulle kanske
              börja med det. Det kan vara ett gott tips till Moderaterna, som
              frågar var jobben finns.
            </seg>
            <seg n="6be1cec7">
              Jag missar inte ett tillfälle här i kammaren att få diskutera
              denna styggelse som heter fas 3. Jag har ställt frågor till Hillevi
              Engström förut, och jag har bett henne att komma fram och tala
              om vad det är som är så lyckat med fas 3. Jag ställer frågan återigen,
              fru talman.
            </seg>
            <seg n="6eeecdfc">
              I Gustav Nilssons trakter kom det i somras rapporter om att fas
              3 trängde undan sommarjobben. Arbetsförmedlingen har själv konstaterat
              i en utredning att nästan hälften, 47 procent, av dem som har
              blivit inskrivna och placerade i fas 3 har trängt ut vanliga jobb.
              Vi har sett reportagen om trappstädningar och så vidare utförda
              av inskrivna i fas 3, som tidigare utfördes av arbetskraft med
              kollektivavtalsenliga löner.
            </seg>
            <seg n="f5d714fd">
              Ta chansen återigen att tala om vad det är som är så lyckat med
              fas 3! Är det alla de som lämnar fas 3 och går till jobb eller
              studier? Minskar fas 3? Nej, det ökar stadigt. Vad ligger prognosen
              på för slutet av 2013? Ligger den på 37 000, eller ligger den
              på 40 000 som skrivs in i denna fasansfulla åtgärd? Den lämnar
              folk i passivitet, och den tränger ut vanliga jobb. De som utför
              jobben får ingen lön, men däremot får den som tar emot dem pengar.
              Det är över 135 miljoner kronor per månad som staten betalar ut
              till fas 3.
            </seg>
            <seg n="2eff635f">
              Förra gången vi hade denna debatt här var en sen kväll, arbetsmarknadsministern.
              Den glömmer vi inte. Dagen efteråt hade jag besök av 20 personer
              från Gävle som är inskrivna i fas 3. De frågade mig: Vilket svar
              fick du? Frågan var just denna: Vad är det som är så lyckat, och
              vad är det som är så bra med fas 3? Vi vet att det är ett misslyckande.
              Det vet ni också. Varför kan vi då inte vara överens om att vi
              borde förändra det?
            </seg>
            <seg n="79ecedc1">
              Det var ju det beslut vi fattade här i riksdagen med majoritet.
              Detta är inte det första beslut från en majoritet i kammaren som
              Hillevi Engström försöker smita undan. Det finns andra, som kommer
              upp lite senare i debatten. Man skulle ge dem som var inskrivna
              i fas 3 en möjlighet till utbildning. Hur blev det? Blev det 1
              promille som fick denna möjlighet, Katarina Brännström? Tycker
              vi då att vi har följt riksdagens beslut?
            </seg>
            <seg n="cc399869">
              Ska vi göra så, vi alla här, att vi lägger ned prestigen och
              kommer överens om att fas 3 inte fungerar? Kan vi inte vara överens
              om att fas 3 inte är en tillräcklig åtgärd? Kan vi inte vara överens
              om att vi stoppar fas 3 nu? Den bara växer, och den leder inte
              till jobb. Kan vi inte konstatera att fas 3 är ett misslyckande?
            </seg>
          </u>
          <note type="speaker" n="9531336d">
            Anf. 62 JASENKO OMANOVIC (S):
          </note>
          <u who="unknown" xml:id="i-9bc277199bc4925a-22" n="b1b8a3c3">
            <seg n="5f6345bc">
              Fru talman! Vi fick höra påståenden från ett antal moderater
              här om att vi socialdemokrater inte har någon politik på området.
              Jag kan säga att vår politik bygger på detta: Så fort vi får makten
              avskaffar vi fas 3 som det första vi gör. Det är ett förvaringsprojekt.
              Förvaring av människor har man sett i vissa kommuniststater. Där
              förvarar man folk när man inte hittar plats för dem på arbetsmarknaden.
              Det är en passiv åtgärd som inte är värdig en demokrati. Detta
              är vad fas 3 är.
            </seg>
            <seg n="a68ee643">
              För det första avskaffar vi, som sagt, fas 3. För det andra ger
              vi möjlighet till alla unga människor i det här landet som inte
              har gymnasiekompetens att skaffa sig det. Det som är gemensamt
              bland nästan alla ungdomar som är arbetslösa i dag är att de saknar
              gymnasiekompetens. Alla ska ha möjlighet att komplettera och få
              gymnasiekompetens innan de fyller 25 år för att kunna ta steg
              närmare arbetsmarknaden och vidare i utbildningen.
            </seg>
            <seg n="54a6db1b">
              Fru talman! På tal om vidareutbildning måste jag fråga vad regeringen
              gör i dag. Jag kommer från Västernorrlands län. Där är arbetslösheten
              bland ungdomar 25 procent. Vad gör regeringen förutom att sätta
              ungdomarna i karantän de första 90 dagarna? De får inte delta
              i några åtgärder. När de väl kommer längre in i processen får
              de ingen chans att komplettera gymnasiekompetensen, och sedan
              hamnar de i fas 3.
            </seg>
            <seg n="f3edf096">
              De som orkar ta sig igenom alla regeringens hinder och komma
              närmare en högskoleutbildning får ingen plats. Regeringen har
              minskat antalet platser på universitet och högskolor. För Mittuniversitetet
              i det län där jag bor handlar det om närmare 2 500 platser färre.
              Man ska minska antalet platser. Då är min fråga till regeringspartierna:
              Hur tänker ni när arbetslösheten är uppe på 25 procent? Ni förvägrar
              unga människor möjligheten att vidareutbilda sig nu när det är
              så svårt att hitta jobb och nu när det är tiotusentals varsel
              ute i landet. Det är under den här tiden som man ska ha möjlighet
              att vidareutbilda sig på högskola och universitet, men då minskar
              ni antalet platser. Det finns ingen logik i den politik som ni
              för.
            </seg>
            <seg n="49ad48e2">
              Fru talman! Den första dagen när vi får makten kommer det första
              vi gör vara att avskaffa fas 3.
            </seg>
          </u>
          <note type="speaker" n="e4faf387">
            Anf. 63 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-23" n="13d1483c">
            <seg n="b5cf651b">
              Fru talman! Jag kan hålla med Jasenko Omanovic om en viktig sak,
              och det handlar om ungdomars utbildning. Det är otroligt viktigt
              att våra ungdomar får gymnasiekompetens. Det är därför som vi
              också satsar på att göra om gymnasieskolan och grundskolan så
              att alla ungdomar ska få chansen. Jag kan garantera att alla ungdomar
              har chansen om de är motiverade att gå tillbaka till gymnasieskolan.
              Vi erbjuder till och med ett studiestöd på 6 500 kronor per månad
              till en viss grupp ungdomar om de går tillbaka till gymnasieskolan
              och fullföljer den, och det gäller grundskolan också om de inte
              har klarat av den. Man måste ha en grund att stå på när det gäller
              utbildning. Jag tycker att det är otroligt viktigt. Det är också
              därför som vi tillför 18 000 nya utbildningsplatser nästa år i
              budgetförslaget.
            </seg>
            <seg n="48d00004">
              Jag tycker att frågan om kommunerna är mycket intressant. Jag
              reser väldigt mycket varje vecka till olika kommuner ute i landet.
              Jag har också tagit del av den enkät som SKL har gjort om samarbetet
              med Arbetsförmedlingen. SKL säger att man är nöjd med samarbetet,
              men jag är ändå inte nöjd eftersom jag får signaler om att det
              inte fungerar jättebra på alla ställen. Därför har vi varit mycket
              tydliga mot Arbetsförmedlingen dels i regleringsbrevet för i år,
              dels i budgeten för nästa år och dels i det regleringsbrev som
              vi just nu bereder. Där understryker vi vikten av ett gott och
              nära samarbete mellan alla landets kommuner, arbetsmarknadens
              parter och omställningsorganisationer.
            </seg>
            <seg n="6c329270">
              Men jag ser också väldigt många bra exempel på samarbete mellan
              kommuner, arbetsförmedling och det lokala näringslivet. Låt mig
              ge ett exempel. Det finns många ungdomar som har haft det tufft
              i skolan och som inte vill gå tillbaka. Det finns faktiskt de
              som inte är motiverade just nu. I Trelleborg har till exempel
              ett tjugotal unga killar fått möjlighet att utbilda sig till slaktare
              och styckare via Arbetsförmedlingen och kommunen. Det är en 20
              veckors utbildning. De fick hjälp såväl från förmedlingen som
              från kommunen. De har också beretts möjligheter till arbete.
            </seg>
            <seg n="09e9963b">
              Det behövs olika vägar för olika ungdomar. Lösningen är inte
              så enkel som att alla ska in på högskolan, utan det gäller att
              hitta möjligheter att sänka trösklarna och ge ungdomarna en bra
              yrkesutbildning. Det är också viktigt. Därför är det arbete vi
              gör nu i den nya gymnasieskolan med mer lärlingsutbildning och
              mer praktik mycket viktigt för att inte ungdomar ska slås ut.
              Jag tror att vi behöver många vägar in. Framför allt behöver det
              vara billigare att anställa ungdomar. Det måste finnas möjligheter
              till utbildning, och det måste finnas arbetsgivare som vill ta
              emot våra ungdomar.
            </seg>
            <seg n="00ef9c04">
              Det arbete som nu pågår med arbetsmarknadens parter är intressant
              av många skäl, bland annat eftersom vi står inför en situation
              där vi kommer att behöva anställa drygt 400 000 ungdomar inom
              kommuner och landsting fram till 2020. Då måste arbetsgivare och
              fack vilja välkomna unga människor till introduktionsanställningar
              där de får möjligheter till utbildning.
            </seg>
            <seg n="942d93f2">
              Det behövs flera vägar in. Jag tror framför allt att det arbete
              som sker på lokal nivå, där stora och små arbetsgivare bereder
              ungdomar praktikplatser, är A och O. På kommunal nivå försöker
              man nu tillsammans med Arbetsförmedlingen att hitta de goda arbetsgivare
              som möjliggör detta. Det är svårt att hitta praktikplatser i dag
              för våra ungdomar, som inte bara är framtiden utan också nutiden.
            </seg>
            <seg n="ec149dea">
              Låt mig till syvende och sist påminna om den situation vi har.
              Trots den allra värsta kris som vi har haft sedan 30-talet har
              vi i dag drygt 220 000 fler sysselsatta på den svenska arbetsmarknaden.
              Det tolkar jag så att vår politik har effekt.
            </seg>
          </u>
          <note type="speaker" n="c48bbfbe">
            Anf. 64 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-10f3ffedb495ae01-1" n="5663a53a">
            <seg n="65c47cd2">
              Fru talman! Vad vill Miljöpartiet? Jag ska besvara den frågan
              nu.
            </seg>
            <seg n="6f964f1d">
              Det finns en del saker som regeringen gör som Miljöpartiet tycker
              är mycket bra, till exempel satsningen på folkhögskolan, det förhöjda
              studiestödet och starta-eget-stödet. Det är mycket bra, och det
              står i vår budget.
            </seg>
            <seg n="8c33634a">
              Men regeringens största satsning är halverade arbetsgivaravgifter.
              Det kostar 16 miljarder kronor, och det kommer inte de ungdomar
              som är utanför arbetsmarknaden, dessa 120 000 ungdomar som jag
              beskrev tidigare, till del.
            </seg>
            <seg n="ea06623d">
              Ungdomsgarantin är regeringens andra stora åtgärd, och ministern
              har själv sagt flera gånger att om ungdomarna går till Arbetsförmedlingen
              en gång är det inte säkert att de går dit en gång till. Det är
              väldigt många ungdomar som står totalt utanför i passivitet. Jag
              har en siffra här som vi fick i arbetsmarknadsutskottet. Den visar
              att 12 procent av alla rekryteringar som görs sker via Arbetsförmedlingen.
              Det är skandal. Vi skickar ungdomarna till Arbetsförmedlingen,
              och de har inte ens förmåga att se till att ungdomarna får ett
              jobb.
            </seg>
            <seg n="84c9d074">
              Jag står här och säger att vi behöver samarbeta med kommunerna
              på ett strukturellt sätt, och det är Miljöpartiets förslag. Vi
              föreslår att staten tar ett initiativ till samarbete genom lokala
              samverkansavtal med kommunerna så att det blir på riktigt och
              inte de här projekten. Vad gör man till exempel i Södertälje,
              Härnösand, Helsingfors och överallt där de här projekten finns
              när de är slut? Tycker ministern att de ska byta namn och börja
              om från början?
            </seg>
            <seg n="3213c927">
              Vad har regeringen gjort? Jo, man har tillsatt en utredning.
              Varför det? Vad är det vi behöver veta som vi inte vet redan i
              dag? Vad ska den här utredningen konstatera? Ska den konstatera
              att vi inte är överens? Vi vet att om kommunen och staten tar
              varandra i handen och säger att nu kommer man överens om vem som
              gör vad och hur man tar emot ungdomarna skulle vi uppnå mycket
              bättre resultat.
            </seg>
            <seg n="d293a80e">
              Det här är ungdomar som inte klarar sig själva. Ministern berättar
              att hon har träffat dem i Trelleborg. De finns överallt med eller
              utan gymnasieutbildning. De behöver stöd i alla fall. Det spelar
              ingen roll hur mycket man subventionerar eftersom företagen inte
              är intresserade av ungdomar som inte har ett stöd bakom sig. Ministern
              vet allt detta, men hon snackar runt det hela i stället.
            </seg>
            <seg n="b04c0d27">
              Jag tycker att det är ganska tragiskt att Alliansens företrädare
              säger att det synd om kommunerna och att det är kommunerna som
              bär det tunga ansvaret. Ja, Roger Haddad, det var det du sade,
              och det är precis det jag säger också. Gör någonting åt det! Skaka
              hand och säg till kommunerna att vi ska göra det här tillsammans
              i stället för att staten ska stå här, kommunerna ska stå där och
              ungdomarna ska stå i mitten!
            </seg>
            <seg n="78a718a3">
              120 000 ungdomar har i dag varken jobb eller utbildning.
            </seg>
          </u>
          <note type="speaker" n="758e681a">
            Anf. 65 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-1" n="04060149">
            <seg n="8c049e09">
              Fru talman! Jag fick inget svar den här gången heller, så jag
              upprepar frågan. Vad tänker arbetsmarknadsministern göra för att
              följa riksdagsbeslutet om att stoppa fas 3?
            </seg>
            <seg n="233a7267">
              Fas 3 är en inlåsning där människor fastnar och inte får möjlighet
              att vare sig utbilda sig eller få en annan typ av jobb. Fas 3
              är en sista utväg där man låses in och inte får någon ersättning.
              I stället betalas arbetsgivaren, och andra jobb trängs undan.
              Min fråga är alltså: Vad tänker arbetsmarknadsministern göra för
              att följa riksdagsbeslutet om att stoppa fas 3?
            </seg>
            <seg n="0c80599e">
              I Västsverige har antalet unga som har stoppats in i fas 3 fördubblats.
              Hillevi Engström säger att det inte är så många, så det gör kanske
              inte så mycket. Jag menar att det är oacceptabelt att låsa in
              ungdomar i fas 3 hur få det än är. Från första dagen på Arbetsförmedlingen
              har de inte fått chansen att utbilda sig, och de får inte chansen
              i fas 3 heller.
            </seg>
            <seg n="49955a7b">
              Jag förstår att ledamöterna från Moderaterna står här och säger:
              Ja, men var finns jobben då? Jag förstår desperationen hos Moderaterna
              i dag, eftersom man inte kan se var jobben finns. Vi vet att det
              finns ett matchningsproblem, för vi lyssnar bland annat på Svenskt
              Näringsliv, som säger att det finns ett stort matchningsproblem
              med tiotusentals och åter tiotusentals jobb som skulle kunna tillsättas
              om man hittade de här ungdomarna. Det kommer att bli ett kompetensförsörjningsproblem
              om man inte löser det.
            </seg>
            <seg n="e5d377a8">
              Våra förslag på fler utbildningsplatser, på att ungdomar ska
              få hjälp från första dagen och att på de ska få praktikplatser
              är tydligen inte bra, så man frågar oss vad vi vill utöver detta.
              Vad vill ni socialdemokrater mer då? frågar man. Moderaterna vill
              ju ha lite hjälp, eftersom de är så desperata för att de inte
              har någon jobbpolitik.
            </seg>
            <seg n="82cfc902">
              Jag kan säga att det behövs investeringar. Det behövs investeringar
              i miljöteknik. Det behövs investeringar i byggande. Det behövs
              investeringar i miljöanpassade bostäder, till exempel i allmännyttan.
              Det behövs investeringar i infrastruktur. Det behövs en efterfrågestimulans.
              Vi föreslår höjda barnbidrag. Det finns två effekter med det.
              Dels behöver barnfamiljerna det extra tillskottet, dels sätter
              det fart på ekonomin.
            </seg>
            <seg n="4725a861">
              Vad gör vi mer? Vi satsar på företagande och på innovationer.
              Vi vill ha ett högt förädlingstryck i Sverige, eftersom vi ska
              konkurrera med kunskap och kompetens och inte med låga löner.
              Vi vill ha en digital tillväxt. Vi vill också ha en trygghet,
              för trygga människor vågar. Det ni har utsatt människor för hittills
              är otrygghet. Rädda människor klamrar sig fast vid det gamla.
            </seg>
            <seg n="484f0303">
              När jag kommer ut på arbetsplatser i dag där varslen har slagit
              till är de som jobbar där livrädda, eftersom de vet att deras
              ekonomi kommer att slås sönder den dag som de blir arbetslösa.
              Trygga människor vågar. De vågar sig på en omställning, och det
              är det vi behöver för framtiden. Vi behöver trygga, framtidsinriktade
              människor, och det har vi en politik för att få.
            </seg>
          </u>
          <note type="speaker" n="dd98ca5a">
            Anf. 66 ROGER HADDAD (FP):
          </note>
          <u who="roger_haddad_de36c7" xml:id="i-d047f2e102d2f7e5-1" n="492d1698">
            <seg n="222f9058">
              Fru talman! Vi diskuterar bland annat insatser för arbetslösa
              ungdomar. Men Socialdemokraterna angriper inte problemet, alltså
              att vi behöver stoppa tillflödet till vuxenutbildningen och till
              Arbetsförmedlingen. Återigen handlar det om brandkårsutryckningar.
              Varför vill ni gå tillbaka till den gamla gymnasieskolan som slog
              ut en tredjedel av eleverna? Varför säger ni nej till yrkesintroduktion
              när tusentals ungdomar varje år hoppar av gymnasiet? Hälften av
              dem har invandrarbakgrund och är nyanlända med kort tid i gymnasiet
              bakom sig. Dem vill ni tvinga in på nationella program så att
              de ska bli högskolebehöriga. Kommer de att fixa det? Svaret är
              nej.
            </seg>
            <seg n="1aef8fde">
              Lärlingsanställningsavtal håller på att utredas i Regeringskansliet.
              Folkpartiet har också fört fram förslaget om ungdomsavtal, ungdomslön,
              där man går in på en lägre nivå, ungefär som med de läroavtal
              som finns i Finland. Det är kanske lite kontroversiellt i Sverige,
              men vi borde titta på hur man har gjort i Finland.
            </seg>
            <seg n="e217a841">
              Yrkesutbildning och vuxenutbildning är väldigt dyrt för kommunerna,
              och där går man in från Folkpartiet och regeringen och satsar
              så att fler kommuner har råd. Jag har besökt många kommuner, till
              exempel i min valkrets, och många av dem är socialdemokratiska.
              De säger: Vi erbjuder ingen vuxenutbildning, för vi har inte råd.
            </seg>
            <seg n="69f25423">
              Jag tycker att man ska vara ödmjuk. Ni säger att regeringen ska
              satsa, men det är era S-kommunalråd som säger att de inte har
              råd. Varför har de inte råd? De prioriterar inte vuxenutbildningen.
              De prioriterar väl en lekpark eller någonting annat.
            </seg>
            <seg n="44e274e0">
              Dessutom blir jag lite förvånad, fru talman, när man kritiserar
              fas 3, som från början var en insats för dem som nästan aldrig
              kommer att komma ut på arbetsmarknaden. Den var till för dem som
              var passiva hemma. Man glömmer bort att det fanns något som hette
              plusjobb, och man glömmer bort Miljöpartiets friår där man kunde
              få 85 procent av sin lön i upp till ett år utan att göra någon
              insats. Var alltså lite ödmjuka ni hade också olika typer av insatser.
            </seg>
          </u>
          <note type="speaker" n="c3e5ddad">
            Anf. 67 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-60b0062ce7b8b9a1-0" n="1a892e2f" next="i-45bf0e88dfaf5e71-0">
            <seg n="622946a5">
              Fru talman! Det var ett väldigt huggande på fas 3 här. Fas 3
              finns faktiskt inte längre, för den heter numera sysselsättningsfasen,
              kan jag informera om.
            </seg>
            <seg n="44f2e998">
              Självklart är det ingens mål att vi ska ha människor i olika
              typer av faser eller sysselsättningsåtgärder över huvud taget.
              Men vi är inne på femte året av en lågkonjunktur. Vi har upplevt
              en djup kris som vi inte har återhämtat oss efter, och nu går
              vi in i en ny svacka. Jag tycker att man ska vara lite ödmjuk
              när man pratar om ungdomsarbetslösheten. Faktum är att redan på
              90-talet steg ungdomsarbetslösheten, och i början av 2000-talet
              var den hög. Den är hög fortfarande vi säger ingenting annat men
              skillnaden mellan er och oss är att den var hög under högkonjunktur
              när ni styrde. Jag tycker alltså att man ska vara lite ödmjuk.
            </seg>
            <seg n="b71fa3f1">
              Ni skäller på fas 3 och säger att den måste avskaffas. Men då
              ni styrde gjorde ni det genom att förtidspensionera människor.
              En del fick komma till plusjobb, men resten förtidspensionerades
              bort. Vi gömmer ingen, och vi glömmer ingen. Därför finns de med
              i vår arbetslöshetsstatistik.
            </seg>
            <seg n="05cd1fe4">
              Många av dessa människor har ingen riktig utbildning. De är skoltrötta,
              och det är ett resultat av den skola som ni faktiskt var ansvariga
              för. Det finns väldigt få förslag på hur man ska komma åt det.
              Monica Green säger att det behövs investeringar. Det märkliga
              är att vi beskylls för att göra än för mycket, än för lite, men
              Socialdemokraterna själva lägger en stramare budget för nästa
              år än vad vi gör. Man höjer kostnaden för ungdomsjobben. Det är
              en svår ekvation att få att gå ihop. Det är ni som inte har någon
              politik. Vi har det.
            </seg>
          </u>
          <note n="71b7405e">
            Ajournering
          </note>
          <note n="07158a82">
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <u who="katarina_brannstrom_bc40ef" xml:id="i-45bf0e88dfaf5e71-0" n="1a892e2f" prev="i-60b0062ce7b8b9a1-0">
            <seg n="a48af86a">
              Återupptagna förhandlingar
            </seg>
          </u>
          <note n="9421df7e">
            Förhandlingarna återupptogs kl. 18.00.
          </note>
          <note n="aafe3b4e">
            15 § (forts.) Svar på interpellationerna 2012/13:55 och 131 om
            insatser mot ungdomsarbetslöshet
          </note>
          <note type="speaker" n="d86eb216">
            Anf. 68 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-441ada470f5314ab-1" n="2569d62e">
            <seg n="fff44caf">
              Herr talman! Vi kunde före uppehållet konstatera att fas 3 är
              en åtgärd som inte fungerar. Vi kan vara överens om att antalet
              människor i fas 3 bara ökar; människor hamnar i passivitet. Alla
              vi som sitter i kammaren vet att fas 3 ersätter och tränger ut
              många ordinarie jobb. Det finns många exempel på det. Något som
              också är allmänt känt är att när man är inskriven i fas 3 har
              man i regel mycket dålig ekonomisk ersättning medan anordnaren
              får 5 000 kronor i månaden för att ta emot någon i fas 3. Det
              finns en vildvuxen marknad kring fas 3-aktiviteterna.
            </seg>
            <seg n="c83663f0">
              Jag har både i kväll och vid tidigare tillfällen när vi debatterat
              detta ställt en specifik fråga till Hillevi Engström. Jag vill
              att hon ställer sig i talarstolen och talar om varför fas 3 skulle
              vara en lyckad företeelse. Jag vill att hon också talar om varför
              fas 3 bara fortsätter att växa och varför så få lämnar fas 3.
            </seg>
            <seg n="13d6ffba">
              Trots att riksdagens majoritet förra sommaren sade att man skulle
              stoppa inflödet till fas 3 och se till att det blev möjligt att
              ge dem i fas 3 utbildning, ny kompetens, för att de ska kunna
              ta jobb har i princip ingenting hänt. Det lilla som ministern
              och regeringen har valt att göra innebär att ungefär 1 promille
              av de inskrivna i fas 3, som nu närmar sig 34 000 personer, får
              möjlighet till utbildning.
            </seg>
            <seg n="5b5c67c0">
              Återigen, Hillevi Engström: Var snäll och tala om varför fas
              3 enligt din uppfattning skulle vara en lyckad åtgärd!
            </seg>
          </u>
          <note type="speaker" n="50061ee9">
            Anf. 69 JASENKO OMANOVIC (S):
          </note>
          <u who="unknown" xml:id="i-9bc277199bc4925a-24" n="b1b8a3c3">
            <seg n="2c215934">
              Herr talman! Vi kunde före uppehållet höra ett antal synpunkter
              om vår retorik, om vårt angrepp mot fas 3. Bland annat nämnde
              Roger Haddad, som nu inte är närvarande i kammaren, att S-kommunalråden
              inte prioriterar vuxenutbildning för arbetslösa ungdomar. Det
              är svårt att prioritera vuxenutbildning när socialbidragskostnaderna
              ökar på grund av att folk utförsäkras. Trots att folk betalar
              avgift till a-kassan existerar den i princip inte. Det finns stora
              problem som gör att fas 3 bara blir ett förvar för unga, och det
              är inte bra.
            </seg>
            <seg n="b9c000c3">
              Det är inte alls bra att vi har så många ungdomar i åtgärder
              där de i princip bara förvaras. Därför hoppas jag att ministern
              och allianspartierna, regeringsunderlaget, förstår vilken möjlighet
              ungdomarna går miste om på grund av den förda politiken. Jag hoppas
              att regeringen ändrar sig. Om så inte sker och vi vinner valet
              2014 kommer vi att avskaffa fas 3.
            </seg>
          </u>
          <note type="speaker" n="750c944e">
            Anf. 70 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-25" n="13d1483c">
            <seg n="6efc109b">
              Herr talman! I går var jag i Trollhättan. Jag har varit i Trollhättan
              fem sex gånger under de senaste åren. Trollhättan drabbades hårt
              när Saab gick i konkurs den 19 december 2011. Trollhättan var
              redan tidigare drabbat av arbetslöshet på grund av att de har
              mycket tillverkningsindustri, många underleverantörer, många metallare.
              Vi kan konstatera att sedan december förra året har 3 150 personer
              fått jobb. Det är ganska fantastiskt jobbat av Arbetsförmedlingen,
              omställningsföretaget Startkraft och Trygghetsrådet. Det är ett
              fantastiskt bra resultat.
            </seg>
            <seg n="3c865ae9">
              En del har startat eget. I går talade jag med Torbjörn. Han har
              fått en utbildning. Han utbildar sig till undersköterska och säger
              att han stortrivs. Han har prövat att arbeta bland annat på rättspsyket
              i Vänersborg. Nu är han ute och talar med andra arbetslösa metallare
              om möjligheten till andra yrken.
            </seg>
            <seg n="6aefdb0e">
              I dag blir folk varslade och uppsagda inom till exempel tillverkningsindustrin.
              I den djupa och allvarliga lågkonjunktur vi befinner oss i innebär
              det att de som redan tidigare är arbetslösa hamnar allt längre
              bak i kön. De tenderar att vara arbetslösa längre tid. Det, Raimo
              Pärssinen, är en av förklaringarna till att de som är arbetslösa
              och i sysselsättningsfasen då har man i genomsnitt varit borta
              i sju år från arbetsmarknaden har ännu svårare att hitta tillbaka.
              Det tycker jag är en stor och viktig utmaning.
            </seg>
            <seg n="6a2f94bd">
              Jag säger inte att sysselsättningsfasen är ett självändamål eller
              att regeringens politik är att folk ska vara i sysselsättningsfasen.
              Men alternativet är så mycket sämre, det vill säga att inte få
              kontakt med arbetslivet. Man har varit arbetslöshet i genomsnitt
              sju år, man har fått olika insatser arbetsmarknadsutbildning,
              rehabilitering, arbetsträning, praktik och ändå har man inte lyckats
              få ett arbete. Trots att det finns kraftiga subventioner, ända
              upp till 90 procent, har man inte lyckats hitta en arbetsgivare.
            </seg>
            <seg n="dc7c82a3">
              Ser vi på dem som är i sysselsättningsfasen kan vi konstatera
              att en stor andel av dem har en dokumenterad funktionsnedsättning,
              nedsatt arbetsförmåga. Många är äldre. Många har dålig skolunderbyggnad
              med endast grundskola. Ett antal har kombinationer av riskfaktorer.
              Då måste vi fråga oss vad vi ska göra. Är det inte bättre att
              få en aktivitet hos en seriös anordnare, där man får kontakt med
              arbetslivet och får visa vem man är som person, än att stå utanför
              arbetslivet?
            </seg>
            <seg n="f0f14b9d">
              Tittar vi på var personerna i sysselsättningsfasen befinner sig
              ser vi att av de 8 800 arbetsplatser som dessa personer befinner
              sig på har 70 procent endast en person. Därför är det som Raimo
              Pärssinen för fram ganska cyniskt, att det skulle vara fråga om
              någon sorts ekonomisk vinning. Det är inte därför ideella föreningar
              och stiftelser hjälper en långtidsarbetslös person att hitta vägar
              tillbaka. 21 procent av anordnarna tar emot två till fem deltagare.
            </seg>
            <seg n="faa668c1">
              Vi behöver fler snarare än färre som vill hjälpa människor att
              komma tillbaka. Tittar vi på era förslag, Raimo Pärssinen, ser
              vi att ni i er budget inte har utrymme för att ge alla de 30 000
              personerna avtalsenlig lön, ett riktigt lönearbete. I så fall
              får ni omprioritera lite grann, för de platserna finns inte i
              er budget just nu.
            </seg>
          </u>
          <note type="speaker" n="a664f4a0">
            Anf. 71 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-10f3ffedb495ae01-2" n="5663a53a">
            <seg n="6dd49d0a">
              Herr talman! Före uppehållet hade vi en situation där oppositionen
              förklarade för ministern hur arbetsmarknadsläget är för ungdomar.
              Arbetsmarknadsministern har naturligtvis en klar bild av hur arbetsmarknaden
              för ungdomar ser ut. Allt annat vore otänkbart. Det är just det
              som är problemet, att arbetsmarknadsministern vet hur det är,
              att 120 000 ungdomar varken arbetar eller studerar. Och ändå händer
              inte mycket.
            </seg>
            <seg n="3c7f2e90">
              De insatser som regeringen gör, som jag nämnde tidigare, är dyra
              och ineffektiva. Ja, regeringen eller Arbetsförmedlingen har tagit
              fram verktyg, men man kan inte hamra med en såg. Det är det som
              ministern inte riktigt vill ta till sig vare sig i dag eller alla
              de andra gångerna vi har diskuterat frågan. I stället talar man
              om allt bra som man har gjort. Man väljer att beskriva något som
              man själv vill få sagt.
            </seg>
            <seg n="54864abd">
              Trots att vi har en ny skollag har vi i dag en sådan situation
              att ungdomar hoppar av från gymnasieskolan. Detta har jag diskuterat
              med utbildningsministern. Men det är ingenting som han vill ta
              tag i.
            </seg>
            <seg n="b5f5601a">
              Det som jag tycker är oroande är att jag hör där ute att det
              börjar bli socialt accepterat att gå till socialen och att det
              börjar bli socialt accepterat att vara arbetslös. Jag tycker att
              det är viktigt att ministern verkligen talar med ungdomar som
              har varit långtidsarbetslösa. Deras bild behöver synliggöras,
              så att de inte bara är en grupp ungdomar som vi alltid talar om.
              Man måste verkligen förstå hur situationen är.
            </seg>
          </u>
          <note type="speaker" n="4d9c30dc">
            Anf. 72 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-2" n="04060149">
            <seg n="a20e1bb1">
              Herr talman! Jag ställde en fråga till arbetsmarknadsministern
              om vad hon tänker göra för att följa riksdagsbeslutet om att stoppa
              fas 3. Jag har ställt den frågan i varje inlägg. Nu börjar jag
              ana ett slags svar, nämligen att Hillevi Engström egentligen är
              ganska nöjd med fas 3 och inte tänker följa riksdagsbeslutet.
              Det är i och för sig ganska anmärkningsvärt att hon vägrar att
              följa ett riksdagsbeslut. Men nu är hon ganska nöjd med det. Hon
              svarar inte på min fråga, men hon talar om att detta är rätt hyfsat.
              Trots att dessa personer inte har något betalt, trots att det
              är arbetsgivaren som får betalt, och trots att det tränger ut
              ordinarie arbeten är Hillevi Engström relativt nöjd med fas 3.
              Vi har i debatten fått höra att detta inte var meningen. Det var
              bara till för dem som absolut inte hade någonting annat. Men nu
              växer fas 3 hela tiden och är nu i stort sett den största arbetsgivaren.
            </seg>
            <seg n="5358a251">
              Men Hillevi Engström tänker inte följa riksdagsbeslutet. Var
              gärna tydlig med det i ditt sista inlägg, ministern, om det verkligen
              är så att du inte tänker följa det utan är ganska nöjd!
            </seg>
            <seg n="d35ec36d">
              Sedan säger Hillevi Engström att det ändå har gått ganska bra
              eftersom 200 000 fler har fått jobb. Men man måste räkna alla
              på arbetsmarknaden. Man kan inte tricksa med siffror och plötsligt
              inte räkna hur många procent det är. Man kan inte dölja arbetslösheten
              på det sättet och säga att man nu bara räknar de personer som
              fanns förr i tiden och att man inte räknar alla. Det måste man
              göra om man ska vara seriös.
            </seg>
            <seg n="adff8a85">
              Sedan tar Hillevi Engström Trollhättan som exempel. Där har vi
              1617 procents arbetslöshet och en ungdomsarbetslöshet på 30 procent.
              I Västra Götaland har antalet ungdomar som har blivit instoppade
              och inlåsta i fas 3 fördubblats. Detta duger inte, Hillevi Engström.
            </seg>
          </u>
          <note type="speaker" n="2544233c">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-26" n="13d1483c">
            <seg n="3b9df69c">
              Herr talman! När vi talar om de ungdomar som varken arbetar eller
              studerar är det ett bekymmer i Sverige men även runt om i andra
              länder. Det finns många olika skäl till det. Det finns ungdomar
              som reser jorden runt, och det är de väl förunnat. Men det finns
              också ungdomar som är hemma, som blir passiviserade och som inte
              får någon hjälp någonstans. Det finns ett stort bekymmer med dem.
              Där gör kommunerna på olika sätt, vågar jag säga. Vissa har ganska
              bra koll och har hjälp och stöd att ge till denna grupp, medan
              andra inte gör någonting. Därför är den utredning som Ann-Marie
              Begler nu gör viktig. Hon ska se över vad vi kan göra för att
              hjälpa dessa ungdomar mer. Jag menar att vi bland annat måste
              försöka nå ungdomarnas nätverk och föräldrar. Även om vi talar
              om unga vuxna som är 18 år måste vi få hela nätverket att agera
              och hjälpa till.
            </seg>
            <seg n="fbb78a2d">
              Det finns saker som man kan göra. Problemet är ibland att när
              dessa ungdomar inte har försörjningsstöd kan kommunen inte trycka
              på och tvinga in dem i aktiviteter och inte heller om de är på
              Arbetsförmedlingen och inte har en handlingsplan och inte kommer.
              Då måste man jobba med andra motiverande insatser. Det är en stor
              och svår utmaning för kommunerna. Men det är en viktig fråga för
              framtiden eftersom dessa ungdomar har hela sitt arbetsliv framför
              sig. Det är inte en helt lätt nöt att knäcka eftersom detta är
              ungdomar som ofta har hoppat av redan i grundskolan och som är
              försörjda och bor hemma men lever ett liv utanför det vanliga
              samhället. Det tar jag på mycket stort allvar.
            </seg>
            <seg n="7ff7a858">
              Avslutningsvis vänder jag mig till Monica Green. När jag var
              i Trollhättan i går och talade med kommunen och företagen fick
              jag höra att man jobbar mycket aktivt. Man har en hög ungdomsarbetslöshet.
              Man försöker titta på de behov som finns och kommer med förslag
              om till exempel handledarstöd. Det är sådant som jag och finansministern
              nu tittar på tillsammans med arbetsmarknadens parter.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="2385f122">
            16 § Svar på interpellation 2012/13:57 om effektivare arbetsförmedling
          </note>
          <note type="speaker" n="a70a527e">
            Anf. 74 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-27" n="13d1483c">
            <seg n="a592fee6">
              Herr talman! Jasenko Omanovic har frågat mig om vilka åtgärder
              jag avser att vidta för att arbetsförmedlarna ska få mer tid till
              företagskontakter och därmed kunna skapa större möjligheter för
              arbetssökande att få ett jobb.
            </seg>
            <seg n="0cadbb1a">
              Jag håller med om att Arbetsförmedlingens arbetsgivarkontakter
              är strategiskt viktiga för att uppnå en väl fungerande matchning
              på arbetsmarknaden. Att arbetsförmedlarna har breda kontaktnät
              med det lokala näringslivet är grundläggande för att säkra tillgången
              till arbetsplatsförlagda insatser. På så sätt kan arbetsförmedlarna
              även informera om personer som arbetsgivaren annars inte skulle
              välja att anställa i första hand.
            </seg>
            <seg n="d2f99ca1">
              Arbetsförmedlingen har därför i uppdrag att fortsätta utveckla
              sina arbetsgivarkontakter för att stödja personer med svag förankring
              på arbetsmarknaden och underlätta för de arbetsgivare som har
              svårt att rekrytera.
            </seg>
            <seg n="0dc24ea4">
              Regeringen har ökat Arbetsförmedlingens förvaltningsanslag för
              att öka handläggartätheten. Förutom att det leder till att arbetssökande
              får möjlighet till fler personliga möten ger det arbetsförmedlarna
              större utrymme för arbetsgivarkontakter.
            </seg>
            <seg n="743397e5">
              Resultatet har också blivit att arbetsförmedlare ägnar mer av
              sin tid åt arbetsgivare. Självklart är varken andelen tid eller
              antalet kontakter det som ytterst är det viktiga, utan att det
              leder till att arbetsgivare lättare hittar rätt kompetens och
              att arbetssökande får jobb.
            </seg>
          </u>
          <note type="speaker" n="ed17129d">
            Anf. 75 JASENKO OMANOVIC (S):
          </note>
          <u who="unknown" xml:id="i-9bc277199bc4925a-28" n="b1b8a3c3">
            <seg n="ec4abf92">
              Herr talman! Jag tackar ministern för svaret. Ministern säger
              i svaret att det är viktigt med företagskontakter. Man kan nästan
              säga att företagskontakter är A och O för arbetsförmedlarens arbete.
              Så långt kan jag hålla med ministern.
            </seg>
            <seg n="867227ac">
              Eftersom vi inte har ministerstyre i detta land kan ministern
              inte peka på myndigheterna och säga vad de ska göra. Den form
              som man har för att justera myndigheterna är regleringsbrev. Man
              skriver regleringsbrev till myndigheterna.
            </seg>
            <seg n="55d6c261">
              Just till den myndighet som vi nu talar om, Arbetsförmedlingen,
              skrevs ett regleringsbrev på 27 sidor. Det är ganska omfattande
              saker som man behöver göra inom myndigheten för att uppnå de mål
              som regeringen och riksdagsmajoriteten vill att myndigheten ska
              uppnå. I detta regleringsbrev på 27 sidor nämns arbetsgivarkontakter
              med 168 tecken. På 27 sidor är det inte ens tre rader om arbetsgivaransvar
              och hur viktigt det är att jobba med företagskontakter.
            </seg>
            <seg n="9c66e145">
              Då frågar jag: Varför har en del företag problem med matchningen
              på arbetsmarknaden? Det är inte underligt när regeringen skriver
              tre rader om denna viktiga roll som Arbetsförmedlingen ska spela.
              Då får vi en situation där många arbetsgivare säger att de har
              jobb och möjlighet att växa men att de inte har någon arbetskraft.
              Det kan inte någon.
            </seg>
            <seg n="6cad29fd">
              Arbetsförmedlare får i uppdrag att producera massvis med beslut.
              Det handlar om mycket byråkrati. Säkert blir pappersindustrin
              glad för det. Men i det övriga samhället behöver man inte vara
              lika glad eftersom Arbetsförmedlingen inte uppnår det som den
              behöver göra.
            </seg>
            <seg n="77ab8d8f">
              Herr talman! Det är mycket viktigt att vi har en arbetsförmedling
              som har kontakter med arbetsgivare vardagliga sådana, där arbetsförmedlare
              kan ha en förtroenderelation med de lokala näringsidkare som finns
              i kommunerna runt om i landet. Det är A och O för den verksamhet
              Arbetsförmedlingen står för. På varje arbetsförmedling borde det
              egentligen stå där man kommer in: Vi förmedlar jobb. Det är det
              som borde stå där man kommer in, så att både arbetsgivare och
              arbetssökande vet vad verksamheten är till för. Nu är det otydligt.
            </seg>
            <seg n="b78a4d9c">
              Det är till och med otydligt i regleringsbrevet. Det står bara
              tre rader på 27 sidor om det viktigaste uppdrag Arbetsförmedlingen
              borde ha, nämligen arbetsgivarkontakter.
            </seg>
          </u>
          <note type="speaker" n="e0a2989e">
            Anf. 76 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-29" n="13d1483c">
            <seg n="37f0392e">
              Herr talman! Jag tackar för interpellationen, och jag kan hålla
              med. Jag har ingen annan uppfattning i denna fråga över huvud
              taget.
            </seg>
            <seg n="ae767857">
              Vi har bara två kundgrupper hos Arbetsförmedlingen. Det är arbetssökande,
              och det är arbetsgivare. Det är oerhört viktigt att fler arbetsgivare
              anlitar Arbetsförmedlingen, och det är viktigt att arbetsförmedlarna
              aktivt dammsuger arbetsplatserna i det lokala samhället på de
              dolda jobben de som arbetsgivarna inte ens har tänkt sig att tillsätta.
              Det är då man hittar de duktiga arbetsgivarna som kan ta in en
              ung person, till exempel med ett särskilt anställningsstöd. Man
              kan hitta den där praktikplatsen. Det är alltså oerhört angeläget.
            </seg>
            <seg n="10885cde">
              Det är också viktigt att det har skett ett förbättringsarbete,
              men jag är ändå inte nöjd. Det har skett ett förbättringsarbete
              såtillvida att man erbjuder företagen en egen, personlig kontaktperson
              på Arbetsförmedlingen. Man har ökat öppettiderna och tillgängligheten.
              Man jobbar mycket mer med rekryteringsträffar och mässor. Man
              erbjuder searchmöjligheterna så att en arbetsgivare som söker
              personal kan få till exempel tre arbetssökande som förslag i stället
              för att få kanske 30 ansökningar, vilket är svårt att hantera.
            </seg>
            <seg n="a4ec0d53">
              Man har enligt delrapporten ökat arbetsgivarkontakterna från
              25,5 procent av sin arbetstid till 28,2. Jag är ändå inte nöjd,
              för jag menar att det inte bara handlar om procentuella siffror.
              Det handlar om relationer och förtroenden och om att bygga upp
              dessa långsiktigt. Jag kan försäkra interpellanten om att det
              i regleringsbrevet inför nästa år kommer att vara ett ännu tydligare
              fokus på just arbetsgivarkontakter. Det kommer antagligen att
              vara ett helt specifikt stycke.
            </seg>
            <seg n="778efa17">
              Det är viktigt också av andra skäl, nämligen för att bygga upp
              ett förtroende för förmedlingen. Vi skriver i budgetpropositionen
              för nästa år att Arbetsförmedlingen måste bli bättre på samverkan
              med kommunerna, med arbetsmarknadens parter, med omställningsföretag
              och förstås med arbetsgivare i partssamarbete men också med företag.
              I denna fråga har jag alltså ingen annan ambition än att förmedlingen
              måste bli ännu bättre. De har gjort en del, och de kan göra ännu
              mer.
            </seg>
            <seg n="5ffc5cf5">
              Det pågår också olika mycket framgångsrikt arbete på de 325 kontoren.
              Vissa är oerhört framgångsrika det är arbetsförmedlare som brinner
              för uppdraget och på andra har man inte kommit riktigt lika långt.
              Det är alltså en mycket angelägen fråga för mig och regeringen.
            </seg>
          </u>
          <note type="speaker" n="25c60b2b">
            Anf. 77 JASENKO OMANOVIC (S):
          </note>
          <u who="unknown" xml:id="i-9bc277199bc4925a-30" n="b1b8a3c3">
            <seg n="f841d7ca">
              Herr talman! Det gläder mig att det i nästa regleringsbrev blir
              mycket mer om arbetsgivarkontakter än i årets regleringsbrev.
              Arbetsgivarkontakter får nämligen inte vara ett kampanjarbete
              för Arbetsförmedlingen, utan det måste vara ett vardagsarbete.
              Det måste man ha varje dag. Har man inte företagskontakter och
              goda relationer med det lokala näringslivet har man som arbetsförmedlare
              ingen möjlighet att hjälpa arbetssökande eller hjälpa den andra
              kundgruppen, arbetsgivare, med att hitta rätt kompetens.
            </seg>
            <seg n="98a24dbb">
              I slutändan kan man heller inte ha ett bra prognosarbete. Arbetsförmedlingen
              har haft väldigt hög kvalitet på prognosarbetet. Det kan man inte
              heller ha, för hur ska man kunna göra prognosarbete och arbetsmarknadsutsikter
              se vad som finns framöver om man inte har kontakt med företagen
              och näringslivet? Det är mittpunkten och det grundläggande för
              en arbetsförmedling, eftersom en arbetsförmedling köper utbildningar
              och bygger hela det utbildningsutbud den har på de prognoser den
              själv gör. Hela systemet, hela meningen med Arbetsförmedlingen,
              faller alltså om man inte har företagskontakter.
            </seg>
            <seg n="d28c12c9">
              Därför tycker jag att det är oerhört viktigt att det i nästa
              regleringsbrev, vilket ministern nu lovar, kommer att finnas mycket
              tydligare vad Arbetsförmedlingen behöver göra när det gäller företagskontakter.
            </seg>
            <seg n="3fb24043">
              Ministern var inne på att det kan se olika ut från förmedling
              till förmedling och från anställd till anställd. Därför är det
              när myndigheter rekryterar också viktigt att även de som har varit
              småföretagare får möjlighet att söka jobb och tycka att det är
              intressant, för det breddar möjligheten för Arbetsförmedlingen.
              Även som har varit fackligt aktiva kan söka jobb, för det breddar
              också möjligheten för arbetsförmedlare att få ett större kontaktnät.
              Man kan på det viset köpa sig den kompetens man behöver för att
              få ett bättre nätverk bland företagare.
            </seg>
            <seg n="83dd9c97">
              Som sagt, herr talman: Det är oerhört viktigt. Det kanske kommer
              att leda till att anställda i myndigheten mår bättre än vad de
              senaste undersökningarna visar. De anställda mår inte riktigt
              bra på myndigheten, kanske för att man upplever att meningen med
              arbetet inte passar ihop med det man blir ålagd att göra.
            </seg>
          </u>
          <note type="speaker" n="bcffa58f">
            Anf. 78 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-31" n="13d1483c">
            <seg n="3c4f8125">
              Herr talman! Jag kan understryka att frågan om de två kundgrupperna
              hos Arbetsförmedlingen, det vill säga arbetssökande och arbetsgivare,
              är väldigt viktig.
            </seg>
            <seg n="f0413a0e">
              På alla dessa kontor jobbar det väldigt duktiga förmedlare. Jag
              har träffat många. Det är 13 000 personer, och man jobbar på väldigt
              olika sätt med arbetsgivarkontakter. Vissa sätt är såklart mer
              framgångsrika än andra. Nu när vi har till exempel långtidsarbetslösa
              ungdomar vi talade om det i en tidigare debatt här som har varit
              länge i jobb- och utvecklingsgarantin tror jag också att det är
              oerhört viktigt att se att det i ett lokalsamhälle oftast finns
              många bra företagare som skulle vilja ge ungdomar chansen.
            </seg>
            <seg n="310b8294">
              Det är dem arbetsförmedlarna måste hitta och fråga om de kan
              hjälpa till med att ge en ungdom hans eller hennes kanske första
              jobb någonsin det kan vara ett par månader eller en längre period
              till en väldigt låg kostnad. Jag vet att flera företag då skulle
              vilja hjälpa till. Det gäller dock att hitta dessa good guys,
              och det gör man genom att söka upp dem. De kommer inte att komma
              självmant till Arbetsförmedlingen och erbjuda sina tjänster.
            </seg>
            <seg n="5ceba1eb">
              Det är alltså ett väldigt viktigt strategiskt uppdrag för Arbetsförmedlingen
              att jobba mer och bättre med arbetsgivarkontakter. Jag tror också
              att det handlar om att stärka legitimiteten och förtroendet bland
              vanliga människor. Arbetsförmedlingen har ett stort och svårt
              uppdrag i en kraftig lågkonjunktur, och jag vet att det finns
              arbetsförmedlare som brinner för sitt uppdrag. Det är dock bekymmersamt
              när man ser att de är under stor och kraftig press och att Arbetsförmedlingen
              aldrig levererar ett bra resultat.
            </seg>
            <seg n="403ae3a8">
              De kan bli bättre, men det är många som är väldigt bra och som
              gör sitt yttersta för att hjälpa arbetslösa att komma i jobb.
              Där tror jag att vi har ett gemensamt ansvar att inte sänka personer
              som vill andra människor väl utan lite grann ge dem en klapp på
              axeln ibland. Det är de väl värda, tycker jag. Det är det jag
              möter när jag är ute på mina resor.
            </seg>
          </u>
          <note type="speaker" n="54a33fac">
            Anf. 79 JASENKO OMANOVIC (S):
          </note>
          <u who="unknown" xml:id="i-9bc277199bc4925a-32" n="b1b8a3c3">
            <seg n="8d87b951">
              Herr talman! Nu har jag hittat något där vi är ytterligare överens,
              och det är att arbetsförmedlare vill hjälpa. De vill inte hjälpa
              bara arbetslösa, vilket egentligen är deras jobb om man förenklar
              det, utan även den lokala näringen.
            </seg>
            <seg n="c277afcb">
              Där är det viktigt att inte med centrala påbud från huvudkontoret
              i Helsingfors eller från Arbetsmarknadsdepartementet bestämma
              hur man ska jobba i vartenda område ute i Sverige. Sverige ser
              ju olika ut i olika delar av landet. Bara i mitt hemlän ser till
              exempel Timrå och Sundsvall, som är grannkommuner, inte likadana
              ut. Det beror på att Sundsvall är fem gånger större än vad Timrå
              är.
            </seg>
            <seg n="e62673f0">
              Man har andra traditioner i det samhället när det gäller näringsliv,
              kommun och allt annat runt omkring där Arbetsförmedlingen ska
              verka. Därför är det viktigt att från både arbetsmarknadsministerns
              sida och Arbetsförmedlingens sida centralt uppmuntra medarbetare
              som gör ett bra jobb där, lyfta fram dem och ge goda exempel på
              hur man kan jobba och, som jag sade i ett tidigare inlägg, bredda
              rekryteringen. Då kan Arbetsförmedlingen klättra upp på listan
              över nöjda kunder och ge mer värde i samhället.
            </seg>
          </u>
          <note type="speaker" n="ff92789f">
            Anf. 80 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-33" n="13d1483c">
            <seg n="6402e058">
              Herr talman! Jag vill tacka för debatten. Det var viktigt att
              vi hade den här debatten. Som sagt, nöjda kunder kommer tillbaka.
              Nöjda arbetsgivare anlitar Arbetsförmedlingen igen och ställer
              upp igen. Vi behöver alla goda krafter för att vi ska kunna få
              en lägre arbetslöshet och ett bra samarbete. Vi ska uppmuntra
              duktiga arbetsförmedlare så att de känner att de gör en viktig
              samhällsinsats och stärka legitimiteten. Tack för en bra diskussion!
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="e000ef3e">
            17 § Svar på interpellation 2012/13:69 om jämställdhet
          </note>
          <note type="speaker" n="1ca1dd30">
            Anf. 81 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-34" n="13d1483c">
            <seg n="b6616c4f">
              Herr talman! Raimo Pärssinen har frågat statsrådet Nyamko Sabuni
              vad ministern och regeringen gör för att öka jämställdheten i
              arbetslivet.
            </seg>
            <seg n="167c41f2">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="ef39fc05">
              Regeringen har under både föregående och innevarande mandatperiod
              genomfört stora satsningar. Nästan 1 miljard kronor har under
              denna mandatperiod anslagits till särskilda jämställdhetsinsatser.
              Samtidigt bedriver regeringen ett långsiktigt och systematiskt
              arbete för att de jämställdhetspolitiska målen ska genomsyra regeringens
              politik inom samtliga ansvarsområden.
            </seg>
            <seg n="3cc06864">
              Det är sant, som Raimo Pärssinen säger, att kvinnors situation
              inom många områden är sämre än männens. Det finns fortfarande
              avsevärda problem kvar att lösa innan ett jämställt arbetsliv
              är uppnått. Jag menar också att utvecklingen går alltför långsamt.
            </seg>
            <seg n="3ccd2fe4">
              Regeringen har därför tillsatt en delegation för jämställdhet
              i arbetslivet. Delegationen ska sammanställa och tillgängliggöra
              kunskap om kvinnors och mäns olika villkor och möjligheter i arbetslivet
              och de förhållanden som ligger till grund för skillnaderna. Delegationen
              ska också stimulera till debatt om hur jämställdhet i arbetslivet
              kan främjas och lämna förslag på insatser som kan främja jämställdhet
              i arbetslivet och minska lönegapet mellan kvinnor och män. Delegationens
              uppdrag ska slutligt redovisas senast den 24 oktober 2014.
            </seg>
            <seg n="23038c02">
              Den tudelade arbetsmarknad som råder i dag är en förklaring till
              många av de skillnader som finns kvar mellan mäns och kvinnors
              villkor i arbetslivet. Stora ansträngningar måste göras bland
              annat inom skolan för att främja en utveckling där pojkar och
              flickor uppmuntras att välja utbildningsvägar och yrken utan fördomar
              om vad som kan uppfattas som kvinnligt eller manligt. För detta
              krävs långsiktiga insatser. Men det behövs också omedelbara riktade
              insatser med fokus på kvinnors arbetsliv och särskilda arbetsmiljörisker.
              Regeringen har tagit initiativ till ett antal sådana insatser.
            </seg>
            <seg n="5e5ba03e">
              Arbetsmiljöverket har getts i uppdrag att utveckla och vidta
              åtgärder för att minska riskerna för att kvinnor slås ut från
              arbetsmarknaden på grund av arbetsmiljörelaterade problem och
              besvär. Uppdraget, som ska pågå under perioden 20112014, ska fokusera
              på insatser för att förebygga belastningsskador. Totalt har 20,5
              miljoner kronor avsatts för genomförandet.
            </seg>
            <seg n="d523ffb9">
              Arbetsmiljöverket har också åren 20092011 haft särskilda uppdrag
              när det gäller att ur ett jämställdhetsperspektiv öka kunskapen
              om kvinnors risker för hot och våld i arbetslivet och att genomföra
              åtgärder för att minska riskerna.
            </seg>
            <seg n="33f63b6f">
              Regeringen har uppmärksammat att det finns skillnader när det
              gäller beviljandegraden av arbetsskadelivränta. Inspektionen för
              socialförsäkringen, ISF, har på regeringens uppdrag granskat detta.
              ISF har kommit fram till att skillnaderna till största delen består
              i att män och kvinnor finns inom olika delar av arbetsmarknaden.
              Inom samma yrkesområde är beviljandefrekvensen i stort densamma.
              En möjlig förklaring till de skillnader som finns är att kunskapen
              om kvinnors arbetsmiljörisker är mindre. Regeringen har därför
              gett Statens beredning för medicinsk utvärdering, SBU, i uppdrag
              att göra kunskapsöversikter beträffande arbetsmiljöns betydelse
              för uppkomst av sjukdom och särskilt beakta kvinnors arbetsmiljöer.
              De första projekten beräknas bli klara under 2013.
            </seg>
            <seg n="7e44d2aa">
              Jag kan försäkra Raimo Pärssinen att jämställdheten är en mycket
              viktig och prioriterad fråga för regeringen.
            </seg>
          </u>
          <note type="speaker" n="971d4e29">
            Anf. 82 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-441ada470f5314ab-2" n="2569d62e">
            <seg n="f0eb4c18">
              Herr talman! Tack, arbetsmarknadsministern, för svaret! Jag måste
              säga att det finns bra saker i det här svaret. Vi kan inte alltid
              i oppositionen säga att allt är fel, utan det finns även bra saker,
              till exempel att man har tillsatt en jämställdhetsdelegation.
              Den var i utskottet och beskrev sin blivande verksamhet på ett
              alldeles utmärkt sätt. Det är också bra att man satsar extra pengar
              på kvinnors arbetsmiljö. Det är välkommet.
            </seg>
            <seg n="e8cf82de">
              Frågan är om det räcker.
            </seg>
            <seg n="af3e1e87">
              Vi ska komma ihåg att det växer fram en arbetsmarknad som är
              vildvuxen och som delvis finns inom gränslandet. Förr gick man
              med mössan i handen och sökte jobb om man ville jobba en dag,
              som en så kallad daglönare. I dag är det hemskt vanligt, speciellt
              bland kvinnor, att man med en mobiltelefon i handen väntar på
              att det ska ringa. Jag känner många kvinnor och många ungdomar
              som har just den här situationen.
            </seg>
            <seg n="e9aeb716">
              För att klara de stora arbetsmiljöfrågorna på ett riktigt sätt
              måste det finnas en färdig infrastruktur för det. Därför tycker
              jag att det är olyckligt att regeringen säger nej när vi vill
              satsa mer pengar på Arbetsmiljöverket. Vi har i vår budget lagt
              mer pengar på att forska mer om kvinnors arbetsmiljö, ett långsiktigt
              arbete. Vi tycker att det är synd att man från regeringens sida
              inte lyssnar på oss när vi säger att vi vill ha en mer samlad
              forskning kring arbetsmiljöfrågor, då med inriktning på kvinnors
              arbetsmiljöer. Vi tycker vidare att det är synd att regeringen
              inte lyssnar när vi säger att de regionala skyddsombuden gör ett
              stort och bra arbete när det gäller arbetsmiljö och att vi kunde
              satsa mer på de regionala skyddsombuden.
            </seg>
            <seg n="38c66f59">
              Visstidsanställningarna har ökat kraftigt efter regeringens förändringar
              i lagstiftningen. Det betyder att den som är visstidsanställd
              och det är ofta kvinnor som är det, de jobbar deltid och viss
              tid får sämre löneutveckling, sämre semestervillkor, lägre sjukpenning
              och sämre a-kassa. Eftersom man kan rulla med ett system med visstider
              leder det till att det finns många kvinnor i framtiden som, med
              det system vi har i dag, Hillevi Engström, kommer att gå ut som
              fattigpensionärer. Det var en sak som Jämställdhetsdelegationen
              tog upp med oss på vårt utskottssammanträde.
            </seg>
            <seg n="d58124a8">
              Vi tycker att det är synd att regeringen säger nej till att ändra
              tillbaka diskrimineringslagen när det gäller lönekartläggning.
              Det har visat sig att lönekartläggning är ett utmärkt instrument.
              Av Sveriges kommuner som genomförde en lönekartläggning var det
              ungefär hälften som hittade löneskillnader men inte riktigt förklaringar
              till varför dessa skillnader fanns mellan kvinnor och män.
            </seg>
            <seg n="bc31780e">
              Vi har våra fackföreningar som Vision, Saco och Unionen som hela
              tiden vittnar om att lönekartläggning är viktig att ha varje år.
              Därför tycker vi att det är synd att Hillevi Engström inte lyssnar
              när man vill förbättra lagstiftningen med avseende på att göra
              lönekartläggning och jämställdhetsplaner varje år. Det är ett
              system som fungerar. I dag är det så att en man som arbetar får
              3,6 miljoner kronor mer än en kvinna under ett arbetsliv.
            </seg>
          </u>
          <note type="speaker" n="3a28a7f2">
            Anf. 83 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-76d849c8e33dc179-0" n="348e6eea">
            <seg n="ac8d1238">
              Herr talman! Jag har hört Hillevi Engströms svar.
            </seg>
            <seg n="62a805b5">
              Vi talar om att det är skillnader när det gäller kvinnor och
              män i arbetslivet, men vi ser också att det är skillnader när
              det gäller vägen tillbaka till arbete.
            </seg>
            <seg n="1bb1ede8">
              När det gäller arbetslivsinriktade åtgärder verkar det finnas
              en tendens att kvinnorna går lite olika vägar med förberedande
              åtgärder, arbetsprövningar och så vidare. Men sedan är det männen
              som får de renodlade åtgärderna, till exempel en yrkesutbildning.
              De ligger också i framkant när det gäller att anställas med lönebidrag.
            </seg>
            <seg n="0a290873">
              Kvinnorna börjar liksom redan på den missgynnade sidan. Och visst
              ska kvinnor ha samma möjligheter till rehabiliterande åtgärder
              för att återfå arbetsförmåga och få en möjlighet till anpassade
              anställningar med eller utan lönebidrag.
            </seg>
            <seg n="eead994a">
              Då undrar jag: Vad avser regeringen att göra åt dessa skillnader?
            </seg>
          </u>
          <note type="speaker" n="da5ad0fd">
            Anf. 84 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-0e18adedc2a9d763-0" n="b7186b24">
            <seg n="24a75f93">
              Herr talman! Jag hade inte för avsikt att gå in i den här debatten,
              men jag tyckte att svaret var lite intressant.
            </seg>
            <seg n="75df1714">
              I svaret säger ministern att stora ansträngningar måste göras
              bland annat inom skolan för att främja en utveckling där pojkar
              och flickor uppmuntras att välja utbildningsvägar och yrken utan
              fördomar om vad som kan uppfattas som kvinnligt och manligt. Det
              är något som jag kan hålla med om. Men då har jag en konkret fråga
              till arbetsmarknadsministern.
            </seg>
            <seg n="6b08e8e9">
              Vi vet att det kommer att finnas ett stort behov av arbetskraft
              inom äldreomsorgen. Vi vet också hur det ser ut i äldreomsorgen.
              Äldreomsorg är ett väldigt fint arbete om man trivs med det. Man
              får jobba med människor och får känna att man gör en verklig insats
              för andra som kanske har levt ett långt liv. Men hur ska man då
              få männen eller pojkarna att se detta som ett framtidsjobb det
              är ju faktiskt ett framtidsjobb när regeringen inte tycker att
              det är viktigt att satsa på heltider, inte vill tala om detta
              med delade turer och har en finansminister som står och talar
              om att löneläget är alldeles för högt på kommun- och landstingssidan?
              Det är ju kommuner och landsting som betalar ut äldreomsorgens
              löner.
            </seg>
            <seg n="8ee39150">
              Vi vet också att det är väldigt många kvinnor, eftersom det är
              kvinnor som jobbar där i dag, som får finna sig i att vänta på
              ett telefonsamtal eller ett sms för att kunna få några extra timmar
              på sin ofrivilliga deltid.
            </seg>
            <seg n="63b6e2ab">
              Vi har också en barnomsorg som inte riktigt är utbyggd efter
              behovet för dem som jobbar inom exempelvis äldreomsorgen, för
              i äldreomsorgen jobbar man sju dagar i veckan, dygnets alla 24
              timmar. Oavsett om det är lördag, söndag eller kvällar behöver
              man barnomsorg. Vi vet att många kvinnor talar om att de pusslar
              ihop sina barnomsorgstider med släkt, vänner eller grannar.
            </seg>
            <seg n="e68ba9e5">
              Vi socialdemokrater tycker att det är oerhört viktigt med jämställdhet
              och lägger också fram förslag som förbättrar kvinnors möjligheter
              att delta i arbetslivet, bland annat barnomsorg på obekväm arbetstid.
              Nu vet jag att regeringen också gör det, men på fyra år satsar
              ni lika mycket som vi gör redan nästa år.
            </seg>
            <seg n="b5066653">
              Min fråga är: Hur ska ministern få män och pojkar att söka sig
              till äldreomsorgen, när de får finna sig i ofrivilliga deltider
              och vi har en minister som säger att löneläget är för högt? Vi
              vet att man tycker att man är lågavlönad där, och jag vet att
              man är lågavlönad där. Delade turer, som var något som man försökte
              jobba bort tidigare, är väl så bekant för dem som jobbar i äldreomsorgen
              i dag.
            </seg>
            <seg n="d09e7c96">
              Man kan fundera på hur det i ett modernt samhälle går att förena
              arbetsliv och familjeliv med sådana arbetstidsscheman. Men ingenting
              av det här har jag hört arbetsmarknadsministern tala om i dag
              eller tidigare och inte heller någon annan.
            </seg>
          </u>
          <note type="speaker" n="6431c3b9">
            Anf. 85 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-35" n="13d1483c">
            <seg n="32b2c901">
              Herr talman! Jämställdhet är väldigt viktigt. Vi har kommit en
              bit på väg i Sverige, men vi har en lång väg kvar att vandra.
            </seg>
            <seg n="b8894618">
              Makten är också väldigt ojämlikt fördelad. Här i riksdagen är
              det ganska bra. I regeringen är det fler kvinnor än män. Men att
              det inte alls ser ut så ute i samhället vet vi mycket väl. Det
              är därför som vi har strategin, som har funnits under lång tid
              i regeringens arbete, att jämställdhet ska genomsyra alla förslag
              som vi lägger fram. Det är ingenting som är uteslutande jämställdhetsministerns
              ansvar, utan tvärtom fördelas det på väldigt många olika politikområden.
            </seg>
            <seg n="1fe52be1">
              Jämställdhet för mig börjar i hemmet. Det är där vi måste börja
              med de små barnen. Det är ett långsiktigt påverkansarbete, för
              barn gör som föräldrarna gör. I ett samhälle där kvinnorna tar
              den större delen av det obetalda hemarbetet, är de som jobbar
              deltid, tar tillfällig föräldrapenning för vård av barn, vårdar
              sina äldre och så vidare är det antagligen det mönster som våra
              barn kommer att ärva.
            </seg>
            <seg n="8b77cac4">
              Jag är övertygad om att man kan göra ganska mycket med politiska
              medel. Men man kan inte göra allt, utan mycket handlar också om
              att vara förebild. Och det handlar väldigt mycket om att både
              pojkar och flickor ska pröva på olika delar så att de kan göra
              individuella val och bli sedda som de personer som de faktiskt
              är.
            </seg>
            <seg n="cc3059db">
              Jag läste i tidningen häromdagen om ett leksaksföretag som nu
              har börjat göra reklam som visar att man kan köpa en dockspis
              till en pojke i julklapp. I Sverige tycker vi att det är alldeles
              självklart och naturligt, medan man i England tycker att den där
              reklamen går inte att skicka ut till föräldrarna. Den inte är
              bra, för pojkar ska ju vara som pojkar är.
            </seg>
            <seg n="56fec833">
              Vi har kommit ganska långt men inte tillräckligt långt.
            </seg>
            <seg n="d334e2d8">
              Jag skulle vilja ta upp tråden med äldreomsorgen. Där är det
              vi politiker som ofta sitter och beslutar i våra kommuner. Där
              kan vi börja på vår egen hemmaplan. Bland annat i alliansstyrda
              Helsingfors, men också i socialdemokratiskt styrda kommuner, har
              man erbjudit sina medarbetare rätten till heltid. Låt oss börja
              i de 290 kommunerna, där vi själva bestämmer, och i landstingen
              att ge bättre förutsättningar för anställda. Det är sådana saker
              som gör att man vill arbeta i de branscherna.
            </seg>
            <seg n="5329fc03">
              Kommuner och landsting kommer att ha ett rekryteringsbehov på
              fler än 400 000 personer fram till 2020. Där kommer många att
              kunna få en anställning. Vi kommer att behöva arbetskraft inom
              vården, och där behövs det framför allt fler män.
            </seg>
            <seg n="7ee950a4">
              Jag vill också säga något om jämställdhetsdelegationen. Något
              som har varit riktigt roligt i arbetet med att rekrytera deltagare
              har varit det enormt stora intresset. Till exempel har vi LO:s
              ordförande där. Jag tänkte för mig själv att han antagligen inte
              kommer att ha tid och lust att vara med i delegationen när han
              blir LO-ordförande men jojomensan, han ville gärna vara med. Där
              kommer SKL:s ordförande, som inte ens var tillfrågad, och säger:
              Jag vill gärna vara med. Det är alltså ett stort engagemang i
              den här gruppen människor från näringsliv, akademi, fack och arbetsgivare.
              Det är i alla fall ett startskott till att tänka lite nytt.
            </seg>
            <seg n="3a3fb696">
              Vi kommer att tvingas bli bättre som arbetsgivare om vi ska kunna
              rekrytera och behålla anställda inom viktiga välfärdssektorer.
              Den krismentalitet som nu finns är också positiv på så sätt att
              den kommer att innebära att arbetsgivare tar ett större ansvar.
              Och kvinnor kommer att kräva, och också män, att de ska kunna
              leva på sin lön, även om de jobbar inom till exempel äldreomsorg
              och förskola.
            </seg>
            <seg n="da862cdd">
              Jag tycker att vi har kommit en bit på väg. Jag är såklart långt
              ifrån nöjd, men vi kommer så sakteliga att ta steg framåt om vi
              vågar och vill.
            </seg>
          </u>
          <note type="speaker" n="8fe2fc00">
            Anf. 86 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-441ada470f5314ab-3" n="2569d62e">
            <seg n="b5a241ed">
              Herr talman! Tack återigen för svaret, Hillevi Engström!
            </seg>
            <seg n="2602f9f4">
              Det finns massvis med saker att ta upp här när det gäller belastningsskador
              och när det gäller arbetsinnehåll som kvinnor tvingas ha i ganska
              enkla jobb som sliter ut med repetitiva rörelser och så vidare.
            </seg>
            <seg n="41bbdf1e">
              Det finns en sak som jag skulle vilja trycka på här nu, och det
              handlar om anställningsformerna. Det finns så många, och det har
              vi sett på tv nu när SVT uppmärksammat det, som inte får fast
              anställning nu utan rullar vidare i en tillfällig anställning.
              Det finns så många som är anställda på noll procent, det vill
              säga att jag är kontrakterad att komma om ni ringer. Det är många
              ungdomar och många kvinnor som försöker få ihop sin ekonomi och
              sin vardag genom att försöka jaga timmar, de så kallade timmisarna.
            </seg>
            <seg n="ddae5d1f">
              Det vore välgörande om vi kunde få en överenskommelse i riksdagen
              och sopa bort möjligheten för arbetsgivare att ständigt, gång
              efter gång, anställa tillfälligt.
            </seg>
            <seg n="6351629f">
              En annan sak är kvotering till bolagsstyrelser. När man ute i
              Europa säger att det vore lämpligt med kvotering leder Sverige
              motståndet mot denna fråga som har dragits i riksdagen i så många
              år. Det handlar också om kvinnor. Kan vi få fler kvinnor i verkställande
              ledningar skulle det betyda mycket för hela verksamheten, oavsett
              verksamhet, när det gäller synen på arbetsmiljö. Här tror jag
              att kvinnor har mycket att bidra med.
            </seg>
            <seg n="8de590fb">
              Varför, Hillevi Engström, säger ni nej till det? Det kan jag
              inte riktigt förstå. Konsensus växer ju fram. Visst kan man slå
              sig ihop med David Cameron i England och säga nej, men det vore
              konstigt om vi vill kunna säga att Sverige ligger långt fram när
              det gäller jämställdhet. Det går inte ihop med att säga nej till
              att få in fler kvinnor i ledande positioner.
            </seg>
            <seg n="74f2d529">
              Jag vill att Hillevi Engström också kommenterar lönekartläggningen.
              Varför inte ha ett system där man gör det vid lönerevisionen varje
              år? Då rullar det på. Hillevi Engström har varit fackligt aktiv
              i polisen och vet att det är lätt att göra detta vid varje lönerevision.
            </seg>
            <seg n="43361ad2">
              Det visar sig nämligen att det finns strukturella skillnader
              där kvinnorna är förlorare. När vi hade detta system årligen lyfte
              det upp många kvinnor och fick bort oskäliga löner.
            </seg>
            <seg n="02b09ca5">
              Det handlar om två viktiga saker. Dels har vi ett signalsystem
              via bolagsstyrelserna. Det är viktigt att föra in mer kvinnlig
              kompetens i ledningsorganen.
            </seg>
            <seg n="a17b95d5">
              Dels måste vi se till att städa undan de rullande visstidsanställningarna.
              Det är ett otyg. Det är inte roligt att ringa sin dotter och fråga
              om hon kommer hem till helgen och få svaret: Jag vet inte; jag
              kanske kan få jobba någon timme.
            </seg>
            <seg n="19c3fe89">
              Man får inte ihop livet, Hillevi Engström. Sveriges unga kvinnor
              och medelålders kvinnor ska inte vara den flexibla svansen för
              att klara konkurrensen. De ska inte få betala priset för det.
              Låt oss ge dem ett värdigt liv och rensa bort visstidsanställningarna.
            </seg>
          </u>
          <note type="speaker" n="e494b5a4">
            Anf. 87 KERSTIN NILSSON (S):
          </note>
          <u who="kerstin_nilsson_6ba9f1" xml:id="i-76d849c8e33dc179-1" n="348e6eea">
            <seg n="229b5d80">
              Herr talman! Det kanske gick arbetsmarknadsministern förbi, men
              jag ställde en fråga förut. Jag tar den igen, för jag tyckte inte
              att jag fick något svar.
            </seg>
            <seg n="4d94eec3">
              Det gäller de kvinnor som inte får samma möjligheter som män
              när det gäller arbetsinriktade rehabiliteringsåtgärder. Tycker
              ministern att det ska göras något åt dessa ojämlika förhållanden
              när det gäller arbetslivsinriktad rehabilitering och arbetsrehabiliterande
              åtgärder? I så fall vad och hur?
            </seg>
          </u>
          <note type="speaker" n="cdce0568">
            Anf. 88 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-0e18adedc2a9d763-1" n="b7186b24">
            <seg n="01c25878">
              Herr talman! Jag upprepar också mina frågor till arbetsmarknadsministern,
              för jag fick inte heller svar. Hur får vi fler pojkar intresserade
              av att jobba med framtidsyrkena inom äldreomsorgen? Hur får vi
              fler män till äldreomsorgen? Vilka konkreta politiska förslag
              har ministern?
            </seg>
            <seg n="9298b16d">
              Jag håller med ministern om att hemmet kan vara en förebild.
              Men tittar man ute i yrkeslivet finns det inte särskilt många
              manliga förebilder inom äldreomsorgen.
            </seg>
            <seg n="5daba001">
              Jag reagerade på att ministern sade att de kommer att kräva en
              lön att kunna leva på. Kvinnor och män har redan i dag rätt till
              en lön att kunna leva på. Det ser dock inte ut så i dag, trots
              att det borde ha varit så för länge sedan.
            </seg>
            <seg n="ebdc1fdc">
              Men vad var nästan det första regeringen gjorde när man tog över
              makten för sex år sedan? Jo, man tog bort lönekartläggningen som
              vi hade varje år på företag med tio anställda eller fler. I stället
              skulle det göras vart tredje år på företag med 25 anställda eller
              fler. Många företag försvann då från lönekartläggningen.
            </seg>
            <seg n="3829bb20">
              Vart tredje år är inte heller bra. Ska man träna på något blir
              det ganska jobbigt att göra det bara vart tredje år. Ska man dessutom
              upptäcka fel och brister måste man göra det fort.
            </seg>
            <seg n="2f8ac67d">
              Jag ställer åter min fråga: Hur får vi fler män till framtidsyrkena
              inom äldreomsorgen?
            </seg>
          </u>
          <note type="speaker" n="59c5a975">
            Anf. 89 JENNY PETERSSON (M):
          </note>
          <u who="jenny_petersson_60eb02" xml:id="i-9b8424e22b143a59-0" n="5f9d572f">
            <seg n="ca4379be">
              Herr talman! Det är fantastiskt att vi debatterar jämställdhet
              också i dag och inte bara på internationella kvinnodagen den 8
              mars. Det gläder mig mycket.
            </seg>
            <seg n="8456971d">
              För mig som moderat betyder det mycket att både män och kvinnor
              har frihet. Jämställdhet är därför en viktig fråga. Män och kvinnor
              måste kunna bestämma över sina egna liv och ha makt över sina
              egna liv. Därför vill jag påminna kammaren och de tittare som
              följer debatten om att det har skett en kraftsamling för jämställdhet
              sedan Alliansen tog makten 2006.
            </seg>
            <seg n="7d5c8e88">
              Tittar vi under 2012 kan vi se att ett jämställdhetsperspektiv
              ska integreras i verksamheter som bedrivs inom stat, landsting
              och kommun. Vi har främjat jämställdhet på arbetsmarknaden. Även
              jämställdhet i skolan har nämnts. Vi ska vidare öka kunskapen
              om kvinnors hälsa, motverka mäns våld mot kvinnor och så vidare.
            </seg>
            <seg n="6290cd2b">
              Herr talman! Som nämnts i debatten är Sverige ofta ett föregångsland
              när det gäller jämställdhet. Jag håller dock med både interpellanten
              och ministern om att det finns mer att göra. Vi har till exempel
              ett lönegap, och det är skillnad i sysselsättningsgraden mellan
              män och kvinnor. Därför är arbetslinjen viktig. Oavsett om du
              är man eller kvinna måste du ha en lön så att du kan stå på egna
              ben. Du ska inte vara beroende av vare sig partner eller samhälle
              för att kunna försörja dig.
            </seg>
            <seg n="c397bc66">
              Jobbskatteavdraget innebär att alla har ytterligare en månadslön
              att leva på, och vi får inte glömma RUT och LOV. Jämställdhetsbonusen
              är också en del. Den har varit krånglig men har gjorts enklare.
            </seg>
            <seg n="4a43e670">
              Det finns dock mycket kvar att göra. Framför allt gäller det
              lönegapet och sysselsättningsgraden där det är skillnad mellan
              män och kvinnor.
            </seg>
          </u>
          <note type="speaker" n="fb11b9cb">
            Anf. 90 JOHAN ANDERSSON (S):
          </note>
          <u who="johan_andersson_08c8d7" xml:id="i-48c19f55335e1a4d-0" n="b552a2d1">
            <seg n="18785afe">
              Herr talman! Jag tackar arbetsmarknadsministern för svaret. Jag
              kunde inte riktigt hålla mig när vi kom in på jämställdhet och
              annat, framför allt inte när jag hörde Moderaternas Jenny Petersson.
            </seg>
            <seg n="dbc29f5c">
              Ann-Christin Ahlberg tryckte på en viktig fråga som det ska bli
              spännande att höra ministerns svar på. Vi har ett stort behov
              av att rekrytera personal till offentlig sektor framöver, precis
              som ministern också tryckte på.
            </seg>
            <seg n="a57e0402">
              Det handlar mycket om att göra satsningar för att bryta könsmönstren
              ute på arbetsplatserna. Det har gjorts ganska bra försök under
              årens lopp.
            </seg>
            <seg n="7979ecd7">
              Jag kommer från Motala i Östergötland, en kommun där man gjorde
              en aktiv satsning i mitten på 80-talet när vi hade en ganska stor
              industrikris. Man rekryterade män från teknikindustrin till vården.
              Många av de männen blev kvar under ganska lång tid. Men det bästa
              med det är att många av deras barn, av bägge könen, i dag jobbar
              inom vården. Det smittar av sig. Ministern var ju inne på att
              föräldrarollen är viktig både när det gäller yrkesval och studieval.
            </seg>
            <seg n="4a5df4d2">
              Jag hade för ett tag sedan en interpellationsdebatt med minister
              Sabuni angående utbildningar, framför allt vuxenutbildning och
              då arbetsmarknadsutbildning. Där har vi också ett stort bekymmer
              när det gäller jämställdhet. Där är det omvänt. Det är få män
              som i dag går vidare till arbetsmarknadsutbildning. Det skulle
              vara intressant att höra hur ministern ser på möjligheten till
              aktiva insatser när det gäller arbetsmarknadspolitiken för att
              bryta detta och få fler män att delta i arbetsmarknadsutbildningar.
              Nu när vi har en varselvåg som går över landet är det viktigt
              att med alla till buds stående medel få människor att ställa om
              till ett nytt arbetsliv. Den här gruppen kanske är särskilt svår
              att få att studera vidare. Det skulle vara intressant att få en
              kommentar till det.
            </seg>
          </u>
          <note type="speaker" n="e63617f0">
            Anf. 91 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-36" n="13d1483c">
            <seg n="a076dba6">
              Herr talman! Vi står inför stora utmaningar. Kvinnor har i dag
              högre utbildning än män. Kvinnor söker sig gärna in på manligt
              dominerade yrkesbanor av en mängd skäl, inte minst på grund av
              att anställningsvillkoren är bättre i yrken där män dominerar.
              Vi kan också se ett oförklarligt lönegap. Även om man har samma
              utbildning, har jobbat lika länge och har samma erfarenhet skiljer
              det 56 procent i lön till männens fördel. Utmaningen ligger i
              att få män att söka mer otypiskt. Som Johan Andersson var inne
              på måste vi nu, när vi har en stor industrikris, få fler män att
              jobba inom vård- och omsorgsyrken där vi har stora rekryteringsbehov.
              Då måste villkoren förbättras. Jag är alldeles övertygad om att
              det handlar om att erbjuda heltidsanställningar, utvecklingsmöjligheter,
              vidareutbildning och sådant som gör att man kan försörja sig på
              sin lön. I vår ekonomiska politik har vi genomfört jobbskatteavdrag
              med inriktning på låg- och medelinkomsttagare just för att människor
              ska få mer pengar kvar i plånboken.
            </seg>
            <seg n="ec27b5ef">
              I industrin säger man ibland att man har svårt att hitta ungdomar
              som vill jobba inom industrin. Vad kan det bero på? Antagligen
              på att ungdomarna aldrig har varit på en modern industri. De vet
              inte vad de jobben innehåller, hur komplicerade de är och hur
              välbetalda de är. Jag tror att den som har rekryteringsbehovet
              är bäst på att visa vad arbetsplatsen har att erbjuda. Det kan
              vara att erbjuda ungdomar sommarjobb, jobb på helger och kvällar
              och att intressera dem för vårdyrken. Jag tror att det är svårt
              för oss. Vi kan tala om hur viktiga och bra jobb det finns inom
              äldreomsorgen, men det handlar framför allt om att få män att
              komma ut på praktikplatser. Jag nämnde tidigare ett exempel från
              Trollhättan med Torbjörn som hade varit ute på praktik på rättspsyk
              och nu var på en vårdcentral och sade att han äntligen kände att
              han gjorde något meningsfullt. Det var bra att vara Saabarbetare,
              som han var i 2530 år, men det här kändes meningsfullt.
            </seg>
            <seg n="1a6ee029">
              Det är sådana förebilder som behövs. Jag tror inte att vi kan
              vara de förebilderna. Där måste man nog göra mer.
            </seg>
            <seg n="fca91c54">
              Vi har diskuterat frågan om arbetslivsinriktad rehabilitering
              tidigare. Det är ett bekymmer. Det är en fråga som vi arbetar
              med. Ett problem med arbetsmarknadsutbildningen är att profilen
              har varit inom de områden där män jobbar, som inom tillverkning,
              som CNC-operatörer och liknande. Där sker det nu en förbättring
              med andra yrkesinriktningar. Vi måste helt enkelt göra på flera
              olika sätt. Jag är inte nöjd med att arbetsinriktad rehabilitering
              har den här ojämlikheten som är svår att förklara och svår att
              direkt göra något åt.
            </seg>
            <seg n="8ddfea31">
              När det gäller anställningsformer har vi en modell i Sverige
              som vi alla ställer oss bakom. Det handlar om att parterna gör
              upp i kollektivavtal, och det handlar om att sluta avtal som blir
              attraktiva när det gäller löner och arbetstid och möjlighet att
              jobba heltid. Där tycker jag att parterna har ett stort och viktigt
              ansvar. Jag ser nu att flera kommuner och landsting erbjuder heltidsanställningar
              i större utsträckning. Det kommer att bli fler som gör det.
            </seg>
            <seg n="52aaa228">
              Jag tror att alla har en hemläxa att göra, såväl alliansstyrda
              kommuner som socialdemokratiskt styrda kommuner. Frågan är inte
              så enkel för kommunerna att lösa. De måste hitta ekonomiska lösningar
              så att de kan anställa personer som kan jobba på morgnar och kvällar
              utan att det blir delade turer. Det är inte helt lätt, men det
              får arbetsmarknadens parter ta ansvar för.
            </seg>
          </u>
          <note type="speaker" n="4629ec85">
            Anf. 92 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-441ada470f5314ab-4" n="2569d62e">
            <seg n="880e6e61">
              Herr talman! När det gäller det sista som Hillevi Engström sade
              vill jag säga att anställningsformen ju har att göra med lagstiftning.
              Den är visserligen dispositiv och kan kompletteras med kollektivavtal,
              men grunden måste ligga i att vi har en lagstiftning som städar
              undan möjligheten för arbetsgivare att anställa tillfälligt gång
              efter gång. Vi har till och med blivit fällda av EU-kommissionen
              efter TCO:s anmälan när det gäller detta, så det måste vi göra
              något åt.
            </seg>
            <seg n="69ae71e7">
              Jag vet inte om jag ska förvänta mig något svar på frågan varför
              Hillevi Engström inte tycker att det är någon bra idé att se till
              att vi får fler kvinnor i ledande positioner fler kvinnor i styrelser
              och fler kvinnor i bolagsledningar, som tillför mycket med sin
              kvinnliga kompetens. Syftet är också att stärka jämställdheten
              inte bara i bolagsledningen utan också på verksamhetsgolvet. Jag
              har bett att få en kommentar till det. Jag hoppas få det i det
              sista inlägget.
            </seg>
            <seg n="7468de28">
              Lönekartläggningen fungerar ju. Jag har inte fått svar på det
              heller. Om man har det regelbundet, vid lönerevision, kanske varje
              höst då man går igenom och hittar osakliga skillnader har man
              en chans att justera det. Lönekartläggning är en del i diskrimineringslagen.
              Att införa en sådan enkel rutin igen skulle främja jämställdheten.
            </seg>
            <seg n="72f1822f">
              Om vi tittar på ett normalt arbetsliv för en man och en kvinna
              med de villkor som gäller i dag och tittar på den arbetstid männen
              har och den arbetstid kvinnorna har ser vi att skillnaden blir
              3 600 000 kronor under ett arbetsliv.
            </seg>
          </u>
          <note type="speaker" n="4ad89902">
            Anf. 93 JENNY PETERSSON (M):
          </note>
          <u who="jenny_petersson_60eb02" xml:id="i-9b8424e22b143a59-1" n="5f9d572f">
            <seg n="d6f8d122">
              Herr talman! Som jag nämnde tidigare syftar Moderaternas jämställdhetspolitik
              till att bryta det system som bevarar en orättfärdig fördelning
              av makt, resurser och möjligheter mellan könen. Men vi kan inte
              lagstifta om attitydförändringar. Där har vi alla ett arbete att
              göra.
            </seg>
            <seg n="77e88aab">
              Raimos viktigaste fråga verkar vara kvotering. Men det finns
              många viktigare saker att göra för att nå jämställdhet. Lönekartläggning
              ska definitivt göras, men det handlar också om vad man gör med
              den och hur man använder den. Att ha lönekartläggning varannan
              vecka eller varje år är inte det viktiga; det viktiga är hur vi
              använder lönekartläggningen. Där finns regler att följa.
            </seg>
            <seg n="9c41aea4">
              Det finns både de som arbetar deltid frivilligt och de som arbetar
              deltid ofrivilligt. Där vi politiker är arbetsgivare i kommuner
              och landsting har vi ett ansvar för att komma till rätta med deltidsstrukturen.
              Det är klädsamt att ta ansvar som moderat, men det vore klädsamt
              om det också fanns en viss ödmjukhet från Socialdemokraterna om
              ni ser på vad ni själva gör i de kommuner där ni har ansvar.
            </seg>
          </u>
          <note type="speaker" n="01b7550f">
            Anf. 94 JOHAN ANDERSSON (S):
          </note>
          <u who="johan_andersson_08c8d7" xml:id="i-48c19f55335e1a4d-1" n="b552a2d1">
            <seg n="92718562">
              Herr talman! Till Jenny Petersson från Moderaterna vill jag säga
              att vi som parti är ödmjuka i dessa frågor. Men vi vill också
              se att saker och ting drivs framåt.
            </seg>
            <seg n="3003d528">
              Ministern nämnde jobbskatteavdraget som en lösning på problemet
              med ojämställda löner och säger att den disponibla inkomsten har
              ökat. Det är sant att den disponibla inkomsten har ökat med jobbskatteavdraget,
              men det finns flera andra delar som inte är särskilt bra. Det
              är inte vare sig semesterlönegrundande eller pensionsgrundande.
              Den totala inkomsten har inte ökat på det sättet när det gäller
              löneinkomsten. Disponibel inkomst är en annan del.
            </seg>
            <seg n="1e43d00f">
              Jag har en konkret fråga och ett förslag till ministern när det
              gäller detta med fler heltidstjänster. Det låter som att vi är
              rörande överens om detta när det gäller det vi styr som arbetsgivare,
              det vill säga den offentliga sektorn, åtminstone om jag får lita
              på ministerns ord om att fler heltidstjänster är en bra medicin.
              Tidigare regeringar har haft särskilda riktade insatser i olika
              delar. Varje minister med aktning har fått egna pengar uppkallade
              efter sig. När kommer Engströmspengarna till offentlig sektor
              som stimulans till fler heltider i kommunerna och landstingen?
            </seg>
          </u>
          <note type="speaker" n="952cafe7">
            Anf. 95 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-37" n="13d1483c">
            <seg n="cb3ded6f">
              Herr talman! Det var ett kreativt förslag med Engströmpengar!
              Jag tar gärna emot en sådan möjlighet. Skämt åsido jag tror absolut
              att det som vi gör som förebilder i kommuner och landsting är
              viktigt, och vi kan göra mer.
            </seg>
            <seg n="1812075e">
              Jobbskatteavdraget är inte en lösning på problemet med ojämställda
              löner; det jag ville visa var att kvinnor och män har fått mer
              pengar i plånboken. Men det här är en fråga där vi måste göra
              ännu mer.
            </seg>
            <seg n="29c37fc9">
              Det kom en studie i veckan om hur männen drar ifrån när familjen
              skaffar barn. Det är då den riktiga ojämställdheten uppstår och
              kvinnors sjukskrivningar ökar, även långtidssjukskrivningarna.
              Kvinnor går ned i deltid under småbarnsåren, men män jobbar som
              aldrig förr.
            </seg>
            <seg n="8199da21">
              Som Jenny Petersson var inne på kan vi inte alltid lagstifta
              fram kloka värderingar och fria val. Det handlar i stället om
              att informera om vilka konsekvenser det får när man som kvinna
              eller man väljer att under många år gå ned i arbetstid, vilket
              en del gör frivilligt. Vad innebär det för ens livsinkomst och
              pension om man blir sjuk eller arbetsskadad? Vad innebär det för
              möjligheten att utvecklas i sitt arbete, komma vidare och kanske
              göra karriär? Oavsett om man jobbar som undersköterska, vårdbiträde
              eller läkare får det konsekvenser. Arbetsgivare tittar väldigt
              mycket på närvaron på arbetsplatsen.
            </seg>
            <seg n="794cb1d8">
              Det är uppenbart att deltid är en fälla för utveckling och en
              källa till högre sjukskrivningstal. Där har socialförsäkringsministern
              helt nyligen tillsatt en utredning. Det är stora, viktiga och
              svåra frågor. Tillsammans tror jag att vi kan göra mer, men jag
              tror inte att lagstiftning och tvång är den enda möjligheten i
              detta.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="5e7d5935">
            18 § Svar på interpellationerna 2012/13:79, 93 och 110 om åtgärder
            mot varsel
          </note>
          <note type="speaker" n="60d46b75">
            Anf. 96 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-38" n="13d1483c">
            <seg n="06e69456">
              Herr talman! Peter Hultqvist har frågat mig vilka åtgärder jag
              avser att vidta för att överbrygga och motverka lågkonjunkturens
              konsekvenser för företag och enskilda individer.
            </seg>
            <seg n="561d6644">
              Jennie Nilsson har frågat mig vilka åtgärder jag avser att vidta
              för att möta den alltmer oroande arbetsmarknadssituationen i Hylte
              och i Hallands län.
            </seg>
            <seg n="9af6dd28">
              Peter Persson har frågat mig vilka extra insatser jag avser att
              göra för Jönköpings län mot bakgrund av varselvågen. Han har vidare
              frågat mig om jag avser att ta initiativ till att regeringen ändrar
              den felaktiga bedömning av tillväxten och arbetslösheten som finns
              i budgetpropositionen för 2013.
            </seg>
            <seg n="242bb1f5">
              Jag väljer att svara på de tre interpellationerna i ett sammanhang.
            </seg>
            <seg n="bde9bb27">
              Vi ser nu att arbetsmarknadsläget försämras med ett ökat antal
              varsel om uppsägningar. Det är oroande, och regeringen följer
              utvecklingen noga.
            </seg>
            <seg n="de47747c">
              I budgetpropositionen för 2013 gjorde regeringen bedömningen
              att skuldkrisen dämpar den svenska ekonomin och att det råder
              stor osäkerhet om den framtida konjunkturutvecklingen. Regeringen
              har också föreslagit en rad åtgärder för att möta den svagare
              utvecklingen. I budgeten satsar regeringen 23 miljarder kronor
              extra som stärker den svenska ekonomin på lång sikt och som stödjer
              återhämtningen i ekonomin. Det handlar om reformer för att öka
              möjligheterna att driva företag och stärka svensk konkurrenskraft,
              bland annat en sänkning av bolagsskatten och införandet av ett
              investeraravdrag. Regeringen har också nyligen presenterat såväl
              en forsknings- och innovationsproposition som en infrastrukturproposition.
              Även dessa insatser stimulerar jobb och företagande runt om i
              Sverige.
            </seg>
            <seg n="c25f3c7b">
              För att motverka att arbetslösheten biter sig fast föreslår regeringen
              att de arbetsmarknadspolitiska insatser som i dag görs tidigt
              i arbetslösheten tillfälligt förstärks. Regeringen har därför
              föreslagit bland annat fler praktik- och utbildningsplatser avsedda
              för personer som riskerar långtidsarbetslöshet.
            </seg>
            <seg n="ad76d58d">
              Även i samband med budgetpropositionen för 2012 genomfördes satsningar
              för att förhindra långtidsarbetslöshet. Det innebar bland annat
              förstärkt förmedlingsstöd, ökad uppföljning av arbetslösas arbetssökande
              och fler programinsatser. Dessa satsningar följs nu upp och fortsätter
              under 2013.
            </seg>
            <seg n="e1635080">
              När det gäller åtgärder som utformas särskilt för Hylte, Hallands
              län, Jönköpings län och andra delar av landet är svaret följande:
              Både för samhället och individen är det olyckligt och beklagligt
              att drabbas av varsel. Detta innebär också en ökad utmaning för
              Arbetsförmedlingen på regional nivå, men det finns resurser, erfarenhet
              och väl upparbetade rutiner hos Arbetsförmedlingen för att hantera
              detta. Det kan exempelvis innebära att skriva in arbetssökande
              direkt på plats eller att genomföra matchningsinsatser som ger
              snabb hjälp åt den arbetssökande. Det är Arbetsförmedlingens uppdrag
              att se till att de medel som myndigheten förfogar över fördelas
              så effektivt och bra som möjligt.
            </seg>
            <seg n="7df0bb3d">
              Avslutningsvis vill jag poängtera att det finns beredskap och
              att regeringen följer den bekymmersamma utvecklingen noga.
            </seg>
          </u>
          <note type="speaker" n="54f48e4f">
            Anf. 97 PETER HULTQVIST (S):
          </note>
          <u who="peter_hultqvist_4fda95" xml:id="i-8ebacfd6de9f4c79-0" n="9dcca637">
            <seg n="aed6751d">
              Herr talman! Jag tackar för svaret. I oktober 2011 varslade Outokumpu
              330 personer i Avesta och Hedemora. Då ville kommunledningarna
              ha hjälp med utbildningsinsatser, så att man skulle kunna överbrygga
              konjunkturen och behålla yngre arbetskraft. Det blev inget av
              detta. Man bjöd in ministern till Avesta och Hedemora för att
              få möjlighet att diskutera dessa frågor. Detta blev heller inte
              av.
            </seg>
            <seg n="6a6cb3fd">
              Nu har vi varsel inom SSAB gällande 450 personer inom koncernen,
              varav 200 i Borlänge. På det lokala planet har man nu tagit ett
              mycket stort ansvar för att klara ut situationen. Man har gjort
              ett avtal som handlar om att minska lönen med 10 procent och arbetstiden
              med 20 procent. Det finns ett löfte om att man ska få tillbaka
              pengar när företaget börjar gå bättre igen. En del av pengarna
              ska gå till pensionsavlösningar, så att de yngre kan vara kvar
              på jobbet. Man vill ta ansvar för att företaget inte ska dräneras
              på framtida kompetens. IF Metall på SSAB i Luleå ställde sig bakom
              avtalet i går. Järnbruksklubben på SSAB i Borlänge har möte nu
              i kväll. I morgon ska man ta ställning inom IF Metall i Oxelösund.
            </seg>
            <seg n="bc8d682f">
              Så här ser alltså vardagen ut när det lokala facket är med och
              tar ansvar för att klara situationen. Det handlar om att hitta
              lösningar för arbetskamrater och trotjänare och bana väg inför
              framtiden genom att de unga kan vara kvar. Men detta är bistra
              saker. Det handlar om lägre lön och en organisation som är i en
              tvångssituation.
            </seg>
            <seg n="e2060994">
              Men var finns regeringen i allt detta? Har man vidtagit en enda
              åtgärd som underlättat förhandlingarna och de svåra diskussionerna
              mellan SSAB och de fackliga organisationerna? Jag vet att man
              vill ha utbildningsplatser. Det ville man ha i Avesta och Hedemora
              också när det gällde Outokumpu. Man ville ha en möjlighet att
              genom utbildning överbrygga konjunkturen, underlätta situationen,
              stärka kompetensen hos de anställda och på det viset undvika varsel.
              Jag vet att det finns önskemål om detta från den fackliga sidan.
              Har regeringen över huvud taget brytt sig om den typen av krav
              och vidtagit någon form av åtgärd som kan ge resultat?
            </seg>
            <seg n="9eaab5e5">
              Jag blir oerhört bekymrad. Här vill jag verkligen ha ett svar
              av ministern. Det har tydligen varit en brevväxling mellan departementet
              och länsmyndigheterna i Dalarna om ett ministerbesök. Man har
              först förklarat att man vill komma till Avesta och Hedemora. Senare
              har man sagt att man inte är beredd att göra det.
            </seg>
            <seg n="7f205259">
              Sedan skulle man komma till Falun och Borlänge. Då ska man ägna
              sig åt ungdomars och nyanländas inträde på arbetsmarknaden. Det
              är väl inget fel på det. Men det står också i brevväxlingen: Däremot
              vill hon inte direkt diskutera varsel och dess konsekvenser. Det
              är alltså vad man ska ha meddelat från departementet.
            </seg>
            <seg n="40c0beaa">
              I ett läge när vi har en varselsituation som gastkramar hela
              bygden, är det då ministerns allvarliga mening att inte vilja
              diskutera varsel när hon eventuellt anländer till Borlänge och
              Falun? De sitter i kväll och diskuterar lönesänkningar och hur
              man ska klara det under en övergångsperiod.
            </seg>
            <seg n="31d071e7">
              Är det ministerns uppfattning? Jag skulle vilja ha det utklarat
              här i kväll. Om det är sant att man ska ägna sig åt skräddarsydda
              propagandabesök i ett sådant svårt läge är situationen synnerligen
              allvarlig.
            </seg>
          </u>
          <note type="speaker" n="aa037a41">
            Anf. 98 JENNIE NILSSON (S):
          </note>
          <u who="jennie_nilsson_79fc1e" xml:id="i-ac54b279fc53b9f6-0" n="a0ae87f3">
            <seg n="5ae52448">
              Herr talman! Tack så mycket för svaret, ministern. Men jag måste
              erkänna att jag blev besviken. Jag blev det av flera olika skäl.
            </seg>
            <seg n="0ff4b5ea">
              Jag blev besviken över att fokus är på förstaåtgärder som är
              väldigt allmänna. Sänkt bolagsskatt är väl trevligt även om vi
              kanske tycker att man inte borde sänka den mer än vad man har
              råd med och inte ska låna till det. Men faktum är att sänkt bolagsskatt
              inte hjälper någon som är drabbad och i dag är arbetslös eller
              varslad här och nu.
            </seg>
            <seg n="be9a4e20">
              Jag blev snarare konfunderad när jag sedan hörde förslagen till
              åtgärder och det ministern säger att man har gjort. Man visar
              en märklig nöjdhet med politiken och resultatet av politiken så
              här långt. Man hänvisar till att man bland annat gjorde åtgärder
              i budgeten 2012 och tycks vara nöjd med det och med resultatet.
            </seg>
            <seg n="5e7e3bc0">
              Jag har skrivit en interpellation om varselsituationen i Hylte
              kommun, som är väldigt hårt drabbad och är i en region som dessutom
              är hårt drabbad. Jag är personligen väldigt bekymrad över det
              läge som är.
            </seg>
            <seg n="db275283">
              Jag kan lite kort konstatera att Hylte kommun redan i dag innan
              varslen faller ut i verklighet har en arbetslöshet som är klart
              över riksgenomsnittet. Tittar man på långtidsarbetslösheten ser
              det ännu värre ut.
            </seg>
            <seg n="2fc1c8a8">
              De arbetslösa som har varit arbetslösa i mer än sex månader har
              ökat med 35,3 procent sedan oktober månad förra året. För dem
              som har varit arbetslösa mer än tolv månader är ökningen 39,1
              procent. För dem som varit arbetslösa i mer än 24 månader är ökningen
              53,6 procent.
            </seg>
            <seg n="c504ed6c">
              Vi ser redan innan varselkrisen slår till en väldigt oroande
              utveckling på arbetsmarknaden i kommunen och i regionen. Tittar
              man sedan specifikt på exempelvis gruppen unga som har varit arbetslösa
              i mer än tolv månader är ökningen hisnande 166,7 procent det senaste
              året.
            </seg>
            <seg n="35a89589">
              I det läget säger man: Vi gjorde vissa saker i budgeten förra
              året. Vi satsar lite mer på praktik och annat i denna budget.
              Det gör mig både ledsen och bekymrad, inte minst utifrån att det
              kanske inte är nya pengar som i första hand är det viktigaste.
            </seg>
            <seg n="b49ddb8d">
              Jag kommer från en region där Arbetsförmedlingen det här året
              enligt prognos skickar tillbaka 29 miljoner kronor. Det var kanske
              inte i första hand brist på pengar som var bekymret, utan det
              var brist på en aktiv arbetsmarknadsminister, en aktiv politik
              och tydliga signaler som visade på vad man skulle göra.
            </seg>
            <seg n="310b4db2">
              I svaret hänvisar ministern till att det är Arbetsförmedlingens
              roll och uppgift att göra det som är bäst. Den följer väldigt
              strikta regler och förordningar som ministern ansvarar för. Det
              är att krypa ur sitt eget ansvar. Det gör mig väldigt bekymrad
              i det läge som vi nu går in i.
            </seg>
            <seg n="1e27d45c">
              Min förhoppning om resten av debatten är att vi ska få höra en
              minister som kanske är lite mer ödmjuk och utgår från facit av
              sin förda politik. Hon är kanske också förhoppningsvis beredd
              att diskutera: Vad gör vi för de drabbade regionerna? Vad gör
              vi för Halland och Hylte?
            </seg>
            <seg n="1b6be191">
              Med vilka verktyg ska vi rusta Arbetsförmedlingen så att den
              faktiskt kan använda de pengar som den åtminstone har för omställning
              och utbildning? Hur satsar vi på strukturomvandling? Detta är
              en region med mycket industri. Givetvis finns det andra sektorer
              som går bättre.
            </seg>
            <seg n="81778296">
              Hur ställer vi om? Hur satsar vi på bredbandsutbyggnad, eller
              vad som nu kan vara nödvändigt? Det är den debatt jag skulle önska
              att vi hade här i kväll.
            </seg>
          </u>
          <note type="speaker" n="edbcf43b">
            Anf. 99 PETER PERSSON (S):
          </note>
          <u who="peter_persson_cc6ba9" xml:id="i-a38ecb73d23c9472-0" n="7856254a">
            <seg n="eb689bf4">
              Herr talman! Tack för svaret, Hillevi Engström, men kanske särskilt
              för att vi får vara inne denna mörka och regniga kväll. Det är
              mörkt där ute.
            </seg>
            <seg n="43e0e100">
              När jag åkt runt i mitt hemlän de senaste veckorna har jag träffat
              en stor oro hos de många som bär upp ett näringsliv som har stor
              betydelse inte bara för länet utan för landet. Jönköpings län
              är en viktig leverantör av underentreprenörskap in i tung stor
              industri. Det betyder mycket för värdeskapande som leder till
              förutsättningar för så mycket annan verksamhet i vårt land.
            </seg>
            <seg n="a7c30b78">
              Jag interpellerade nyligen näringsministern Annie Lööf om regeringens
              unika misslyckande. Man har inte i hyggligt goda tider byggt näringspolitik
              och arbetsmarknadspolitik i förening för att ta ned den massarbetslöshet
              som snart har varat i två mandatperioder.
            </seg>
            <seg n="0602079b">
              Nu går vi in i en konjunkturavmattning med en arbetslöshet på
              400 000 personer i vårt land. Det är 400 000 personer där allt
              fler har blivit långtidsarbetslösa och saknar utbildning och vidaremöjligheter.
              De har dessutom fått sin trygghet förstörd genom en pulvriserad
              och havererad arbetslöshetsförsäkring.
            </seg>
            <seg n="350213ca">
              Det är inte minst den oron som möter de människor som ställs
              inför varsel. I min hemkommun Jönköping är det en ökning med nära
              1 600 personer i år. Jag ställde frågan: Vilka extra insatser
              avser statsrådet att göra för Jönköpings län mot bakgrund av varselvågen?
              Jönköpings kommun är sannerligen inte ensam. Jag får inget svar.
            </seg>
            <seg n="04fd6e3d">
              Jag vet att den moderata kommunledningen i Jönköping har ställt
              krav. Jag vill fråga ministern: Vilka har kontakterna varit? Vilket
              svar har du lämnat till den moderata kommunstyrelseordföranden?
              Hur hög ska arbetslösheten bli för att du ska säga att du vill
              ingripa och lätta på trycket?
            </seg>
            <seg n="bf54f179">
              Tycker du att det är ditt ansvar att agera på ett sådant sätt
              att du stillar den oro som griper omkring sig i Dalarna, Gävleborg,
              Halland, Jönköping och andra län?
            </seg>
            <seg n="e28ab497">
              Tycker inte arbetsmarknadsministern att dessa kommuner, som nu
              är mycket utsatta, får ett växande tryck på försörjningsstöd,
              vikande skatteintäkter och i nästa våg får börja spara inom vård
              och omsorg, förtjänar ett stöd eller i varje fall en dialog?
            </seg>
            <seg n="952e28e5">
              Jag förväntar mig ett svar på vilka kontakter som har varit med
              Jönköpings kommun och Jönköpings län och vilka åtgärder hon avser
              vidta.
            </seg>
          </u>
          <note type="speaker" n="41dfc71a">
            Anf. 100 HANS HOFF (S):
          </note>
          <u who="hans_hoff_65a3e6" xml:id="i-eb1f428b929c8c29-0" n="53bc754b">
            <seg n="c6d82c32">
              Herr talman! I dag är drygt 10 000 hallänningar arbetslösa. Deras
              framtid ser inte särskilt ljus ut då länet drabbas av varsel,
              uppsägningar och nedläggningar av hela industrier. Bara under
              den senaste tiden har Stora Enso meddelat att man permanent stänger
              en av pappersmaskinerna i Hylte. Det är 140 människor som förlorar
              sitt jobb där. Pilkington i Halmstad lägger ned hela fabriken
              med 240 direktanställda, men nedläggningen berör betydligt fler.
              Man beräknar att ungefär 500 jobb totalt sett försvinner i Halmstads
              kommun på grund av denna nedläggning.
            </seg>
            <seg n="ca76f871">
              En viktig förklaring till nedläggningarna kan vara regeringens
              industripolitik. Förra hösten infördes fyra elområden med olika
              pris på energi i landet. Priset är allra högst i södra Sverige.
              Detta har kraftigt höjt företagens kostnader för energi. Därutöver
              får flera exportföretag framöver kraftigt höjda kostnader för
              sjötransporter om regeringen inte agerar.
            </seg>
            <seg n="0dffefbb">
              Nu när beställningarna till industrin kraftigt minskar ligger
              detta den elintensiva exportindustrin i Halland i fatet när koncerner
              ska besluta om huruvida investeringar eller nedläggningar ska
              göras i Halland eller på något annat håll runt omkring i världen.
              För detta har regeringen ett ansvar.
            </seg>
            <seg n="ba8534b1">
              I dag är som sagt 10 000 människor arbetslösa i Halland. Siffran
              kommer att stiga betydligt när varslen nu har övergått till uppsägningar.
              Trots detta kommer Arbetsförmedlingen i Halland inte att använda
              29 miljoner kronor av sitt anslag till arbetsmarknadspolitiska
              åtgärder i år. De skickas tillbaka till regeringen. Av dessa 29
              miljoner är 15 miljoner avsatta för att ge arbetslösa utbildning
              eller andra insatser för att de lättare ska kunna få ett arbete.
              Det finns halländska företag som efterlyser kompetent arbetskraft,
              och pengarna ligger oanvända på Arbetsförmedlingen tills de skickas
              tillbaka till regeringen.
            </seg>
            <seg n="f14534f9">
              När man då frågar arbetsförmedlare hur det kan vara på detta
              vis är svaret tveklöst: Det är regeringens regelverk som bakbinder
              oss. Reglerna för hur pengarna får användas är så strikta att
              de inte kan användas för att bekämpa arbetslösheten, och därför
              skickar man tillbaka dem till regeringen.
            </seg>
            <seg n="8b678a81">
              Herr talman! Det är ett totalt haveri vi ser när det gäller regeringens
              näringspolitik för nya jobb och när det gäller arbetsmarknadspolitiken.
              Vad är arbetsmarknadsministerns besked till de 10 000 arbetslösa
              i Halland? När ska de få ett jobb? Vad är regeringens besked till
              dem som nu blir arbetslösa när företagen lägger ned sin produktion
              i länet?
            </seg>
            <seg n="a52c0e47">
              Och kanske framför allt: Vad är regeringens besked till de elintensiva
              exportföretagen i Halland, som kanske just nu sitter och räknar
              på om de ska göra investeringar i Halland eller i fabriker i andra
              länder?
            </seg>
          </u>
          <note type="speaker" n="a8420fef">
            Anf. 101 JENNY PETERSSON (M):
          </note>
          <u who="jenny_petersson_60eb02" xml:id="i-9b8424e22b143a59-2" n="5f9d572f">
            <seg n="9c994957">
              Herr talman! Flera socialdemokrater är bekymrade över varselvågen.
              Så långt är jag med; detta är vi överens om. Men hur ska vi bemöta
              den? Låt mig börja med att säga att varsel inte är detsamma som
              uppsägning. Men jag vet att hos den som blir varslad skapas en
              oro.
            </seg>
            <seg n="3deb0404">
              Hans Hoff nämnde elprisområdena. Också jag tycker att det är
              bekymmersamt. Men jag tror att det finns andra anledningar till
              att varslen ökar. Det beror dels på den svaga internationella
              tillväxten, dels på minskad orderingång för de svenska exportföretagen.
              Men jag håller som sagt med interpellanterna om att det är bekymmersamt
              med varsel.
            </seg>
            <seg n="baed7de8">
              I detta sammanhang tycker jag också att det bör nämnas att Arbetsförmedlingen
              har resurser. Vi har hört att de har skickat tillbaka pengar.
              Men detta är till för att Arbetsförmedlingen ska kunna ställa
              om och omfördela resurserna just när det gäller varsel. Man har
              startat den nationella beredningsorganisationen. Man kommer att
              vara behjälplig på de platser där det behövs och där varsel är
              lagda.
            </seg>
            <seg n="a65db610">
              Jag tycker att det är viktigt att ta upp att det samordnas även
              i regioner och mellan regioner och kommuner med fokus på framtiden.
              I mitt och den tidigare interpellantens län, Halland, träffas
              i Hylte kommun representanter från kommunen och Region Halland
              med fokus på framtiden. Givetvis måste företagen själva först
              ta ett ansvar, men det är viktigt att representanter för kommuner
              och region träffas med fokus på framtiden.
            </seg>
            <seg n="b53b8988">
              Jag tycker att det är lite ohederligt att det inte framkommer
              i denna debatt från de socialdemokratiska interpellanterna att
              de på punkt efter punkt, även här i dag i kammaren, vill riva
              upp arbetslinjen. Skattehöjningar på mer än 30 miljarder kronor
              för företagen ger knappast några ökade förutsättningar för företagen
              vare sig i Hylte eller i Halland eller, för den delen, i övriga
              landet. Hur skulle ökade kostnader för företagen i Hylte kunna
              leda till fler jobb? Och på vilket sätt ökar den höjda arbetsgivaravgiften
              chansen för unga att komma i arbete?
            </seg>
            <seg n="e9b5ffc7">
              Herr talman! Låt mig bara backa bandet ett par månader. När Alliansen
              presenterade en budget med 23 miljarder för att stärka tillväxt
              för företagande och för att motverka att arbetslösheten skulle
              bita sig fast var Socialdemokraterna snabbt ute och kritiserade
              regeringen för att satsningarna i budgeten var för stora. Vi såg
              att det var nödvändigt att göra dessa satsningar för att möta
              den vikande konjunkturen och just för att motarbeta att arbetslösheten
              biter sig fast.
            </seg>
            <seg n="9cb7a1a4">
              Nu är retoriken lite annorlunda: Regeringen gör för lite! Problemet
              är kanske inte Socialdemokraternas ambitionsnivå, utan att den
              socialdemokratiska politiken inte matchar retoriken.
            </seg>
          </u>
          <note type="speaker" n="a601ed70">
            Anf. 102 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-60b0062ce7b8b9a1-1" n="1a892e2f" next="i-45bf0e88dfaf5e71-1">
            <seg n="55c7c320">
              Herr talman! Om de socialistiska partivänner och broderpartier
              som Socialdemokraterna och de andra rödgröna har ute i Europa
              hade hört denna debatt tror jag att de hade blivit mycket förvånade.
              Det finns de som har det oerhört svårt med mycket hög arbetslöshet
              och kris i ekonomin där man får dra in på det ena efter det andra.
              I Sverige har det gått väldigt bra. Vi är inne på ett femte år
              av kris och djup lågkonjunktur, och vi har klarat oss mycket väl.
              Likväl har vi en opposition som står här och låter som om det
              vore eländet på jorden i Sverige. Jag tycker att det är lite magstarkt.
            </seg>
            <seg n="fb3f6a31">
              Självfallet är vi lika oroliga som alla andra när det nu kommer
              varsel efter varsel. Vi är helt beroende av omvärlden. När omvärlden
              Tyskland och andra drar ned påverkar det efterfrågan på svenska
              produkter. Det är bekymmersamt. Därför har Alliansen lagt fram
              en mycket stark och offensiv budget med 23 miljarder i satsningar.
              Vad gör då Socialdemokraterna? De lägger fram en mycket stramare
              budget med lägre satsningar. Likväl står de nu och kräver mer
              av regeringen. Jag tycker att man ska titta på sina egna förslag
              i första hand.
            </seg>
            <seg n="1448fb14">
              Vi satsar på forskning, innovationer och infrastruktur. Vi gör
              ett ungdomspaket på 8 miljarder med lärlingsutbildningar och stärkta
              gymnasieutbildningar. Vi satsar på yrkeshögskolan och annat. Vad
              Socialdemokraterna gör är att öka kostnaden för unga. De höjer
              restaurangmomsen och andra skatter. De tar nästan 20 miljarder
              och ger tillbaka 5 miljarder.
            </seg>
            <seg n="60ad641f">
              Den största delen, 60 procent, av Socialdemokraternas budget
              går till ersättningar och bidrag. 15 procent går till utbildning.
              8 procent går till företagande. Och likväl står ni här i kammaren
              och kräver svar av arbetsmarknadsministern om vad regeringen gör.
              Vad gör ni själva? Det vore intressant att få höra hur ni har
              tänkt när det gäller detta.
            </seg>
            <seg n="b1427b68">
              Vi satsar i dag 2 miljarder mer än vad Socialdemokraterna gjorde
              2006 på vuxenutbildning. Vi kan kanske lägga det åt sidan att
              vi inte satsar på vuxenutbildning.
            </seg>
            <seg n="bf0a0349">
              De kraftiga höjningar som Socialdemokraterna vill göra hotar
              ju fler jobb än de varsel vi redan har sett. Jag tycker att man
              ska se om sitt eget hus innan man kräver ännu fler svar här i
              dag. Det är en offensiv budget som vi har lagt fram. Vi har ordning
              och reda. Vi har utrymme i ekonomin att kunna satsa i Sverige.
              Det är ytterst få länder i hela Europa som har det.
            </seg>
            <seg n="cdd3af9f">
              Varför satsade aldrig Socialdemokraterna på yrkesutbildningar?
              Många av dem som blir varslade i dag har oftast inte någon utbildning
              alls efter grundskolan. De har visserligen en yrkeserfarenhet,
              men de har svårt att få andra jobb. Vad gjorde ni när ni hade
              ansvaret för utbildningarna?
            </seg>
            <seg n="90f2af9a">
              Jag tycker att man ska se om sitt eget hus. Man ska vara trovärdig
              när man kritiserar andra. När man har lagt en sämre och mindre
              budget, när man säger att man ska avskaffa långtidsarbetslösheten
              för ungdomar det är stora löften och när det mesta i den egna
              budgeten går till ersättningar och bidrag tycker jag att man ska
              vara lite varsam med kritiken mot regeringen.
            </seg>
          </u>
          <note n="d551fb5d">
            Anf. 103 GUNNAR ANDRÉN (FP):
          </note>
          <u who="katarina_brannstrom_bc40ef" xml:id="i-45bf0e88dfaf5e71-1" n="1a892e2f" prev="i-60b0062ce7b8b9a1-1">
            <seg n="5fe5843b">
              Herr talman! Hvornaar smager en Tuborg bedst? Hvergang! Var är
              det besvärligast att bli arbetslös? Var som helst och överallt!
              Så är det därför att det skapar oro hos den enskilde var än detta
              sker.
            </seg>
            <seg n="e7d8396d">
              Detta är en intressant debatt. Ingen talar om Helsingforss län,
              och jag är väl ganska ensam därifrån utöver Ingela Nylund Watz,
              som jag ser här i kammaren, och statsrådet.
            </seg>
            <seg n="52b60f70">
              Låt oss konstatera att en ort som Hallstavik ligger i det här
              länet. Där är det nu aviserat att 230 jobb ska bort. Ursäkta att
              blir mycket siffror här, herr talman. Jag hörde att det också
              gäller 140 personer i Hylte. Det är lika allvarligt. Det är mycket
              svårt på de små orterna där strukturarbetslösheten slår till när
              en pappersmaskin ska stängas av. 230 jobb i Hallstavik motsvarar
              ungefär 140 000 jobb i Helsingforss län. Det är otroliga siffror.
            </seg>
            <seg n="eb72cd8d">
              Jag tror att det är viktigt att skilja på strukturarbetslöshet
              och konjunkturarbetslöshet i det här sammanhanget. Vi såg vad
              som hände i Trollhättan. Trollhättan, Landskrona och Eskilstuna
              är de tre kommuner som har högst arbetslöshet i det här landet.
              De har drabbats otroligt hårt av strukturarbetslöshet, vill jag
              påstå. Det gäller kanske inte Landskrona så mycket. Där måste
              Arbetsförmedlingen satsa mycket hårt, och det visade man också
              att man klarade förhållandevis bra i just Trollhättan. Där har
              många ändå fått sysselsättning relativt de väldigt många som blev
              arbetslösa där.
            </seg>
            <seg n="4f9b3561">
              Det är naturligtvis mycket svårare i Hylte eller Hallstavik.
              Det som är bra med Hallstavik är att pappersmaskinen ska stängas
              av först andra halvåret 2013. Varseltiden är ohyggligt viktig.
              Jag skulle vilja höra vad statsrådet har för råd till de företag
              som ska varsla. Tiden spelar en mycket stor roll för att Arbetsförmedlingen
              ska kunna göra någonting i de fall strukturarbetslösheten slår
              så hårt.
            </seg>
            <seg n="ba5b5749">
              Men man måste också vända på det hela och se var vi ska göra
              stora insatser på lång och kort sikt. Och ingenting har varit
              så allvarligt på lång sikt som en annan nedskärning i Helsingforss
              län under det senaste året, nämligen att Astra, som nästan ingen
              bryr sig om, tar bort 2 000 forskningstjänster. Det har inte bara
              betydelse för Södertälje, utan det har betydelse för hela landet
              och för hela branschen under lång tid framöver. I Lund har det
              försvunnit tjänster från Sony och Ericsson på samma sätt. Det
              är oerhört viktigt.
            </seg>
            <seg n="71b3061d">
              Vi har tidigare i dag diskuterat finansieringsfrågor med statsrådet
              Björling. Det är en annan del av detta som vi måste ha ökad uppmärksamhet
              på. Hur ska vi få ett ökat företagande? Utan ökad efterfrågan
              på varor och mer företagande kommer åtminstone konjunkturarbetslösheten
              att vara ett gissel framöver, och inte bara i Helsingforss län
              där det finns så många arbetslösa det är 79 000 som är drabbade
              just nu utan i hela landet.
            </seg>
          </u>
          <note type="speaker" n="3d512ca6">
            Anf. 104 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-b1161c0cf5f6a659-0" n="ed69fdae">
            <seg n="c323c83b">
              Herr talman! Jag känner mig föranledd att delta i den här diskussionen
              eftersom det lät på Gunnar Andrén som om det inte är så stort
              och allvarligt att bli arbetslös i Helsingforss län. Men ur ett
              personligt perspektiv skulle jag vilja påstå att de 12 500 personer
              som har blivit varslade i Helsingforss län hittills i år känner
              precis samma sorg, oro och ångest inför framtiden som alltför
              många gör runt om i resten av landet, och jag hoppas att arbetsmarknadsministern
              delar den uppfattningen.
            </seg>
            <seg n="776f4c5d">
              Jag har ställt en interpellation till näringsministern som ska
              diskuteras senare i dag, men när arbetsmarknadsministern ändå
              är här tänker jag passa på att formulera en fråga som har att
              göra med det som Gunnar Andrén är inne på, nämligen konjunktur
              respektive struktur. Jag skulle vilja fråga arbetsmarknadsministern
              om hon har noterat det som nu händer i Helsingforssregionen, nämligen
              att it-branschen och tjänstesektorn dominerar inom de varsel som
              är lagda. Har arbetsmarknadsministern insikt om att en strukturförändring
              är på väg att ske också i Helsingforssregionen? Eftersom utgångsläget
              på arbetsmarknaden i Helsingforss län är så dåligt och arbetslösheten
              redan är hög, 6,7 procent i Helsingforss län massarbetslöshet
              enligt statsministerns definition 2006 är också utgångsläget att
              klara den strukturförändring som sker i Helsingforss län mycket
              sämre än den var förra gången krisen slog till eftersom tjänstesektorn,
              basnäringarna och industrin är så intimt sammankopplade.
            </seg>
            <seg n="2325ac18">
              Har arbetsmarknadsministern den insikten? Har regeringen någon
              tanke om hur man ska klara de förändringar som nu också slår hårt
              mot Helsingforss län?
            </seg>
          </u>
          <note type="speaker" n="f9921727">
            Anf. 105 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-39" n="13d1483c">
            <seg n="b9cffeb5">
              Herr talman! Vi hade också en intressant debatt om varsel för
              en vecka sedan. Varslen är oroande, och de drabbar många delar
              av Sverige. De drabbar många städer och många kommuner. Det är
              precis som Gunnar Andrén säger, arbetslöshet är lika allvarlig
              var den än inträffar och för vem som helst.
            </seg>
            <seg n="8223634f">
              Då gäller det att göra flera saker samtidigt. Vi kan inte inrikta
              alla resurser på dem som är varslade och nyarbetslösa. Vi måste
              också mota långtidsarbetslösheten och hjälpa människor som har
              varit arbetslösa i många år, till exempel personer med utrikes
              bakgrund, funktionsnedsatta och unga utan utbildning, tillbaka
              till arbetsmarknaden. Det är det som vår politik går ut på.
            </seg>
            <seg n="0a7ebf32">
              Arbetsförmedlingen är numera en nationell myndighet. Det innebär
              att de har möjligheter att allokera resurser där de bäst behövs.
              Det är också en viktig förändring under senare år.
            </seg>
            <seg n="c821cc0a">
              I mitt interpellationssvar nämner jag förändringarna i 2012 års
              budget. Det handlar om ett nytt arbetssätt. Det innebär att personer
              som nyligen har blivit uppsagda kommer in på Arbetsförmedlingen
              om man bedömer att de riskerar långtidsarbetslöshet utifrån olika
              variabler som till exempel kan vara låg skolunderbyggnad. De har
              rätt till insatser från den första dagen. Det gäller såväl personer
              som har yrkesarbetat länge som ungdomar. Man gör en bedömning
              utifrån ett professionellt verktyg, kan man säga. Det är det nya
              arbetssättet, och det innebär att nyarbetslösa ska ha en handlingsplan
              och bli individuellt bedömda.
            </seg>
            <seg n="4a3d8148">
              Till Peter Hultqvist vill jag säga att jag kommer att besöka
              Dalarna. Tyvärr var morgondagens resa tvungen att ställas in av
              skäl som jag inte själv rådde över, men jag kommer att besöka
              Dalarna. Det är självklart så att det dyker upp en mängd olika
              frågor. Jag var senast i går i Trollhättan, och besöket hade fokus
              på en hög ungdomsarbetslöshet, men visst tog vi upp frågan om
              varselsituationen. Det går inte att säga att vi inte ska diskutera
              frågor som är viktiga och som berör många människor. Självklart
              ska vi diskutera dem.
            </seg>
            <seg n="1956e5b6">
              När regeringen lade fram budgeten tog vi också höjd för att det
              var ett skakigt och osäkert läge. Vi kan se nu att varslen inte
              är på samma nivå som 20082009. Jag hoppas verkligen att de inte
              heller kommer dit. Vi följer det här noga, nedbrutet per län och
              per gren, och jag kan se när vi tittar på varselstatistiken för
              till exempel Helsingforss län per 1 000 sysselsatta att augustioktober
              låg man i mitten. De som är värst drabbade om man ser till befolkningsmängd
              är Kronoberg, Östergötland, Värmland, Kalmar, Örebro och Jönköping
              i den ordningen. Därför kan vi inte ha paket för varje ort, även
              om många efterfrågar det när jag besöker orter där det varslas.
              Det ska vara en generell arbetsmarknadspolitik som säger att en
              uppsagd arbetstagare från SSAB är minst lika viktig som en från
              Husqvarna eller från Holmen Paper. Alla ska ha rätt till samma
              professionella stöd.
            </seg>
            <seg n="1bbfc352">
              En viktig del att understryka är det viktiga arbete som omställningsföretagen
              gör. Vi har nu en dialog med Arbetsförmedlingen och omställningsföretagen
              om hur de på ett bättre sätt ska kunna samarbeta så att uppsagda
              personer får ett stöd från dessa två institutioner så att en insats
              plus en insats blir tre, om man får uttrycka sig så.
            </seg>
            <seg n="2c9e42ac">
              Det finns ännu mycket mer att göra där, och jag följer den här
              frågan noga. Jag träffar Arbetsförmedlingen på regelbunden basis
              och följer upp att det finns resurser. Det är viktigt att se att
              alla människor har rätt till samma form av stöd utifrån sina individuella
              behov. Därför kan vi inte ha särskilda paket just för specifika
              orter, för då är vi snart uppe i hundra olika paketlösningar.
              Generella insatser och lika för alla utifrån den personliga situationen
              tror jag är det viktiga och att människor möter en arbetsförmedling
              som verkligen stöttar och hjälper tillbaka till arbete.
            </seg>
          </u>
          <note type="speaker" n="c2cede7e">
            Anf. 106 PETER HULTQVIST (S):
          </note>
          <u who="peter_hultqvist_4fda95" xml:id="i-8ebacfd6de9f4c79-1" n="9dcca637">
            <seg n="3eeb1b33">
              Herr talman! Jag får tacka statsrådet för beskedet att hon avser
              att besöka Dalarna. Men jag tänker ändå läsa upp ett stycke ur
              brevet jag talade om, för jag tycker att det bör understrykas
              så att vi sedan kan avföra det här ordentligt från diskussionen
              och kanske till och med strukturera om statsrådsbesöket på ett
              sådant sätt att det ligger i linje med den verklighet som många
              upplever.
            </seg>
            <seg n="5281090a">
              Så här står det: Häromdagen ringde statsrådets stabschef och
              meddelade att ministern nu planerar en resa till FalunBorlängeområdet.
              Hon kommer att ägna sig åt ungdomars och nyanländas inträde på
              arbetsmarknaden. Hon vill besöka företag som särskilt arbetar
              med och anställer ungdomar och/eller nyanlända och träffa företrädare
              för näringsliv, arbetsförmedling med mera. Däremot vill hon inte
              direkt diskutera varsel och dess konsekvenser, har man sagt.
            </seg>
            <seg n="86dd2489">
              När man läser sådant här blir man fundersam, och då ställer man
              naturligtvis frågan. Nu har jag fått beskedet att ministern trots
              det som står här är beredd att diskutera varsel. Då kanske det
              skulle vara lämpligt att planera in exempelvis ett besök på SSAB
              under resan till FalunBorlänge då man skulle kunna träffa både
              Järnbruksklubben och företagsledningen. Man skulle också kunna
              göra ett stopp i AvestaHedemora och träffa kommunledningen där
              och kanske också träffa kommunalrådet i Hedemora för att diskutera
              hur det har varit efter varslen i Outokumpu i oktober 2011, då
              det handlade om 300 personer.
            </seg>
            <seg n="c2fffbbe">
              Sedan vill jag säga att beskedet att ministern tänker lägga upp
              politiken så att man inte ska kunna göra riktade insatser ser
              jag definitivt inte som positivt, därför att man kan undvika varsel
              och problem för både företag och enskilda personer om man är beredd
              att gå in med utbildningsinsatser för att överbrygga konjunkturen.
              Man kan göra trepartsöverenskommelser där både facket, företaget
              och samhället är med och på det sättet hitta överbryggningsåtgärder.
              Det måste väl vara en rätt så begåvad politik, för då stärker
              man näringslivet långsiktigt, man klarar strukturen och man höjer
              kompetensen. Man använder samhällets resurser på ett, tror jag,
              oerhört konstruktivt sätt.
            </seg>
            <seg n="60d5ae67">
              När det gäller det som ministern säger om bedömning av risk för
              långtidsarbetslöshet om man kommer in på Arbetsförmedlingen tycker
              jag att risken med den typen av formuleringar är att de låter
              mer än vad de betyder i praktiken. Om man tittar på den upplevelse
              många har av Arbetsförmedlingen och hur det fungerar kanske bedömningen
              ministern gör inte omedelbart upplevs som någonting positivt av
              de arbetssökande eller någonting som leder till resultat i praktiken.
            </seg>
            <seg n="5ebe4ffc">
              Jag tycker att det återstår en hel del innan man kan tala om
              att man har en arbetsmarknadspolitik eller en syn på näringslivets
              utveckling som verkligen är utvecklande och möter de krav som
              råder i den tid vi lever i. Bolagsskattesänkningen har exempelvis
              ingen effekt på den situation som vi nu upplever i Borlänge och
              som man har upplevt i Hedemora. Det är inte den typen av problematik
              som det handlar om. Det är samma sak med sänkningen av restaurangmomsen.
              Den har ingen som helst effekt på basindustrins villkor.
            </seg>
            <seg n="9f43778f">
              Jag skulle vilja ha ytterligare besked när det gäller detta.
              Är det verkligen så att regeringen inte kan tänka sig någon form
              av smidigare trepartsuppgörelser för att lösa överbryggningsproblematik
              i samband med varsel?
            </seg>
          </u>
          <note type="speaker" n="07ba3c92">
            Anf. 107 JENNIE NILSSON (S):
          </note>
          <u who="jennie_nilsson_79fc1e" xml:id="i-ac54b279fc53b9f6-1" n="a0ae87f3">
            <seg n="383d31fc">
              Herr talman! Det här blir en stundom delvis rörig debatt, men
              det är också intressant och kul att många vill delta. Min spontana
              reflexion kring det är att det delvis är ett tecken på att det
              kommer få förslag från regeringen med tanke på den tid som råder
              både på det näringspolitiska och på det arbetsmarknadspolitiska
              området. Det som är tänkt att vara en debatt mellan oppositionen,
              som får lov att ställa frågor, och ministern blir i någon mening
              till en allmän debatt där många känner ett stort behov av att
              gå upp och lufta sina åsikter. Man kanske ska ta med sig detta
              och fundera på vad som är syftet med debatterna och om det kanske
              finns brister någon annanstans.
            </seg>
            <seg n="5ebb0de4">
              Det är givetvis alltid kul att diskutera och debattera, och jag
              tänkte kort beröra några av de saker som togs upp av moderata
              företrädare kring frågeställningen och som var lite annorlunda
              än de som ministern redogjorde för.
            </seg>
            <seg n="705a57c7">
              Det handlade bland annat om att vi ville riva upp arbetslinjen,
              höja skatten med 30 miljarder, öka kostnaderna för att anställa
              unga och att vi hade anklagat regeringen för att göra för stora
              satsningar. Det här blir nästan lite humoristiskt, dels på grund
              av den affekt som man pratar om det här med, dels för att det
              faktiskt är regeringen som regerar. Det är regeringens politik
              som är grunden till den situation som vi ser i dag. Det är regeringen
              som har ansvaret. Våra förslag är just bara förslag. De blir konsekvent
              nedröstade i Sveriges riksdag.
            </seg>
            <seg n="f0538354">
              Man pratar upprört om att vi vill riva upp arbetslinjen. Ja,
              det är ju för att den inte fungerar. Vi har inte haft en så här
              hög arbetslöshet under så här lång tid och över både låg- och
              högkonjunktur någonsin i Sverige tidigare. Politiken fungerar
              inte. Tacka fanken för att vi kritiserar den!
            </seg>
            <seg n="776ce874">
              Man säger att vi vill höja kostnaden för att anställa unga. Ja,
              vi vill ta bort den ineffektiva nedsättningen av arbetsgivaravgiften
              för unga som kostar 15 miljarder, eftersom arbetslösheten ligger
              konstant på ungefär 2025 procent i högkonjunktur och i lågkonjunktur.
            </seg>
            <seg n="d7d74cf0">
              Den fungerar bevisligen inte. Vi vill använda de pengarna till
              aktiva åtgärder för dem som är arbetslösa. Det är, enligt både
              forskning och erfarenhet, mer effektiva åtgärder än de som regeringen
              nu vidtar.
            </seg>
            <seg n="1dd87a48">
              Det är klart att vi kritiserar den förda politiken. När vi anklagade
              regeringen för budgetsatsningarna handlade det inte om att vi
              i första hand anklagade dem för att satsa för mycket utan för
              att satsa fel. Det är våra kritikpunkter.
            </seg>
            <seg n="b1abd09c">
              Avslutningsvis vill jag säga något till Hillevi Engström, arbetsmarknadsminister,
              om det som den här debatten egentligen skulle handla om. Jag tycker
              att debatten där blir lite bättre. Jag upplever att man försöker
              vara konstruktiv i diskussionen och förklara hur man ser på saker
              och ting. Det är positivt. Jag önskar mer av det.
            </seg>
            <seg n="e1f5d67e">
              Jag tror att Sverige är för litet för att vi inte ska försöka
              hitta ett antal minsta gemensamma nämnare. Några sådana minsta
              gemensamma nämnare borde vara inte att hitta ett paket ort för
              ort utan inse att Sverige är ett avlångt land med många olika
              förutsättningar. Man behöver hitta en stomme och en ram som bygger
              på en politik för omställning, för utbildning gentemot tillväxtbranscher.
              Vi vet att det finns företag som vill anställa men inte hittar
              kompetens, trots att vi har en hög arbetslöshet. Vi behöver stöd
              för omställning till drabbade regioner. Vi behöver verktyg till
              de aktörer som Hillevi Engström lyfte fram.
            </seg>
            <seg n="12c657d2">
              Om vi kan samsas om att det är så tror jag att det finns förutsättningar
              för att kunna landa i några konstruktiva förslag om hur vi faktiskt
              tar Sverige framåt från det läge där vi är i dag, där vi jämför
              oss med dem som är bättre och inte med dem som är sämre.
            </seg>
          </u>
          <note type="speaker" n="6c68ba36">
            Anf. 108 PETER PERSSON (S):
          </note>
          <u who="peter_persson_cc6ba9" xml:id="i-a38ecb73d23c9472-1" n="7856254a">
            <seg n="92bf5573">
              Fru talman! Jag förstår av arbetsmarknadsministerns svar att
              hon inte haft några särskilda kontakter med Jönköpings kommun
              och inte heller önskar ha det. Hon är emot särskilda insatser
              i arbetsmarknadspolitiken. Jag tror att det borde vara tvärtom.
              Det är just särskilda insatser som behövs för att bristyrkesutbilda
              beklädnadsarbetare och kantpressare. Det behövs särskilda insatser
              för att hålla metallare kvar på verkstäderna när de är specialutbildade
              i stället för att kastas ut. Detta säger jag bara för att ta något
              exempel. Det är särskilda insatser som behövs på arbetsmarknadspolitikens
              område.
            </seg>
            <seg n="56e79f65">
              Sedan kan jag inte låta bli att bemöta det sämsta ur nybörjarkursen,
              första kvällskursen, med Schlingmann. Jag tänker på Orwell och
              1984 , krig är fred. Om Socialdemokraterna går emot en skattesänkning
              anses vi ha en mindre offensiv politik. Ni moderater har nu genomfört
              fyra så kallade jobbskatteavdrag till ett värde av snart 100 miljarder,
              och arbetslösheten har bara ökat.
            </seg>
            <seg n="e58a5ff0">
              Sedan har ni en hemgjord ekonomisk teori som ska dölja era urgamla
              klasståndpunkter. Jag hörde arbetsmarknadsministern säga i lördagsintervjun
              häromveckan att om man förbättrar arbetslöshetsförsäkringen kommer
              arbetslösheten att öka med 30 000. Till de människor i Jönköpings
              län och på andra platser i landet, till de tusentals som nu är
              varslade, är signalen: Oroa er icke över villan ni inte kan betala
              räntorna på. Oroa er icke. Er situation underlättas när ni får
              försämrad arbetslöshetsförsäkring.
            </seg>
            <seg n="92b72def">
              Då måste det väl vara så, Hillevi Engström, att av de 13 000
              arbetslösa i Jönköpings län har de 5 000 som helt saknar arbetslöshetsförsäkring
              med din ekonomiska logik mycket lättare att få jobb. Tillåt mig
              inte bara att tvivla utan tillåt mig att säga att ni försöker
              drapera era djupt ideologiska systemskiftande förslag med att
              skattesänkningarna skapar jobb och att den arbetslösa har lättare
              att få jobb om hon eller han förnedras och plågas ekonomiskt.
              Jag tror att det är precis tvärtom.
            </seg>
            <seg n="9ceba16b">
              Jag vet att de stora neddragningar som ni gjort på arbetsmarknadspolitikens
              område har lett till att vårt land i en hygglig ekonomisk konjunktur
              inte fått ut människor på arbetsplatser, utan vi har cementerat
              en massarbetslöshet. Det är den massarbetslösheten som nu möter
              en ny varselvåg. Det är därför vi socialdemokrater är så djupt
              oroade, och det är därför vi talar om att det behövs särskilda
              åtgärder för att rädda industrier och människor i vårt land. Men
              arbetsmarknadsministern verkar inte särskilt intresserad.
            </seg>
          </u>
          <note type="speaker" n="aae66465">
            Anf. 109 HANS HOFF (S):
          </note>
          <u who="hans_hoff_65a3e6" xml:id="i-eb1f428b929c8c29-1" n="53bc754b">
            <seg n="0d806a72">
              Fru talman! 10 000 människor i Halland är arbetslösa i dag. Varsel
              läggs, företag läggs ned och här i kammaren får man från moderata
              riksdagsledamöter höra: Det är mycket värre på andra håll. Stå
              inte här och gnäll och kräv att regeringen ska göra någonting.
              Det är ju mycket värre på andra ställen.
            </seg>
            <seg n="da2c5a1d">
              Sedan säger man att regeringen gör en jättestor satsning i budgeten
              för att pressa ned arbetslösheten. Ja, det är en jättestor satsning
              på att sänka bolagsskatten, och det finns säkerligen skäl att
              göra det, men det finns ingen ekonom i Sverige som skulle säga
              att det på något sätt påverkar situationen för de 10 000 som är
              arbetslösa i Halland i dag eller för de totalt 400 000 arbetslösa
              i Sverige. Inte i dagsläget. På kanske fem till tio års sikt kan
              det ha effekt.
            </seg>
            <seg n="ef414437">
              Tog höjd i budgeten, sades det. Jag är lite osäker på om det
              var budgeten för 2013 eller för 2012, men om det var för 2013
              kan man konstatera att de prognoser som regeringen gjorde i sin
              budget för 2013 och som lades fram för en månad sedan, de optimistiska
              prognoserna för ökad sysselsättning, nya jobb, tillväxt och så
              vidare, var det ingen som delade, ingen, inte någon ekonom eller
              något fristående organ. Nu säger Borg att han ska komma tillbaka
              och revidera den.
            </seg>
            <seg n="f5092160">
              Det betalas tillbaka tusentals miljoner kronor i år som skulle
              kunna användas för att pressa ned arbetslösheten. Det finns företag
              som behöver anställa. Det finns människor som är arbetslösa. Det
              finns pengar. Det skulle vara oerhört bra om arbetsmarknadsministern
              i riksdagen i kväll kunde säga att hon ska gå tillbaka och se
              till att de pengar som finns används, varenda krona, för att pressa
              tillbaka arbetslösheten, att regeringen ska göra allt den kan
              för att göra det. Jag hoppas på det.
            </seg>
          </u>
          <note type="speaker" n="8356b90d">
            Anf. 110 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-c7bdcec4a3abd500-1" n="1a892e2f">
            <seg n="d2ea6f6b">
              Fru talman! Självklart är det oppositionens roll att kritisera
              regeringens politik. Det tillhör politikens spel. Jag menar inte
              att man inte får kritisera. Jag menar bara att man kanske ska
              vara lite ödmjuk när man säger att ingenting görs och att det
              saknas allt från regeringens sida. Det blir inte riktigt trovärdigt.
            </seg>
            <seg n="b1b09d5c">
              Därför tycker jag att man ska jämföra med sin egen politik, vilka
              förslag man själv lägger fram, och man kanske också ska jämföra
              med andra länders politik för att se vad som händer där. Det var
              det jag försökte säga. Min roll är en annan än arbetsmarknadsministerns.
              Jag kan kanske gå hårdare fram när det gäller vad Socialdemokraterna
              gör och säger eller inte gör och säger.
            </seg>
            <seg n="8fd05d26">
              Till Peter Hultqvist måste jag ställa frågan: Vill ni att regeringen
              ska gå in i enskilda företag med riktade insatser? Är det en regerings
              uppgift? Varsel är ju inte detsamma som arbetslöshet. I normalfallet
              brukar inte mer än en tredjedel bli arbetslösa, och de som blir
              arbetslösa brukar komma tillbaka till jobb inom sex till tolv
              månader. Det är alltså inte där de största hoten ligger för att
              arbetslösheten ska bita sig fast.
            </seg>
            <seg n="8f16734e">
              Den stora utmaningen är de som står långt från arbetsmarknaden
              samt ungdomarna. Här har vi nu en jobbpakt på gång. Arbetsgivarorganisationer,
              arbetstagarorganisationer och regeringen kommer med förslag där
              man ser till att det blir bättre för ungdomarna.
            </seg>
            <seg n="6e4320a5">
              Det är viktigt att en regering skapar förutsättningar för jobb.
              Det har regeringen gjort genom RUT, ROT, jobbskatteavdrag och
              den satsning som nu görs i budgeten. Det ska inte vara högre kostnader
              eller högre skatter. Där måste ni socialdemokrater gå tillbaka
              och titta över de förslag ni lägger fram om ni ska vara trovärdiga
              i er kritik av alliansregeringen. Det är viktigt vad man säger
              och gör för att det ska vara trovärdigt.
            </seg>
          </u>
          <note type="speaker" n="d5907e33">
            Anf. 111 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-b1161c0cf5f6a659-1" n="ed69fdae">
            <seg n="a4ce0b3d">
              Fru talman! Jag noterade att arbetsmarknadsministern var mycket
              tydlig med att understryka att vi inte kan ha olika arbetsmarknadspolitik
              för olika regioner. Peter Persson var också inne på detta. Jag
              delar nog i högre grad Peter Perssons uppfattning i denna fråga
              än arbetsmarknadsministerns.
            </seg>
            <seg n="6f88ef2d">
              Sedan är det självklart att grundvalarna i arbetsmarknadspolitiken
              måste vara generella. Men samtidigt måste man också i ett läge
              när man har regerat i så många år som denna regering har gjort
              börja fundera över om de verktyg som man har plockat ned i verktygslådan
              verkligen är verksamma.
            </seg>
            <seg n="3ac35c36">
              Det som gör mig en aning fundersam ska jag gå vidare med. Men
              arbetsmarknadsministern får gärna ta upp frågan nu. Det finns
              tid kvar. Hur kan det komma sig att arbetsmarknadsministern är
              så otroligt benhård när det handlar om att man inte ska vidta
              särskilt riktade insatser mot delar av landet eller regioner som
              är mycket hårt drabbade, medan näringsministern har en helt annan
              hållning? Det är bara att läsa näringsministerns svar på min interpellation
              som vi ska debattera senare i kväll, där näringsministern tydligt
              pekar ut att regeringen har givit regionerna ett stort ansvar
              för att arbeta med strukturförändringar och konjunkturarbete.
              Varför ser inte arbetsmarknadsministern möjligheten här att kombinera
              en aktiv arbetsmarknadspolitik med de försök till näringspolitik
              som näringsministern ändå försöker antyda?
            </seg>
          </u>
          <note type="speaker" n="28f19cfb">
            Anf. 112 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-40" n="13d1483c">
            <seg n="04807984">
              Fru talman! Den sista frågan här gällde arbetsmarknadspolitiken.
              Arbetsförmedlingen är en sammanhållen myndighet. Det är mycket
              viktigt att alla personer i hela Sverige får hjälp och stöd att
              komma tillbaka till arbete. Oavsett om man bor i Hylte eller i
              Hallstavik ska det vara en individuell bedömning utifrån vars
              och ens behov. Det tror jag är viktigt, och det var det som jag
              ville understryka. Men Arbetsförmedlingen kan sedan flytta medel
              och personal mellan olika kontor. Det gjorde man till exempel
              i Trollhättan. Man startade en helt egen industriarbetsförmedling
              mellan de tre kommunerna för att hjälpa friställda Saabmedarbetare.
              Man jobbade mycket framgångsrikt med detta.
            </seg>
            <seg n="25397162">
              Jag ska sedan vända mig till Peter Persson. Jag brukar säga att
              socialdemokrater är oerhört pålästa i fråga om arbetsmarknadspolitik,
              men det finns också undantag. Jag tror att man måste titta i statistiken
              hur det ser ut. Peter Persson är mycket bombastisk. Han talade
              om att människor förnedras och plågas och att massarbetslösheten
              har cementerats fast. Det är inte så, Peter Persson. Jag vet inte
              om du har tittat på den aktuella arbetsmarknadsstatistiken. Vi
              kan till exempel titta ett år tillbaka i tiden. Vi har haft många
              varsel, och många har blivit uppsagda. Hur mycket har befolkningen,
              alltså antalet människor i arbetsför ålder mellan 15 och 74 år,
              ökat under ett år? Jo, det har skett en ökning med 38 300 personer.
              Antalet personer i arbetskraften har ökat med 43 000. Vi kan se
              att vi har en liten ökning av arbetslösheten på 0,2 procent under
              en mycket allvarlig kris. Det kallar jag inte att cementera fast
              långtidsarbetslöshet. Jag tycker att det är ganska fräckt att
              köra med ett sådant resonemang eftersom det skrämmer människor.
            </seg>
            <seg n="67863aad">
              Vi kan till exempel se att efter Saabs konkurs i december 2011
              det har inte gått ens ett år är de allra flesta tillbaka i jobb.
              Vissa har fått bättre jobb med högre lön. Vi har en förmåga i
              detta land att ställa om. Vi har gott om resurser. Men vi måste
              satsa på att fler företag växer och vill stanna i Sverige. Därför
              är det viktigt med reformerna i nästa års budget.
            </seg>
            <seg n="dee625be">
              Visst har arbetslösheten ökat med 1,1 procent från oktober 2006
              till oktober 2012. Det är inte bra. Det håller jag med om. Men
              det är inte att cementera fast långtidsarbetslösheten, Peter Persson.
              Läs därför på bättre nästa gång. Då blir det en intressantare
              debatt.
            </seg>
            <seg n="3d885f74">
              När man tittar på varselstatistiken kan man också se att det
              är en ganska stor del av varslen som inte leder till uppsägningar.
              Av uppsägningarna är det också en del som inte leder till arbetslöshet.
              Detta handlar många gånger om mycket kompetenta industriarbetare
              till exempel som hittar nya arbeten. Därför kan vi inte satsa
              alla resurser på dem som är varslade eller som nyss har sagts
              upp. De som är långtidsarbetslösa och i sysselsättningsfasen och
              våra ungdomar måste också få hjälp och stöd att komma tillbaka.
            </seg>
            <seg n="c76fddeb">
              Jag vågar hävda att våra reformer har lett till att vi har en
              lägre arbetslöshet än vi hade haft om vi inte hade genomfört dem
              när vi tog makten 2006.
            </seg>
          </u>
          <note type="speaker" n="6f196ec7">
            Anf. 113 PETER HULTQVIST (S):
          </note>
          <u who="peter_hultqvist_4fda95" xml:id="i-8ebacfd6de9f4c79-2" n="9dcca637">
            <seg n="5ba3169b">
              Fru talman! Det brukar vara så att när argumenten är lite svaga
              kommer detta med att regeringen är så bra och har gjort allt man
              kan och att det inte finns någon som kan göra någonting bättre.
              Sedan låser man sig mot omvärlden och vill inte ta emot verkligheten
              och kritiken.
            </seg>
            <seg n="e41457b0">
              Jag har försökt föra en diskussion rätt så konsekvent här om
              förhållandena på ett par tre orter i mitt hemlän. Det har handlat
              om idéer och uppslag om hur man skulle kunna möta konkreta problem
              där. Men jag har uppfattat att ministern inte har uppfattningen
              att man kan gå in och göra exempelvis utbildningsinsatser för
              att överbrygga en situation i en sådan här lågkonjunktur för att
              framför allt ungdomarna i företagen, som man kanske har lagt ned
              rätt mycket resurser på att skola upp, ska kunna vara kvar i företagen
              och komma igen med stor kraft den dag som beställningar och order
              kommer in igen.
            </seg>
            <seg n="5c376d34">
              Här har vi helt skilda uppfattningar. Vi anser att trepartsöverenskommelser,
              där även samhället ställer resurser till förfogande för särskilda
              utbildningsinsatser i speciella lägen, kan vara ett rimligt sätt.
              Det kan vara ett av många instrument som man kan använda.
            </seg>
            <seg n="13c25b2e">
              Poängen med en arbetsmarknadspolitik som fungerar är att man
              inte blir så att säga fyrkantig och systemens fånge. Det är lite
              grann det som jag tycker att jag spårar när jag hör ministern
              och en del andra företrädare som lite principfast och möjligen
              bombastiskt försöker förklara att de har sett ljuset och har rätt
              i fråga om allting.
            </seg>
            <seg n="e198e537">
              Problemet nu när det gäller exempelvis Avesta, Hedemora och Borlänge
              är att man i dag sitter och ska förhandla fram ett avtal för att
              klara hem en situation genom att använda sig bland annat av lönesänkning
              som ett hot temporärt. Det är vad facket har tvingats in i.
            </seg>
            <seg n="34132579">
              Här tycker jag att regeringen faktiskt skulle ha öppnat för en
              trepartsöverenskommelse också med utbildningsinsatser. Men jag
              har nu förstått att jag aldrig kommer att få se en sådan önskan
              bli infriad från denna regering. Det har jag fått bekräftat i
              flera anföranden. Men ministern har en chans till att ändra sig.
            </seg>
          </u>
          <note type="speaker" n="e2166cf9">
            Anf. 114 JENNIE NILSSON (S):
          </note>
          <u who="jennie_nilsson_79fc1e" xml:id="i-ac54b279fc53b9f6-2" n="a0ae87f3">
            <seg n="e63da753">
              Fru talman! Lika imponerad som jag blev av ministerns förra anförande
              när hon faktiskt försökte resonera sakligt, lika besviken blev
              jag nu återigen. Här pendlar vi tyvärr mellan hopp och förtvivlan.
            </seg>
            <seg n="7251446f">
              Man försöker hävda att utan regeringens reformer hade det sett
              värre ut. Hur och var någonstans? Jag har förstått att denna regering
              älskar att försöka tricksa, trolla och bolla med siffror. Men
              tittar man på hur statistiken faktiskt ser ut kan man konstatera
              att antalet långtidsarbetslösa mellan 18 och 24 har ökat med 500
              procent i Sverige sedan 2006. Hur kan det vara facit på en lyckad
              politik? Hur och varför skulle det ha sett värre ut med en annan
              politik?
            </seg>
            <seg n="cb102ad4">
              Om vi jämför oss med jämförbara länder länder som är intressanta
              att jämföra oss med och som vi borde kunna hålla hyfsat jämna
              steg med, som Tyskland, Danmark, Norge, alltså sådana länder i
              vår omvärld som vi brukar ligga i paritet med har utvecklingen
              på arbetsmarknaden sett sämre ut i Sverige än i samtliga dessa
              länder. Det borde ge någon form av indikation till ministern att
              haja till: Har vi verkligen rätt politik på området? Jag tycker
              att resonemanget verkligen är mycket märkligt.
            </seg>
            <seg n="f1f0d227">
              Om ministern nu blir besviken på Peter Persson, tror jag att
              vi blir minst lika besvikna på ministern när hon har den typen
              av argumentation.
            </seg>
            <seg n="e1310a7e">
              Jag kan bara konstatera att i det läge som vi har i Halland med
              en hög arbetslöshet och jättemånga varsel lämnar Arbetsförmedlingen
              tillbaka 29 miljoner enligt prognosen i år. I den senaste undersökning
              som Svenskt Näringsliv gjorde bland företagare, med frågan om
              dessa kunde hitta rätt kompetens, uppgav samtidigt fyra av tio
              i augusti månad att man tvingades avstå från att anställa för
              att man inte hittade personal med rätt kompetens.
            </seg>
            <seg n="d7e5fb22">
              Då är det någonting som inte fungerar, och det borde vi kunna
              kräva att en minister tar ansvar för.
            </seg>
          </u>
          <note type="speaker" n="bc50e8e7">
            Anf. 115 PETER PERSSON (S):
          </note>
          <u who="peter_persson_cc6ba9" xml:id="i-a38ecb73d23c9472-2" n="7856254a">
            <seg n="b8532bfe">
              Fru talman! När jag hör arbetsmarknadsministern tänker jag: Kan
              du inte ändra på verkligheten, försök ändra på historieskrivningen.
            </seg>
            <seg n="cbd724dc">
              Jag minns hur Moderaterna jagade den dåvarande socialdemokratiska
              regeringen 20032006. Man sade: Massarbetslöshet! Utanförskap!
              Katastrof! Gång på gång stod Reinfeldt där och upprepade detta.
              Nu är det 8 procent, och ni säger att ni har klarat politiken.
              Vad är detta, Hillevi Engström? Erkänn ert stora misslyckande!
            </seg>
            <seg n="e7f448ad">
              Misslyckandet ligger i att ni bara kände en enda politik: skattesänkning,
              skattesänkning, skattesänkning. Därför missköttes näringspolitiken,
              bostadsbyggandet, infrastrukturen, forskningen och utbildningen
              motorer för att skapa tillväxt. Därför slog ni hål på de arbetsmarknadspolitiska
              resurserna och står nu nakna inför varselvågen.
            </seg>
            <seg n="aedacaea">
              Vi socialdemokrater använder inte resurserna till skattesänkningar.
              Vi har i vår höstbudget en buffert på 5 miljarder som vi kan ta
              fram i morgon och använda till arbetsmarknadspolitik just sådana
              särskilda åtgärder som kan gå in i bristyrkesutbildning och hålla
              människor kvar på de arbetsplatser där de har förkovrats, utvecklats
              och haft en långvarig utbildning. Det kan vi göra i stället för
              att de ska gå ut i en havererad arbetslöshetskassa.
            </seg>
            <seg n="63540286">
              Så här inför jul: Förklara nu! Du har chansen. Hur kan sänkt
              och försämrad arbetslöshetsförsäkring ge bättre förutsättning
              för en femtioåring att få ett jobb?
            </seg>
          </u>
          <note type="speaker" n="8fd60210">
            Anf. 116 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-9bc277199bc4925a-41" n="13d1483c">
            <seg n="9edbf080">
              Fru talman! Jag tackar för en intressant debatt som, måste jag
              säga, faktiskt blev mer frejdig än den aktuella debatten om varslen.
            </seg>
            <seg n="f4bd1b75">
              Jag tror att det är viktigt att vi ser på vad som händer i vår
              omvärld och i andra länder, men det är också väldigt svårt att
              jämföra. Vi kan titta på till exempel Tyskland, som jag besökte
              ganska nyligen, och deras lärlingssystem. Ja, det är klart att
              de får ut många ungdomar i jobb genom lärlingssystemet, därför
              att företagen tar ett väldigt stort ansvar av hävd. Det är fantastiskt
              bra.
            </seg>
            <seg n="6a9e1ae4">
              Å andra sidan har man löner på 300400 euro i månaden för de här
              lärlingarna. Det är ett system vi inte vill ha i Sverige. De har
              Hartzreformen, 400-euro-jobben och så vidare. De har ett annat
              system. Vi vill inte få alla i sysselsättning på vilket sätt som
              helst; det ska vara någon sorts decent jobs. Det ska vara sjysta
              villkor, och löner ska sättas av arbetsmarknadens parter i förhandlingar.
              Det vill jag vara tydlig med.
            </seg>
            <seg n="164de1fe">
              Avslutningsvis kan man säga att det är en svår tid vi har just
              nu. Jag tror dock att man om man tittar på de förslag Socialdemokraterna
              lägger fram i sin budget ser att de är ganska jobbfientliga. Titta
              på neddragningar av RUT- och ROT-sektorn, till exempel; där har
              vi väldigt många tjänsteföretag och jobb som växer fram. Det är
              där den stora sysselsättningen ökar i privat tjänstesektor. Vi
              kan till exempel se på restaurangsektorn, där många unga sysselsätts,
              och de höjda arbetsgivaravgifterna för unga. Tror ni att det blir
              fler arbetsgivare som behåller ungdomar som i dag har ett arbete
              om det finns andra som kostar hälften så mycket, till exempel?
            </seg>
            <seg n="15885ca9">
              Det finns ingen quick fix. Det gäller att göra många saker samtidigt
              och ha en ganska stor ödmjukhet. Till syvende och sist handlar
              det om att företag ska tycka att det är bra och vilja anställa
              fler. Jag sade i mitt tidigare replikskifte att vi hade varit
              i ett sämre läge jag är övertygad om det, alldeles utan tvekan
              om vi inte hade infört dessa förenklingar och lägre skatter för
              företagen samt de jobbskatteavdrag som har lett till att det lönar
              sig bättre för människor att arbeta.
            </seg>
            <seg n="44c11bb9">
              Tack för en intressant och frejdig debatt!
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="edb26a73">
            19 § Svar på interpellation 2012/13:114
          </note>
          <note n="ea20d6a8">
            Förste vice talmannen meddelade att statsrådet Peter Norman på
            grund av sjukdom var förhindrad att vid dagens sammanträde besvara
            interpellation 2012/13:114 av Jörgen Hellman om likvärdiga förutsättningar
            att driva kommunal verksamhet.
          </note>
          <note n="957592d4">
            20 § Svar på interpellation 2012/13:121 om klimatpolitiken inför
            Doha
          </note>
          <note type="speaker" n="13fc32aa">
            Anf. 117 Miljöminister LENA EK (C):
          </note>
          <u who="unknown" xml:id="i-9bc277199bc4925a-42" n="b1b8a3c3">
            <seg n="5bce8327">
              Fru talman, ärade ledamöter och ärade åhörare! Jens Holm har
              frågat mig om klimatpolitiken inför Doha, det vill säga inför
              FN:s globala klimatförhandlingar som just nu pågår på tjänstemannanivå.
              Ministersegmentet börjar i nästa vecka. Närmare bestämt har han
              frågat mig hur jag avser att agera i frågorna om överskottet av
              utsläppsrätter, EU:s krav på utsläppsminskningar till 2020 samt
              klimatfinansiering.
            </seg>
            <seg n="2382fbbe">
              Vi börjar känna varandra ganska väl vid det här laget, Jens Holm
              och jag. Vi har haft ett antal interpellationer om dessa frågor.
              Eftersom riksdagens regler talar om hur mycket tid man som minister
              får lägga på svar och följande inlägg är det så att tiden tyvärr
              inte medger att jag besvarar samtliga frågor någorlunda utförligt.
              Eftersom jag har svarat på frågan om annullering av AAU:er vid
              ett flertal tillfällen, senast den 30 oktober i år, hänvisar jag
              till det svar som jag redan har lämnat till interpellanten och
              andra riksdagsledamöter vad gäller just denna fråga.
            </seg>
            <seg n="837b5aa8">
              När det gäller utsläpp av växthusgaser är det självklart så som
              Jens Holm säger att större utsläppsminskningar än dagslägets krävs
              för att hålla den globala medeltemperaturen under två grader.
              Jag ser väldigt allvarligt på att utsläppen av växthusgaser i
              världen fortsätter att öka, att de utfästelser om utsläppsminskningar
              som hittills har gjorts är otillräckliga och att vi har ett stort
              gap till de nivåer som vi skulle behöva nå. Mer behöver alltså
              göras såväl före 2020 som efter.
            </seg>
            <seg n="7116da06">
              Utan tvekan är det så att Sveriges och EU:s roll ska vara att
              vara föregångare och driva på i denna fråga. Vi måste jobba hårt
              även internationellt, eftersom den stora ökningen av utsläppen
              sker utanför EU. Nyckeln på längre sikt är att ett skarpt avtal
              för tiden efter 2020 är på plats 2015. Men om vi ska nå tvågradersmålet
              måste vi också sluta gapet till 2020 genom att öka den samlade
              ambitionen. I Doha handlar det bland annat om att få så många
              som möjligt av de länder som ännu inte gjort några utfästelser
              till 2020 att göra sådana. I synnerhet vill vi se att alla de
              största ekonomierna är med.
            </seg>
            <seg n="0c039018">
              Vi måste också jobba med kompletterande initiativ. Här vill jag
              särskilt nämna det globala samarbete som jag drog i gång för ett
              år sedan och som handlar om att minska utsläpp av kortlivade klimatpåverkande
              ämnen. Samarbetet inbegriper 36 länder inklusive USA och flera
              utvecklingsländer. EU var tidigt ute och beslutade om mål för
              2020 i syfte att få andra länder att följa efter. Det lyckades
              såtillvida att det fick andra länder att också presentera mål
              och göra utfästelser. Däremot är summan av dessa utfästelser som
              sagt långt ifrån tillräcklig.
            </seg>
            <seg n="824eaec4">
              Regeringen verkar fortsatt för att förutsättningarna ska öka
              för att EU ska kunna skärpa sitt klimatmål för 2020 till minus
              30 procent. Det är dock inte troligt att vi i Doha når särskilt
              långt på den här punkten. Jag och regeringen vill att EU ska besluta
              om ambitiösa utsläppsmål för 2030 och 2040. EU kan på så sätt
              sätta tryck på andra länder att göra detsamma och samtidigt ge
              europeiskt näringsliv och beslutsfattare efterfrågad långsiktighet
              vad gäller klimatpolitikens inriktning.
            </seg>
            <seg n="0de3484e">
              Slutligen vill jag komma in på frågan om klimatfinansiering.
              EU:s positioner om klimatfinansiering tas fram inom ramen för
              Ekofin, det vill säga av EU:s ekonomi- och finansministrar. Ekofin
              träffades den 13 november och enades om slutsatser om internationell
              klimatfinansiering som grund för EU:s mandat i denna fråga vid
              klimatmötet i Doha. Slutsatserna ger en tydlig försäkran om att
              EU kommer att fortsätta leverera klimatfinansiering till utvecklingsländer
              efter 2012, det vill säga efter att snabbstartsfinansieringsperioden
              har tagit slut.
            </seg>
            <seg n="e57d6efb">
              Sverige har drivit och fått gehör för att EU tillsammans med
              andra parter ska arbeta för att identifiera olika vägar för att
              öka klimatfinansieringen, med syfte att uppfylla det gemensamma
              åtagandet om att årligen mobilisera 100 miljarder USD år 2020.
              Olika finansieringskällor kommer att behövas, såväl offentliga
              och privata som så kallade innovativa finansieringskällor. Sverige
              har varit i framkant i frågan om snabbstartsfinansiering och kommer
              att fortsätta att vara ambitiösa även framöver.
            </seg>
          </u>
          <note type="speaker" n="e0dbf0ad">
            Anf. 118 JENS HOLM (V):
          </note>
          <u who="jens_holm_726eb1" xml:id="i-abadff25274c5427-0" n="94f268e7">
            <seg n="bc17d268">
              Fru talman! Jag vill tacka miljöministern för svaret på min interpellation.
              Det känns alltmer relevant att understryka att klimatfrågan är
              en ödesfråga. Vi såg till exempel i Världsbankens rapport som
              kom förra veckan att man pekar på att ifall vi inte vidtar skarpare
              åtgärder för att få ned utsläppen får vi en temperaturökning på
              närmare fyra grader de kommande 50 åren. En temperaturhöjning
              på fyra grader skulle tyvärr utradera en stor del av civilisationen
              såsom vi är vana att se den i dag. Den absolut viktigaste politiska
              frågan är att snabbt få ned våra utsläpp och snabbt hjälpa de
              människor i syd som här och nu drabbas av våra utsläpp.
            </seg>
            <seg n="d1942acc">
              Därför vill jag börja med att ge miljöministern betyg. Jag blev
              glad när jag häromdagen läste i Svenska Dagbladet att Lena Ek
              säger att det är dags att skärpa EU:s minskningsmål. Det är dags
              att gå från minskningar på 20 procent till 30 procent. Det är
              väldigt bra, det är någonting jag tar upp i interpellationen och
              som vi i Vänsterpartiet har drivit väldigt länge. Egentligen borde
              vi gå till 40 procent, men 30 procent är en bra start.
            </seg>
            <seg n="257523df">
              Då vill jag ha besked från miljöministern: Är det här svenska
              regeringens position, eller är det miljöministerns privata åsikt
              tillsammans med Centerpartiet? I den här kammaren granskar vi
              och utkräver ansvar från regeringen och ministrarna i deras funktion
              som ministrar i en regering, inte vad enskilda partier anser.
              Min fråga till Lena Ek är således: Är det numera den svenska regeringens
              officiella ståndpunkt att driva på att EU ska skärpa sina minskningskrav
              så att målet är 30 procent?
            </seg>
            <seg n="fc637d13">
              Jag vill också ha ett förtydligande om klimatfinansiering i syd.
              Lena Ek sade att det behövs nya kreativa finansieringskällor för
              att föra över kapital till utvecklingsländerna. Det är helt korrekt.
              Förslag till flera konkreta kreativa finansieringskällor har lagts
              fram, till exempel en avgift på internationella kapitaltransaktioner
              och öronmärkning av pengar från utsläppshandeln. Aldrig någonsin
              har jag sett att Sverige har satt ned foten i någon av frågorna
              och backat upp något av dessa förslag till kreativa finansieringskällor.
              Det skulle vara bra med ett klargörande besked i frågan från miljöministern.
            </seg>
            <seg n="0f0c10f1">
              Jag vill ha ett besked om de så kallade snabbstartspengarna,
              de 20 miljarder svenska kronor varje år som EU har anslagit till
              utvecklingsländerna i klimatfinansiering. Både Lena Ek och jag
              vet att den 31 december i år tar de här pengarna slut. Hur mycket
              mer pengar kommer EU att ge utvecklingsländerna i fortsättningen
              som en förlängning på snabbstartspengarna? Kommer det att vara
              20 miljarder kronor? Jag hoppas att det kommer att vara mycket
              mer, för det behövs betydligt mer pengar än så. Kan vi få ett
              besked från Lena Ek?
            </seg>
            <seg n="2839feca">
              Det vore bra om vi en gång för alla kunde få ett besked om hur
              mycket pengar den svenska regeringen egentligen lägger på klimatbistånd
              till syd. Då menar jag nya additionella medel. Jag menar inte
              pengar som tas från malariabekämpning, katastrofbekämpning eller
              någonting annat utan hur mycket nya pengar i klimatfinansiering
              som regeringen har avsatt i budgeten. Det är väldigt många olika
              siffror som figurerar. Det vore därför bra ifall miljöministern
              kunde ge oss ett klart besked här och nu. Jag har fler frågor,
              men jag återkommer till dem i mitt nästa anförande.
            </seg>
          </u>
          <note type="speaker" n="e68a06d5">
            Anf. 119 SARA KARLSSON (S):
          </note>
          <u who="sara_karlsson_feeb89" xml:id="i-89d96920cf7c164a-0" n="ab7563a5">
            <seg n="13e96fda">
              Fru talman! Tack, miljöministern! Det är lätt att känna oro över
              läget både i klimatförändringarna och i klimatförhandlingarna.
              Det är också lätt att känna oro över att Sverige tappar i sin
              position som föregångare och som brygga mellan rika och fattiga
              länder. Sverige har de senaste åren fört en alltmer tynande tillvaro
              i de internationella förhandlingarna och i de internationella
              sambanden.
            </seg>
            <seg n="0b31bda3">
              Det vore bra om vi här kunde reda ut vad som egentligen gäller
              i fråga om skärpningen av kraven till 30 procent inom EU. Både
              Lena Ek och hennes företrädare har försökt hävda att de driver
              att EU ska skärpa sina utsläppsmål till 30 procent till 2020.
              I svaret på interpellationen av Jens Holm och på min interpellation,
              som vi ska debattera om en stund, säger Lena Ek att regeringen
              verkar för att förutsättningarna ska öka för att EU ska kunna
              skärpa sina klimatmål för 2020 till minus 30 procent. Det är inte
              riktigt samma sak som att kräva en skärpning. Det är faktiskt
              svårt att förstå vad det betyder över huvud taget.
            </seg>
            <seg n="5d10cc39">
              I går på Svenska Dagbladets debattplats Brännpunkt kunde man
              läsa att centerpartisten Lena Ek kräver att Sverige ska driva
              på inom EU för att skärpa ambitionerna till minus 30 procent till
              2020. Där gick alltså Lena Ek i opposition mot regeringens linje.
              Det framgår tydligt att Sverige inte driver på för en skärpning
              av EU:s mål. En dag tidigare finns i samma tidning en intervju
              med miljöminister Lena Ek. Hon säger att hon driver denna fråga
              jättehårt på miljörådsmöten. Hon säger: Vi har pekat på att det
              är ekonomiskt bättre och egentligen inte skulle medföra några
              utgifter.
            </seg>
            <seg n="c2bc3c94">
              Frågan är då om man ska lyssna på centerpartisten Lena Ek eller
              miljöminister Lena Ek. De säger uppenbarligen olika saker. Det
              vore fint om Lena Ek ville reda ut detta en gång för alla i dag.
            </seg>
            <seg n="1cd79b3f">
              Jag skulle vilja ta upp två frågor som är väldigt viktiga i de
              internationella förhandlingarna. Den ena är frågan om AAU som
              vi envisas med att fråga Lena Ek om och som hon duckar för i denna
              interpellationsdebatt. Vi vet att om man bestämmer sig för att
              de ska kunna tas med till nästa åtagandeperiod av Kyotoprotokollet
              riskerar det att undergräva hela systemet, och alla de ansträngningar
              som människor har gjort för att minska utsläppen riskerar att
              vara förgäves.
            </seg>
            <seg n="1cb1a3f5">
              Lena Ek säger att man inte ska visa sina kort i förhandlingarna.
              Jag undrar ändå: Vad är bäst att säga att vi spelar med dolda
              kort eller att kliva fram och säga att vi tänker annullera vårt
              överskott oavsett vad andra länder gör och att vi tänker sätta
              hårt mot hårt för att få andra länder att göra det också så att
              man inte tar med dem? Lena Ek konstaterar i sitt svar till Jens
              Holm att det var en framgång när EU var tidigt ute och beslutade
              om mål för 2020 i syfte att få andra länder att följa efter. Varför
              skulle den strategin inte vara giltig när det gäller AAU? Det
              skulle jag vilja ha svar på från Lena Ek.
            </seg>
            <seg n="57ac6061">
              Jag skulle vidare vilja veta hur regeringen driver frågan om
              utsläpp från LUCF-sektorn. Det har varit en komplicerad och känslig
              fråga där det finns stora risker för kryphål, och det finns vissa
              länder inom FN-systemet som har stora skogar som man eventuellt
              skulle kunna gömma utsläpp i. Nyligen såg vi den svenska regeringen
              öppna upp för att kunna räkna in de eventuella kolsänkningarna
              inom ramen för åtagandena inom EU-systemet. Det är mycket oroande.
              Jag vill därför fråga Lena Ek var regeringen står i denna fråga
              inför den andra åtagandeperioden inom Kyotoprotokollet och inför
              framtida klimatavtal.
            </seg>
          </u>
          <note type="speaker" n="cbfd13b9">
            Anf. 120 Miljöminister LENA EK (C):
          </note>
          <u who="unknown" xml:id="i-9bc277199bc4925a-43" n="b1b8a3c3">
            <seg n="7bfeed24">
              Fru talman! Allra först skulle jag vilja säga att jag verkligen
              uppskattar de politiker i Sveriges riksdag som tar sig tid att
              lägga ned arbete och engagerar sig i klimatfrågan. Jag skulle
              önska att det var fler som gjorde det även vid denna sena timma.
            </seg>
            <seg n="0ff00460">
              Världsbankens rapport som kom i förra veckan är oerhört allvarlig.
              Det tror jag att vi som sitter här, återigen vid denna sena timma,
              är överens om.
            </seg>
            <seg n="311aaeef">
              Vi har vetat länge, och det tror jag också att många andra har
              vetat, vad som händer när man kommer till en temperaturkurva uppemot
              tre fyra grader med de oerhört allvarliga konsekvenser som det
              innebär.
            </seg>
            <seg n="7f68a9b5">
              Det som Världsbankens rapport visar är att det går mycket snabbare
              än vad vi har trott. Tiden för att agera kanske har halverats
              under tiden som världens regeringar har suttit och förhandlat
              Kyotoprotokollet. Kyotoprotokollet med sin andra åtagandeperiod
              är det hittills enda globala rättsliga dokument som har bindande
              åtaganden om sänkta klimatutsläpp. Där finns EU med och där finns
              de fattiga länderna med.
            </seg>
            <seg n="ef135f67">
              Får vi ihop det tekniska som vi ska diskutera och förhandla om
              i Doha denna vecka och nästa vecka täcker det kanske 15 procent
              av världens utsläpp. Men det är klart att om man ser detta och
              sedan de andra 85 procenten som sker samtidigt som Världsbanksrapporten
              säger att tiden för att åtgärda detta har halverats är det en
              mycket allvarlig situation. Det tror jag att alla som har jobbat
              med de här frågorna är överens om.
            </seg>
            <seg n="dd789826">
              Vi kommer att förhandla fram en ny klimatregim, Durbanplattformen,
              och försöka hitta en arbetsplan för en global överenskommelse
              för att hantera de 85 procenten på plats. Det har världen sagt
              att vi ska klara av till 2015. Det är de riktigt stora och allvarliga
              frågorna som vi ska hantera i Durban.
            </seg>
            <seg n="a6567e54">
              Hur ser det då ut? Det finns naturligtvis en enorm misstro mellan
              alla de olika parterna och delarna av världen. Här går vi in i
              en FN-förhandling där det egentligen ska vara runt 190 länder.
              Där sitter demokratier och diktaturer, oljeländer och länder som
              inte alls är oljeproducerande utan har en annan bas för sin energiförsörjning,
              mycket fattiga länder, emerging economies, och traditionellt rika
              industriländer alla ska komma överens. Då är frågan om rättvisa
              i detta, det som handlar om equity, den stora frågan, och det
              är mycket det som interpellationen berör och som också Sara Karlssons
              frågor ansluter till. Det handlar dels om hur ansvaret för att
              ta ned utsläppen ska fördelas på ett rättvist sätt, dels om hur
              man ska kunna betala för hantering av ny teknik, skogsåtgärder
              och anpassning. Det här är oerhört svårt.
            </seg>
            <seg n="9daa868b">
              Vi har jobbat hela året med detta. Vi har arrangerat möten med
              chefsförhandlare och klimatministrar från hela världen om problemområdet
              equity. Ett av Sveriges stora bidrag i de här förhandlingarna
              är just att vi har gett plattformen för de första diskussionerna
              om equity. Jag ber, fru talman, att få återkomma till det i mitt
              nästa inlägg.
            </seg>
          </u>
          <note type="speaker" n="a1b9351e">
            Anf. 121 JENS HOLM (V):
          </note>
          <u who="jens_holm_726eb1" xml:id="i-abadff25274c5427-1" n="94f268e7">
            <seg n="4a19369a">
              Fru talman! Det var mycket som Lena Ek sade i det här anförandet,
              men det var faktiskt inte ett enda svar på mina och Sara Karlssons
              frågor. I första hand ska de här debatterna ge oss folkvalda ledamöter
              en chans att ställa frågor om regeringens politik, och ministrarna
              borde rimligen svara oss, eller hur?
            </seg>
            <seg n="70d1f418">
              Jag får väl därför fråga igen: Vilka kreativa utsläppskällor
              är det som regeringen backar upp i de här förhandlingarna? Jag
              har inte hört någonting än från regeringen. Är det 30 procent
              minskningar av växthusgaser på EU-nivå som är den svenska regeringens
              formella linje? Eller är det bara Lena Ek, med all respekt för
              miljöministern, och hennes parti som anser det?
            </seg>
            <seg n="d0b41d2b">
              Hur blir det med EU:s snabbstartspengar? Kommer de pengar som
              man avsatte till klimatet i syd att förlängas och kommer de att
              höjas till över 20 miljarder kronor per år? Och vad anser den
              svenska regeringen? Hur mycket har den svenska regeringen föreslagit
              i förhandlingarna? Det tycker jag också är väldigt oklart.
            </seg>
            <seg n="ac12a34e">
              Sara Karlsson tar här upp frågan om AAU:erna, alltså utsläppsrätterna,
              men får inte heller något svar på det. Driver den svenska regeringen
              att de ska annulleras, alltså att de ska tas bort från marknaden?
            </seg>
            <seg n="7f6aaf73">
              Det är jätteviktigt med Kyotoprotokollets andra åtagandeperiod.
              Jag vill påminna om att den inleds den 1 januari 2013, om ett
              par veckor. Ifall vi har en utsläppshandel med miljarder av extra
              utsläppsrätter, varav ungefär 80 miljoner kommer från Sverige,
              som kan säljas fritt på den marknaden säger det sig självt att
              utsläppshandelssystemet inte kommer att fungera över huvud taget.
              Det måste vi få besked från Lena Ek om.
            </seg>
            <seg n="8e9c9463">
              Jag skulle vilja ta upp en annan fråga som jag inte hann gå in
              på i mitt förra inlägg. Jag och Lena Ek har i den här kammaren
              diskuterat miljöskadliga subventioner. Det är en del av klimatpolitiken.
              Ifall vi kan få bort det som subventionerar det som är dåligt
              för miljön kan vi också få ned utsläppen.
            </seg>
            <seg n="56a32dd3">
              Jag blev väldigt glad när vi hade en debatt om det den 12 juni
              i den här kammaren, då miljöministern berättade för mig att regeringen
              avsåg att presentera en lägesrapport i höstens budgetproposition.
              Lägesrapporten för utfasande av miljöskadliga subventioner återkom
              miljöministern till flera gånger i sitt anförande den 12 juni
              i år. I budgeten som har kommit nu finns det mycket riktigt ett
              kapitel som heter Miljöskadliga subventioner . Men där finns det
              ingen kartläggning av de svenska miljöskadliga subventionerna,
              utan där står det bara att man ska fortsätta att utreda frågan.
              Då vill jag fråga: När kommer kartläggningen av de miljöskadliga
              subventionerna, Lena Ek?
            </seg>
          </u>
          <note type="speaker" n="9cddafd3">
            Anf. 122 SARA KARLSSON (S):
          </note>
          <u who="sara_karlsson_feeb89" xml:id="i-89d96920cf7c164a-1" n="ab7563a5">
            <seg n="a289de80">
              Fru talman! Också jag, precis som Jens Holm, hade önskat mer
              av svar än denna mer svepande beskrivning av miljöministerns engagemang,
              som förvisso är trevligt att höra, men det vore också bra att
              få svar på sina frågor. Jag upprepar därför mina frågor. Det vore
              väldigt bra om vi kunde få ett klargörande av vad den svenska
              linjen egentligen är, om EU:s mål för utsläppsminskningar ska
              skärpas eller inte. Är det Lena Eks linje som centerpartist eller
              som representant för regeringen som man ska lyssna på?
            </seg>
            <seg n="c3260a08">
              Jag envisas fortfarande med AAU:erna. Vad är det som gör att
              det som miljöministern framhåller som en lyckad strategi i sitt
              svar på interpellationen när det gällde målen för EU inte skulle
              vara en bra strategi när det gäller AAU:erna, om det nu är det
              som man vill lyckas med? Jag antar också att miljöministern ser
              den uppenbara risken att det undergräver hela systemet om man
              för över AAU:erna till nästa åtagandeperiod.
            </seg>
            <seg n="397f8b40">
              Jag vill också passa på att förtydliga lite kring LUCF för jag
              fick lite ont om tid på slutet i mitt förra inlägg. Vi tycker
              så klart också att det är viktigt att man tar fram system för
              att mäta eventuella utsläpp och eventuella sänkor på ett bra sätt,
              men det måste läggas i separata system. Där har regeringen tidigare
              öppnat för att lägga in dem i samma system. Det finns uppenbara
              risker med det. Det finns vetenskapliga osäkerheter om hur mycket
              mark och skog tar upp i form av koldioxid eller andra klimatgaser.
              Men också beroende på hur man räknar kan det innebära risker för
              stora kryphål. Jag skulle därför vilja veta var regeringen står
              i frågan.
            </seg>
          </u>
          <note type="speaker" n="57b8108f">
            Anf. 123 Miljöminister LENA EK (C):
          </note>
          <u who="unknown" xml:id="i-9bc277199bc4925a-44" n="b1b8a3c3">
            <seg n="1b24bb5b">
              Fru talman! Jag tycker att det är väldigt viktigt i en interpellationsdebatt
              att ha en diskussion om systematiken och strategin i sådana här
              oerhört viktiga förhandlingar.
            </seg>
            <seg n="522060cb">
              Vi må ha diskussioner i den här kammaren, men de åsiktsskillnader
              som vi har här är ingenting mot de som vi möter i de globala förhandlingarna.
              När vi befinner oss i Doha räknar vi med att alla som ingår i
              delegationen, till exempel också Jens Holm, jobbar konstruktivt
              tillsammans.
            </seg>
            <seg n="2ab4c9f9">
              Nu har ni ställt en otrolig mängd frågor som ligger utanför interpellationen,
              så jag ska ge ett kulsprutesvar här och ska sedan gå tillbaka
              till att diskutera strategi och försöka göra det inom de av riksdagens
              fastlagda minuter som man har på sig.
            </seg>
            <seg n="1d30d645">
              Om EU ökar sin ambition till 30 procent skulle det lösa många
              av de problem som vi tar upp. Därför är det prioritet ett. Men
              ni vet såväl som jag att det finns länder som inte alls har den
              åsikten. Vi jobbar därför med att ta fram bakgrundsmaterial och
              argumentationsanalys för att visa att det är en åtgärd som i förlängningen
              ger konkurrenskraft och jobb.
            </seg>
            <seg n="f340b804">
              Hur det går? Ja, vi vet att det är vissa länder som är emot den
              här linjen i klimatförhandlingarna men också i förhandlingarna
              om den långsiktiga EU-budgeten.
            </seg>
            <seg n="9c8fa6e5">
              Additionell finansiering jobbar vi mycket med. Just nu har vi
              fått ett genombrott vad gäller ETS, alltså handeln med utsläppsrätter
              i Europa. När jag satt i EU-parlamentet och förhandlade detta
              skrev jag själv de ändringsförslag som innebär att sjöfart och
              flyg ska inkorporeras i handeln med utsläppsrätter. Här har vi
              kommit så pass långt med gemensamma krafter att EU har införlivat
              flyget och står fast vid det. Man har tagit några tuffa strider
              i Världshandelsorganisationen.
            </seg>
            <seg n="c4904e4b">
              Till allas förvåning tillsätter nu den internationella luftfartsorganisationen
              en arbetsgrupp för att kunna lägga fram ett förslag om ett globalt
              system till i höst. Det tycker vi är bra och stöttar att kommissionen
              säger: Nu stoppar vi klockorna för att testa om vi får en global
              överenskommelse som skulle betyda så mycket mer för klimatet.
            </seg>
            <seg n="6dbd44cf">
              Här är Jens Holm skeptisk. Det funkar i svensk debatt, men i
              det globala sammanhanget hjälper det naturligtvis inte till i
              klimatförhandlingarna.
            </seg>
            <seg n="0f553d41">
              Vi har lagt mycket jobb och tid på detta, och våra tjänstemän
              har jobbat fantastiskt bra med den svåra problematiken runt equity.
              Vi är det enda landet i världen som har sett till att det finns
              en plattform för att diskutera rättvisefrågorna i klimatförhandlingarna,
              och det har gått bra. Jag skulle verkligen uppskatta support eftersom
              jag vet att alla de som är med i delegationen, också från riksdagen,
              betyder skillnad i dessa diskussioner.
            </seg>
            <seg n="3c64453c">
              Vi har dessutom jobbat med de kvinnliga klimatförhandlarna och
              chefsförhandlarna. Många av dem kommer från mycket fattiga länder.
              Jämställdhetsfrågorna är grovt underskattade i klimatförhandlingarna,
              så vi måste se till att kvinnors ställning och möjligheter lyfts
              fram i detta sammanhang. Vi har börjat med det, och jag hoppas
              att Jens Holm som närvarande i Doha kommer att vara med på en
              del av de aktiviteter som vi har som rör detta.
            </seg>
            <seg n="1527774c">
              När det gäller snabbstartspengarna var det en satsning som det
              var sagt skulle gå ut 2012. Sverige har betalat mer än vi lovade,
              och EU är nästan klart med sitt mål. Allt detta handlar om transparens,
              och det finns på FN:s klimatsekretariats hemsida. Vi fortsätter
              titta på finansieringen. Vi är tillbaka på en hög nivå, vilket
              innebär att per capita är Sverige en av de största bidragsgivarna.
              Vi har ett gott rykte när det gäller detta. Men vill ni gå in
              på hur vi hanterar biståndspengarna måste ni interpellera biståndsminister
              Gunilla Carlsson. Sådana är våra regler.
            </seg>
            <seg n="adc4d356">
              Jag fortsätter med åtta punkter till i mitt nästa inlägg.
            </seg>
          </u>
          <note type="speaker" n="e7503a01">
            Anf. 124 JENS HOLM (V):
          </note>
          <u who="jens_holm_726eb1" xml:id="i-abadff25274c5427-2" n="94f268e7">
            <seg n="6334952f">
              Fru talman! I förra numret av tidningen Miljöaktuellt säger Anders
              Turesson som varit chefsförhandlare för svensk klimatpolitik i
              åtminstone tio år och deltagit i förhandlingarna i tolv år: Du
              måste visa i egen handling på hemmaplan att du menar allvar. Det
              är först då du på allvar kan vinna andras respekt.
            </seg>
            <seg n="bd0b7fa8">
              Det är precis det som klimatfrågan handlar om. Vi måste visa
              att vi menar allvar. Då reser vi ned till Doha med nya additionella
              medel till utvecklingsländerna. Då reser vi ned till Doha med
              konkreta förslag på hur man hanterar det stora överskottet av
              utsläppsrätter. Då reser vi ned till Doha med konkreta krav på
              hur EU ska minska sina utsläpp med mer än det man tidigare sagt.
            </seg>
            <seg n="af226ece">
              Jag har frågat i två anföranden och får fråga en gång till om
              EU ska minska sina utsläpp till 30 procent. Vi fick lite av ett
              klargörande från miljöministern, men fortfarande står det inte
              klart om det är Centerpartiets och Lena Eks åsikt eller om det
              numera är den svenska regeringens officiella position att EU ska
              minska sina utsläpp med 30 procent till 2020. Det är en ganska
              lätt fråga att svara på.
            </seg>
            <seg n="b193b7fc">
              När jag tidigare har frågat Lena Ek om överskottet av utsläppsrätter
              har hon svarat mig att det är för tidigt att låsa EU i en alltför
              fast position vad gäller överskottet. När är det då läge att komma
              ut på banan och säga att det är helt orimligt med miljarder av
              utsläppsrätter i överskott? De måste tas bort från marknaden,
              för annars kommer inte den andra åtagandeperioden att fungera.
            </seg>
            <seg n="4cdf4a51">
              Vad gäller klimatbiståndet ställde jag en rak fråga. Hur mycket
              avsätter den svenska regeringen i klimatbistånd? Det figurerar
              nämligen otroligt många siffror. Jag kan dock ta den debatten
              med biståndsministern om miljöministern hellre vill det.
            </seg>
          </u>
          <note type="speaker" n="b07c184c">
            Anf. 125 Miljöminister LENA EK (C):
          </note>
          <u who="unknown" xml:id="i-9bc277199bc4925a-45" n="b1b8a3c3">
            <seg n="196032ea">
              Fru talman! I den svenska förhandlingspositionen sägs det uttryckligen:
              Sverige verkar också för att förutsättningarna ska öka för att
              EU ska kunna skärpa 2020-målet till 30 procent.
            </seg>
            <seg n="7a3af3e0">
              Det är inget lätt jobb, och det vet alla vi som håller på med
              detta. Vi vet precis vilka länder det handlar om, och vi vet precis
              vad vi måste göra. Vi jobbar med detta på bred front, också i
              det som handlar om EU:s budget.
            </seg>
            <seg n="a5f0e895">
              Att lägga in pengar till de fattiga länderna är givetvis viktigt.
              Arbetet inom regeringen är så fördelat att biståndsdelen ligger
              under det utgiftsområde som Carl Bildt och Gunilla Carlsson ansvarar
              för.
            </seg>
            <seg n="4624fa22">
              Jag kan dock säga att de klimatprojekt som kallas CDM, som är
              tätt knutna till Kyotoprotokollets andra period och som u-länderna
              är mycket angelägna om, i slutfinansiering, eftersom det handlar
              om additionalitet i finansieringsmodellerna där, representerar
              mer pengar än vad Jens Holm lägger i den svenska budgeten. Men
              CDM vill ni inte ha. U-länderna vill dock väldigt gärna ha det.
            </seg>
            <seg n="cd11c524">
              Den interna svenska debatten kan vi föra i 10, 20, 30 interpellationsdebatter
              till. Det blir alltid intressanta diskussioner. Men när det gäller
              finansiering måste vi lyssna på de länder som behöver finansieringen
              bäst. De är ytterst angelägna om Kyotoprotokollet.
            </seg>
            <seg n="aea80d9f">
              Jens Holm vet att den slutgiltiga avräkningen för AAU:erna, det
              vill säga utsläppsrätterna i FN-systemet, sker i slutet av 2015.
              I EU-systemet får man inte ens använda dem, för det har vi sagt
              i EU:s stora klimatpaket som Jens Holm själv har varit med och
              förhandlat. Så AAU:erna är en bakgrundsfråga i sammanhanget när
              vi förbereder oss för Doha. Jag kan gärna fortsätta diskutera
              AAU:erna, men det viktiga är vad som i realiteten kommer ut i
              förhandlingarna och hur vi kan stötta de fattigaste länderna som
              behöver det bäst.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="8e2fbfbb">
            21 § Svar på interpellation 2012/13:122 om EU:s handel med utsläppsrätter
          </note>
          <note type="speaker" n="2e55fca0">
            Anf. 126 Miljöminister LENA EK (C):
          </note>
          <u who="unknown" xml:id="i-9bc277199bc4925a-46" n="b1b8a3c3">
            <seg n="3d678526">
              Fru talman, ärade ledamöter och åhörare! Sara Karlsson har frågat
              mig om hur regeringen avser att driva på för och stödja mer offensiva
              förslag till skärpningar av EU:s handel med utsläppsrätter.
            </seg>
            <seg n="cf7acc52">
              Kommissionen presenterade den 12 november ett förslag om att
              senarelägga auktioneringen av 900 miljoner utsläppsrätter inom
              EU:s system för handel med utsläppsrätter. Den 14 november presenterade
              kommissionen sin rapport om EU:s utsläppsmarknad som bland annat
              tar upp möjliga åtgärder för att stärka och utveckla handelssystemet.
              Marknadsrapporten innehåller inga konkreta lagförslag.
            </seg>
            <seg n="e2216754">
              Innan jag går vidare vill jag klargöra att det finns tre sorters
              utsläppshandel i världen, och nu talar vi om det europeiska systemet.
              I den tidigare interpellationsdebatten handlade det om FN.
            </seg>
            <seg n="12006ba8">
              Sara Karlsson hävdar i interpellationen att jag i svar på en
              tidigare riksdagsfråga, nr 47, sagt att regeringen inte har för
              avsikt att stödja kommissionens förslag att senarelägga auktioneringen
              av utsläppsrätter inom handelssystemet. Det stämmer inte. Jag
              uttryckte i mitt svar oro över vissa aspekter i kommissionens
              förslag, vilket inte är detsamma som att avfärda det.
            </seg>
            <seg n="02abf115">
              Kommissionens nya förslag om att ändra tidtabellen för auktionering
              av utsläppsrätter inom Europa kommer att analyseras av regeringen
              tillsammans med de handlingsalternativ som tas upp i kommissionens
              marknadsrapport.
            </seg>
            <seg n="d4c5a1a1">
              Jag och regeringen med mig anser att EU:s handelssystem är ett
              mycket viktigt styrmedel för att på ett kostnadseffektivt sätt
              minska utsläppen inom EU utan att snedvrida konkurrensen mellan
              medlemsstaterna. Regeringen eftersträvar att handelssystemet utvecklas
              på ett sätt som säkerställer och främjar dess roll i den europeiska
              klimatpolitiken. Regeringen verkar också för att förutsättningarna
              ska öka för att EU ska kunna skärpa sitt klimatmål för 2020 till
              30 procent. En sådan skärpning är ett rättframt sätt att påverka
              prisutvecklingen inom handelssystemet.
            </seg>
            <seg n="2261d9e2">
              Det nu växande överskottet på utsläppsrätter riskerar att destabilisera
              handelssystemet och försvaga incitamentet till de investeringar
              i teknik och anläggningar med låga växthusgasutsläpp som krävs
              för att EU ska klara sina långsiktiga klimatmål.
            </seg>
            <seg n="72031c1b">
              Regeringen fäster stor vikt vid klimatpolitikens behov av marknadsansatser
              och kostnadseffektivitet. Regeringen välkomnar förslag som tar
              sig an den nuvarande överskottssituationen utan att förtroendet
              för marknaden eller det internationella samarbetet äventyras och
              som stärker handelssystemets långsiktiga styrningsverkan och möjligheten
              att nå klimatmålen.
            </seg>
            <seg n="ffbfdeda">
              Regeringen kommer att mycket noggrant analysera för- och nackdelar
              med kommissionens förslag och arbeta för att stärka handelssystemet.
            </seg>
          </u>
          <note type="speaker" n="b74b3e6f">
            Anf. 127 SARA KARLSSON (S):
          </note>
          <u who="sara_karlsson_feeb89" xml:id="i-89d96920cf7c164a-2" n="ab7563a5">
            <seg n="d00f4e36">
              Fru talman! Tack, miljöministern, för svaret! Som konstaterades
              i den tidigare debatten har de senaste årens forskningsrön om
              klimatförändringarna varit minst sagt dystra. Läget verkar vara
              allvarligare än vi trodde för bara något år sedan.
            </seg>
            <seg n="725186fd">
              Den rapport som kom från Världsbanken förra veckan var bara det
              senaste exemplet. Att vi rör oss mot en situation där tvågraderstaket
              sprängs kommer inte direkt som någon nyhet, även om det slår en
              med full kraft varje gång.
            </seg>
            <seg n="b41ce78a">
              Att läget förvärras på det här sättet borde få vem som helst
              att känna ödmjukhet inför allvaret och inse att klimatarbetet
              måste skärpas. Det gäller i synnerhet en regering som vill betrakta
              sig som en föregångare, en förebild som går före och visar vägen.
              Miljöministern konstaterar också att det blir alltmer bråttom.
              De insatser som vi gör på kort sikt spelar allt större roll. Det
              hade varit bra att klargöra den svenska regeringens inställning
              till att skärpa EU:s mål till 2020 till 30 procent. Miljöministern
              säger att det är svårt. Det vet jag. Miljöministern säger också
              att det finns flera länder som inte är för en sådan skärpning.
              Det vi vill veta är om Sverige är ett av de länderna. Det är inte
              klargjort vad den svenska regeringens inställning är. Det som
              står i svaret, att regeringen verkar för att öka förutsättningarna
              för att EU ska kunna göra det, är inte ett tillräckligt tydligt
              svar. Vi behöver ett tydligt svar från miljöministern när det
              gäller regeringens inställning, särskilt mot bakgrund av de uttalanden
              som har gjorts av Lena Ek de senaste dagarna, där det är oklart
              vad som är regeringens linje och vad som är Centerpartiets linje.
              Jag önskar ett klargörande där.
            </seg>
            <seg n="806cab0a">
              Fru talman! Jag ska gå vidare till det som interpellationen framför
              allt handlar om. Lena Ek svarar att regeringen ska analysera konsekvenserna
              av kommissionens förslag. Därför lämnar hon inget besked i dag.
              Så kan det ju vara, men jag tycker ändå att ministern borde kunna
              ge en fingervisning om var den svenska regeringen står.
            </seg>
            <seg n="cb1a7344">
              Bakgrunden är att det europeiska systemet för utsläppshandel,
              EU ETS, håller på att undergrävas av det stora överskottet på
              marknaden. Systemet brukar lyftas fram som det viktigaste klimatpolitiska
              styrmedlet inom EU. Att värna det borde därför vara av största
              vikt för regeringen. Priset på utsläppsrätter har sjunkit dramatiskt,
              och ligger nu konstant under 10 euro. Det är långt under de ca
              40 euro som kommissionen tidigare uppskattade skulle bli priset.
              Det beror på att tilldelningen har varit för slapp, men också
              på det ekonomiska läge som EU befinner sig i och har befunnit
              sig i under flera år. Det innebär att det som är meningen med
              systemet, nämligen att det ska stimulera fram investeringar i
              bättre teknik och på det sättet få ned utsläppen, mer eller mindre
              uteblir. Utsläppen måste bli dyrare för att systemet ska få verkan.
              Därför har kommissionen föreslagit att ett antal utsläppsrätter
              ska lyftas ut från marknaden för att återföras senare. Det beräknas
              åtminstone kortsiktigt kunna höja priserna och driva på utsläppsminskningarna.
              Detta ställer sig alltså regeringen tveksam till.
            </seg>
            <seg n="48e8d662">
              I ett svar på en skriftlig fråga från mig nyligen antydde Lena
              Ek åtminstone att regeringen gör bedömningen att kommissionens
              förslag är alltför svagt. Samtidigt har vi fått andra signaler
              från representanter för regeringspartierna.
            </seg>
            <seg n="923a03a3">
              Det vore intressant att få något slags svar från miljöministern.
              Tycker regeringen att kommissionens förslag är för försiktigt
              eller för långtgående? Vad är det som gör att man ställer sig
              tveksam till förslaget?
            </seg>
          </u>
          <note type="speaker" n="2b60736b">
            Anf. 128 JENS HOLM (V):
          </note>
          <u who="jens_holm_726eb1" xml:id="i-abadff25274c5427-3" n="94f268e7">
            <seg n="19aa8080">
              Fru talman! Jag vill tacka Sara Karlsson för en viktig interpellation
              i ett förvisso ganska svårt och tekniskt ärende. Som Sara Karlsson
              säger brukar EU:s handelssystem för utsläppsrätter pekas ut som
              det enskilt viktigaste styrmedlet för att få ned EU:s utsläpp
              över huvud taget.
            </seg>
            <seg n="48926eb3">
              Lika viktigt som handelssystemet är för att minska utsläppen
              är det för att sätta ett pris på att släppa ut. Priset på att
              släppa ut styr möjligheten att ställa om våra samhällen och att
              till exempel gå från samhällen som använder mycket fossil energi
              till samhällen som är baserade på förnybara energikällor.
            </seg>
            <seg n="e0056e9d">
              I dessa dagar läser man om extremt låga priser på utsläppsrätter.
              Det har i sin tur lett till att exempelvis kolindustrin expanderar
              kraftigt just nu; det är helt enkelt så billigt att släppa ut.
              Det är bra att kommissionen har identifierat problemen. Man säger
              att ett av de stora problemen är att det finns ett så stort överskott
              på utsläppsrätter. I dagsläget ligger det på 955 miljoner ton
              ett ton är en utsläppsrätt. Kommissionen säger i sin rapport,
              som jag har läst, att det stora överskottet sannolikt kommer att
              stiga till mellan 1,5 och 2 miljarder ton till slutet av nästa
              år. Någonting måste göras.
            </seg>
            <seg n="d2596d69">
              Kommissionen tar i sin rapport upp sex alternativ när det gäller
              hur man kan åtgärda det stora överskottet på utsläppsrätter. Syftet
              är att man ska få upp priset på att släppa ut från dagens 7 euro
              per ton till åtminstone 3040 euro per ton. Utsläppshandelssystemet
              är ett handelssystem som är designat av politiker. Som miljöministern
              sade tidigare satt både jag och miljöministern, när vi var EU-parlamentariker,
              och förhandlade om det här systemet. Som EU-parlamentariker försökte
              vi göra det så robust och välfungerande som möjligt. Därför har
              vi politiker ett ansvar att se till att systemet över huvud taget
              fungerar. I dagsläget fungerar det inte.
            </seg>
            <seg n="bb7a95fd">
              Det är märkligt att miljöministern säger att hon inte har någon
              åsikt om de här förslagen eller att hon åtminstone i dagsläget
              inte vill ha någon åsikt om förslagen. Det tycker jag är mycket
              märkligt. Storbritannien har sagt att man vill ta bort utsläppsrätter
              från marknaden för att få upp priset. De har sagt att man som
              alternativ kan sätta ett prisgolv, det vill säga att det inte
              får bli billigare än så att släppa ut. Där är den svenska regeringen
              knäpptyst. Det tycker jag är märkligt.
            </seg>
            <seg n="b4c6da18">
              Flyget har inkluderats i handeln med utsläppsrätter. Det talade
              miljöministern om i den förra debatten. Miljöministern sade att
              jag var skeptisk till att man går till den internationella luftfartsorganisationen
              för att finna en lösning. Jag tycker att det är jättebra om man
              finner en lösning inom ICAO. Problemet är att man har försökt
              det i ett år, och det har inte hänt någonting. Samtidigt säger
              stora länder som USA, Kina, Indien och andra att man vägrar att
              delta i systemet och betala för sina utsläpp.
            </seg>
            <seg n="2060e788">
              Jag kan ärligt säga till Lena Ek att jag tycker att det är fantastiskt
              om man får med alla länder på ett avtal till hösten. Det är jättebra,
              men jag är skeptisk till den strategin. Det var det jag ville
              ha sagt.
            </seg>
          </u>
          <note type="speaker" n="6f22466b">
            Anf. 129 Miljöminister LENA EK (C):
          </note>
          <u who="unknown" xml:id="i-9bc277199bc4925a-47" n="b1b8a3c3">
            <seg n="96ff9d0d">
              Fru talman! Jag tycker att Sara Karlsson har ställt en väldigt
              bra interpellation, och det var jättebra att höra Jens Holms klargöranden
              när det gäller det här med att stoppa klockan i EU för att låta
              ICAO få tid på sig fram till hösten att komma fram till en global
              lösning. Det är första gången någon global organisation på det
              här viset har tillsatt en skarp arbetsgrupp för att hitta någon
              form av additionell finansiering och någon form av klimatstyrmedel.
              ICAO är en branschorganisation. Vi kan bara försöka underlätta
              detta arbete, trycka på och skapa opinion så mycket det går, så
              att det ska landa väl.
            </seg>
            <seg n="4bda0191">
              Det som möjligen gör att det är något lättare att ta beslutet
              att stödja detta att stoppa klockan för att ICAO ska förhandla
              färdigt och hitta ett förslag till system är att USA var väldigt
              pådrivande under den sena fredagsnatt då de sista diskussionerna
              hölls i detta sammanhang. Det gäller nu att dessa länder kommer
              upp till bevis. EU kommer inte att lämna sin lagstiftning och
              sitt mål att flyget ska ingå i handeln med utsläppsrätter. Det
              är klart deklarerat av alla miljöministrar och av miljökommissionären.
            </seg>
            <seg n="776ddcc2">
              För att lite mer diskutera det som interpellationen handlar om
              kan jag säga att regeringen tycker att handeln med utsläppsrätter
              är oerhört viktig. När det gäller klimatåtgärder i Europa har
              vi två delar. Den ena gäller reglerna för den handlande sektorn.
              Nästan 12 000 stora industrianläggningar ska ha utsläppsrätt och
              delta i systemet. Tanken är att det finns ett tak som sänks successivt.
              Hittills har prognosen hållit; utsläppshandeln har levererat det
              som det var sagt att den skulle.
            </seg>
            <seg n="f5150c15">
              Problemet är nu att vi har ett antal forskningsrapporter som
              visar att behovet är större än minskningen på 20 procent. Vi borde
              ha en skarpare lutning på 30 procent i stället. Vi försöker från
              regeringens sida på många sätt jobba för att det ska bli fallet.
              Vi försöker klargöra för de länder som har gett ett blankt nej
              att det är till nytta för dem och att det skapar jobb och konkurrenskraft.
              Vi försöker hitta de verktyg som gör att låsningarna hos denna
              grupp av länder släpper. Vi jobbar ärligt talat väldigt mycket
              med detta bilateralt, när det gäller tekniköverföring, när vi
              pratar om utbyte med företag och i personliga kontakter mellan
              ministrar. Vi måste få några länder att släppa den låsningen för
              att det ska gå vägen.
            </seg>
            <seg n="d1e12880">
              Den andra delen av klimatåtgärderna gäller den icke-handlande
              sektorn, där vi har ett antal åtgärder. Men det är inte föremål
              för dagens diskussion.
            </seg>
            <seg n="b625603d">
              För två veckor sedan kom kommissionen med de här förslagen för
              att försöka stärka handeln med utsläppsrätter och få upp priserna
              för utsläppsrätterna. Jag inledde miljörådets diskussion om detta
              vid det informella mötet i Horsens. Jag tog upp denna fråga och
              var den som drev allra tydligast att kommissionen måste komma
              med åtgärder för att stärka handeln med utsläppsrätter. I det
              förslag från kommissionen som äntligen kom för två veckor sedan
              finns sex alternativ. Förslaget har en väldigt stor betydelse.
              Vi måste analysera hur det här påverkar förtroendet för marknaden
              och miljöintegriteten. Det tar en viss tid. Vi kommer att ha detta
              uppe på miljöministerrådet i december. Då ska vi vara klara med
              det mesta av detta arbete.
            </seg>
          </u>
          <note type="speaker" n="c31da699">
            Anf. 130 SARA KARLSSON (S):
          </note>
          <u who="sara_karlsson_feeb89" xml:id="i-89d96920cf7c164a-3" n="ab7563a5">
            <seg n="fdd64e07">
              Fru talman! Miljöministern lyfter fram att regeringen är positiv
              till att skärpa EU:s ambitioner när det gäller utsläppsmål. Även
              om hon inte riktigt kan klargöra vilken den svenska regeringens
              linje egentligen är säger hon i alla fall att regeringen på något
              sätt är positiv till detta. Om regeringen nu är positiv eller
              drivande borde det vara en självklarhet att ställa sig bakom förslag
              som skulle skärpa systemet för handeln med utsläppsrätter. Jag
              antar att regeringen och miljöministern inte tänker sig att en
              skärpning av EU:s mål inte skulle påverka ETS. Andra åtgärder
              skulle såklart behöva vidtas också vid en skärpning, men att de
              skulle läggas helt utanför handeln med utsläppsrätter är väl inte
              särskilt sannolikt.
            </seg>
            <seg n="221714d8">
              Lena Ek borde också ta fasta på det som vi varit inne på tidigare
              och som miljöministern själv var inne på alldeles nyss: att mycket
              pekar på att det blir svårare att nå målen på lång sikt och att
              minskningen måste ske snabbare. Den planerade banan för utsläppsminskningen
              inom EU behöver förändras, så att en större del av utsläppen görs
              tidigare, särskilt om man vill hamna i den högre delen av spannet
              mellan 80 och 95 procent, vilket borde vara den svenska regeringens
              ambition.
            </seg>
            <seg n="65175c85">
              Då kan man tänka att kommissionens förslag är otillräckliga.
              Det behövs mer, vilket jag tycker att miljöministern tidigare
              varit inne på och antytt skulle kunna vara fallet. Det är inget
              som hindrar att den svenska regeringen lägger fram egna offensiva
              förslag, men man kan också titta på vad andra medlemsländer gör.
              Då har vi till exempel det brittiska förslaget. Man föreslår dels
              att fler utsläppsrätter lyfts ur, dels och framför allt att de
              skrotas permanent. Det vore sannolikt en bättre lösning. Om regeringen
              är orolig över att kommissionens förslag skulle vara alltför försiktigt
              är det väl naturligt att stödja det brittiska förslaget, som är
              mer långtgående.
            </seg>
            <seg n="cf3b5e20">
              Miljöministern beskriver de knutar som finns internationellt
              och att man behöver jobba med dem och hjälpa länder att komma
              över tröskeln, kliva fram och ta ansvar för sina utsläpp. Då behövs
              precis den här typen av initiativ, som visar att vi på hemmaplan
              menar allvar och tar vår del av ansvaret. Där borde den svenska
              regeringen spela en central roll.
            </seg>
            <seg n="c36a7d97">
              Jag skulle vilja veta när dessa besked kommer från den svenska
              regeringen. När tänker man lämna besked om på vilket sätt man
              vill skärpa handeln med utsläppsrätter inom EU? Jag förutsätter
              att regeringen kommer att stödja något sådant förslag. I vilken
              riktning går regeringen, och när kommer det slutgiltiga beskedet?
            </seg>
          </u>
          <note type="speaker" n="ba6b5fb7">
            Anf. 131 JENS HOLM (V):
          </note>
          <u who="jens_holm_726eb1" xml:id="i-abadff25274c5427-4" n="94f268e7">
            <seg n="58574db3">
              Fru talman! Ju tidigare man är ute på banan, desto större chans
              har man att påverka ett händelseförlopp. Det är därför jag tycker
              att Storbritannien har spelat en mer konstruktiv och progressiv
              roll i klimathänseende; relativt tidigt, innan kommissionen kom
              med sin rapport, underströk man vikten av att plocka bort utsläppsrätter
              från marknaden för att på det sättet få upp priset på utsläpp.
            </seg>
            <seg n="b5c7548f">
              Jag vill understryka den fråga som Sara Karlsson tog upp på slutet.
              När kommer den svenska regeringen att bekänna färg i den här frågan?
              Blir det inför miljörådet i december som man från regeringen kommer
              att säga på vilket sätt man vill se till att utsläppshandelssystemet
              börjar fungera? Det tycker jag är en väldigt viktig fråga.
            </seg>
            <seg n="76bad414">
              Jag vill också understryka att kommissionen i sitt förslag tar
              upp möjligheten att begränsa tillgången till internationella krediter
              som en av möjligheterna, förutom att ta bort utsläppsrätter från
              handeln. Det kan innebära att man gör mindre av så kallade CDM,
              som Lena Ek var inne på i den tidigare debatten, det vill säga
              uppköp man gör i andra länder för att uppnå sina mål på hemmaplan.
              Detta tycker jag låter som ett väldigt bra förslag. Men det går
              stick i stäv med den svenska regeringens klimatpolitik, som handlar
              om att 30 procent av utsläppsminskningarna ska göras i andra länder
              och inte på hemmaplan.
            </seg>
            <seg n="0ce90672">
              Vi i Vänsterpartiet vill använda alla dessa CDM-pengar plus ett
              additionellt klimatbistånd till klimatöverföring av resurser till
              syd. Totalt anslår vi 4,5 miljarder kronor mer än regeringen på
              klimatbistånd. Det vill jag ha sagt, för det som Ek sade om detta
              i den tidigare debatten var felaktigt.
            </seg>
          </u>
          <note type="speaker" n="143e46e5">
            Anf. 132 Miljöminister LENA EK (C):
          </note>
          <u who="unknown" xml:id="i-9bc277199bc4925a-48" n="b1b8a3c3">
            <seg n="faf8c7e9">
              Fru talman! Det är ganska svårt att prata om sådana här komplicerade
              frågor i en interpellationsdebatt med dessa korta anföranden.
            </seg>
            <seg n="36a43d48">
              Allra först ska jag säga att anledningen till att vi har överskott
              av utsläppsrätter är att verkligheten har minskat snabbare än
              kostymen, än vad man trodde i det designade utsläppsrättssystemet
              när vi satte det i drift för ett antal år sedan. På sätt och vis
              är det bra att det finns fler utsläppsrätter.
            </seg>
            <seg n="b5edac24">
              Om marknadssystemet ska fungera är det samtidigt oerhört viktigt
              att det finns en balans och en dynamik mellan utbud och efterfrågan
              precis som i alla andra marknadsbaserade system, ekonomier eller
              ekonomiska diskussioner.
            </seg>
            <seg n="c237e0bb">
              Vi kan titta på det som Storbritannien har föreslagit. Storbritannien
              har väsentligt utökat sina klimatambitioner, och det är jättebra.
              Det de föreslår är väldigt kort en priskorridor där priset på
              utsläppsrätter inte kan gå under en viss nivå. Det kan väl vara
              bra. Men det kan heller inte gå över en viss nivå.
            </seg>
            <seg n="550ef805">
              Det innebär att man sätter tvångströja på det marknadsanpassade
              styrningssystemet. Det är inte alldeles säkert att det fungerar.
              Vi måste ta oss ett par veckor för att analysera det. Sedan har
              kommissionen också lagt fram sex olika alternativ för två veckor
              sedan. Jag har all respekt för att det är otålighet i dessa frågor.
              Jag är också ibland frustrerad över att det går långsamt. Men
              vi måste nog analysera detta ordentligt.
            </seg>
            <seg n="26fe560d">
              Några saker som ligger i övergången mellan perioderna som gör
              detta svårt är att det för det första finns outnyttjade utsläppsrätter
              i medlemsstaternas reserver för den andra handelsperioden. Det
              andra är att Europeiska investeringsbanken har en pott utsläppsrätter
              som går till klimatprojekt, Carbon Caption Storage, för att få
              ekonomi i demonstrationsprojekten. Det finns också ett antal demonstrationsprojekt
              för förnybar energi som jag och jag tror också Jens Holm var med
              och förhandlade i den delen i klimatpaketet.
            </seg>
            <seg n="e1a5dc96">
              Det innebär att vi måste ha en dynamik i prisnivån för att vi
              ska ha pengar till demonstrationsprojekten. Till exempel håller
              pappersbruket Billerud i Skärblacka på med ett stort forskningsprojekt
              om grön olja från träråvara som jag var och tittade på planeringen
              inför bara för ett par dagar sedan. Där ligger de topprankade
              för att få del av stödet för demonstrationsprojekt för förnybar
              energi.
            </seg>
            <seg n="23e99fac">
              En tredje faktor är att 120 miljoner utsläppsrätter från den
              tredje handelsperioden auktioneras ut tidigt. Det är ett beslut
              som redan är fattat. Det handlar om att det ska möjliggöra hedging
              för i synnerhet elbolag, det vill säga att prissäkra den prispåverkande
              funktionen ur ett konsumentperspektiv.
            </seg>
            <seg n="9a7c5024">
              Dessutom har vi som en fjärde oerhört komplicerad faktor att
              detta också påverkar förslag och beslutet om genomförandet av
              energieffektiviseringsdirektivet. Alltihop detta påverkar miljoner
              människor i deras vardag, massor med företag, marknaden och handeln
              med utsläppsrätter.
            </seg>
            <seg n="961486f9">
              Vi har varit med och sagt att EU och kommissionen måste agera
              för att stärka European Trading System, ETS, och handeln med utsläppsrätter.
              Men de förslag som kommissionen har kommit fram till har vi bara
              sett till dels. Vi måste titta på hur det slår bland annat för
              energieffektiviseringen och pilotprojektet för förnybar energi.
            </seg>
          </u>
          <note type="speaker" n="54da82d8">
            Anf. 133 SARA KARLSSON (S):
          </note>
          <u who="sara_karlsson_feeb89" xml:id="i-89d96920cf7c164a-4" n="ab7563a5">
            <seg n="e8342347">
              Fru talman! Miljöministern talar här om att man ska se det positivt
              att det är billigt. Det var något slags budskap från miljöministern.
              Om det nu vore så att priset var lågt för att systemet var så
              perfekt designat eller för att det har gått så bra att få investeringar
              i ny teknik hade man kunnat glädja sig åt det. Det kan man inte
              när man ser att det beror på delvis en slapp tilldelning men också
              den ekonomiska nedgången. Då är det rätt svårt att hävda att det
              är positivt att priset är så lågt. Vi behöver ha upp priserna
              för att systemet ska verka så som det är tänkt.
            </seg>
            <seg n="b303b889">
              Miljöministern talar också om att det är långsamt och att det
              på något sätt måste vara långsamt. Det kan man hävda om man hela
              tiden vill ligga steget efter. Men om det är så att man vill finnas
              med som en motor, att driva på, ligga på och vara med skapa de
              nya förslagen och nya systemen måste man ligga steget före. Det
              verkar inte regeringen ha någon ambition att göra. Hur länge ska
              vi vänta på besked?
            </seg>
            <seg n="6a69aea2">
              Det är också svårt att slå bort tanken att det också bottnar
              i en oenighet inom regeringen precis som detta med ifall man ska
              skärpa EU:s mål till 30 procent och att det är därför som miljöministern
              har svårt att ge besked.
            </seg>
            <seg n="5e370868">
              Jag hoppas att miljöministern tar sig an detta med det engagemang
              som hon visar här i dag. Jag kan lämna det beskedet att Ek har
              vårt fulla stöd den dagen ett offensivt förslag ligger på bordet.
              Med det vill jag tacka miljöministern för debatten här i dag.
            </seg>
          </u>
          <note type="speaker" n="2bcc5a07">
            Anf. 134 Miljöminister LENA EK (C):
          </note>
          <u who="unknown" xml:id="i-9bc277199bc4925a-49" n="b1b8a3c3">
            <seg n="e7ae340d">
              Fru talman! Jag vill tacka interpellanten Sara Karlsson och också
              Jens Holm, som har anslutit till debatten om EU:s handel med utsläppsrätter.
            </seg>
            <seg n="990da96f">
              Jag har varit engagerad i dessa frågor i väldigt många år. Jag
              och regeringen tycker att det är oerhört viktigt att EU:s kanske
              skarpaste klimatverktyg fungerar bra och med den spänst som det
              måste göra för att kunna klara förväntningarna från både engagerade
              och intresserade människor och framför allt ur miljöperspektiv.
              Det är också viktigt att miljöintegriteten finns där.
            </seg>
            <seg n="e2eb2c37">
              Eftersom detta nu är ett marknadsbaserat system tror jag inte
              på prisregleringar och korridorlösningar, det vill säga att man
              ska sätta prisgolv och pristak. Jag tror att man måste fundera
              väldigt mycket över vad man kan göra för att se till att de vanliga
              marknadsfunktionerna mellan utbud och efterfrågan fungerar så
              bra som möjligt i handelssystemet.
            </seg>
            <seg n="8f77fea2">
              Vi kommer naturligtvis att analysera kommissionens förslag noga
              och de sex olika alternativen. Vi kommer också att diskutera med
              våra partner i Europa, de som verkligen vill se till att EU är
              duktigt på klimat, så att vi har en möjlighet att gå till 30 procent.
            </seg>
            <seg n="8daf6398">
              Något som vi också måste fundera över i det här sammanhanget
              och gör det ändå viktigare är att Kina nu har försöksverksamhet
              i sju stora regioner med Cap and Trade. Det är ett handelssystem
              med tak som i varje fall är kusinliknande med det vi har i EU.
            </seg>
            <seg n="628214aa">
              Det är sju regioner som var och en är större i utsläpp än vad
              Sverige är enskilt. Det innebär att vi har en möjlighet att få
              en större global diskussion om handel med utsläppsrätter som vi
              måste ta. Då måste vi också visa att vårt eget system fungerar
              bra.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="2ce758e0">
            22 § Svar på interpellationerna 2012/13:77, 86 och 92 om arbetsmarknaden
            i Helsingforss län, i Sörmlands län och i Skaraborg
          </note>
          <note type="speaker" n="12e8a93f">
            Anf. 135 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-50" n="2766ce70">
            <seg n="db4d14b4">
              Fru talman! Monica Green har frågat mig vilka åtgärder jag är
              beredd att vidta med anledning av de ökande varslen i Skaraborg.
              Hans Ekström har frågat mig vilka åtgärder jag avser att vidta
              för att stimulera omställning till fler jobb och företag i Sörmlands
              län. Ingela Nylund Watz har frågat vad jag avser att vidta för
              åtgärder för att undvika att nya varsel drabbar Helsingforss län
              och vilka åtgärder jag avser att vidta för att stimulera framväxten
              av nya jobb och företag i Helsingforss län.
            </seg>
            <seg n="cfb63bd3">
              Jag väljer att besvara de tre interpellationerna i ett sammanhang.
            </seg>
            <seg n="503c8e38">
              Låt mig först understryka att jag känner starkt med alla dem
              som drabbas av besked om varsel, oavsett var i landet det sker.
              Förhoppningsvis leder inte alla varsel till uppsägningar.
            </seg>
            <seg n="fc2d6aa4">
              Vi bedriver en aktiv politik för att stärka entreprenörskap,
              innovation och tillväxt i hela landet. Inom dessa områden har
              regeringen tagit och tar löpande en stor mängd initiativ för en
              samlad näringspolitik i syfte att stärka den lokala och regionala
              konkurrenskraften och stimulera omställning i hela landet.
            </seg>
            <seg n="37186cd6">
              För att den svenska ekonomin även fortsättningsvis ska ha goda
              förutsättningar att möta utmaningar till följd av en globaliserad
              ekonomi satsar regeringen på en rad reformer i budgeten för 2013.
            </seg>
            <seg n="b9d61ae9">
              Det handlar om reformer för att öka möjligheterna att driva företag
              och stärka svensk konkurrenskraft, bland annat genom att föreslå
              en sänkning av bolagsskatten och införandet av ett investeraravdrag.
              Regeringen har också nyligen presenterat såväl en forsknings-
              och innovationsproposition som en infrastrukturproposition. Även
              dessa insatser stimulerar jobb och företagande runt om i Sverige.
            </seg>
            <seg n="b8650312">
              Den bästa kunskapen om vad som behövs för att utveckla Skaraborg,
              Helsingforss län och Sörmlands län finns i dessa regioner. Därför
              ligger också huvudansvaret för de regionala tillväxtresurserna
              i respektive län, och regeringen tillför årligen resurser för
              att utveckla insatser inom till exempel näringslivsutveckling
              och kompetensförsörjning. Här kan även insatser för omställning
              och strukturomvandling vara viktiga delar för en bättre matchning
              på arbetsmarknaden.
            </seg>
            <seg n="7106a351">
              Det är viktigt att det är de unika förutsättningarna och styrkorna
              i respektive region som ligger till grund för det regionala tillväxtarbetet.
              Det är det bästa sättet att främja omställningen i varseldrabbade
              områden och stärka tillväxten i alla delar av landet.
            </seg>
          </u>
          <note type="speaker" n="9ad27cfb">
            Anf. 136 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-3" n="04060149">
            <seg n="29317990">
              Fru talman! Jag tackar näringsministern för svaret. I Skaraborg
              drabbas många just nu av stora varsel. Asko Cylinda i Ljung flyttar
              produktionen. Hundratals sägs upp. Swedwood i Tibro har varslat
              flera hundra, och nu har de också blivit uppsagda. Arkivator i
              Falköping varslar. På Volvo i Skövde varslar man inte de fastanställda,
              utan man skickar hem hundratals bemanningsföretagsanställda, alltså
              ungdomar.
            </seg>
            <seg n="9187b2e7">
              Regeringen har ansvaret för den vikande efterfrågan till viss
              del. Vi vet fullt ut att vi har en kris i Europa, och vi vet att
              det finns andra länder som har det ännu värre. Men vi försöker
              ta ansvar för vår del av landet, och näringsministern borde ta
              ansvar för hela Sverige och för en bra näringspolitik.
            </seg>
            <seg n="b5dcf461">
              Tidigare i dag har kammaren diskuterat regeringens försämrade
              arbetsmarknadspolitik, alltså försämrade möjligheter till arbetsmarknadspolitiska
              utbildningar, försämrad ekonomisk trygghet vid arbetslöshet och
              oro på arbetsmarknaden. Detta har ni genomfört i tron att det
              ska hjälpa näringspolitiken, i tron att det ska växa fram billigare
              arbetskraft och i tron att de rädda människorna ska ta de billiga
              jobben. Ni har medvetet fört denna politik för att få i gång låglönespiralen.
            </seg>
            <seg n="084a3925">
              Jag måste säga att Annie Lööf är den modigaste i regeringen,
              som vågar tala om det. De andra hukar i buskarna och säger: Nej,
              det vill inte vi. Men Annie Lööf har alltså varit den modigaste,
              och hon har talat om att det är så ni vill ha det. Ni vill ha
              lägre löner.
            </seg>
            <seg n="0483a119">
              Nu har i och för sig väljarna visat att de inte gillar detta.
              Det kan hända att det inte är så smart. Centern kanske måste tänka
              om. Det kanske inte är denna typ av väg vi ska gå i Sverige. Vi
              kanske ska göra som vi har gjort tidigare, nämligen konkurrera
              med kompetens och kunskap. Vi är ett sådant litet land att vi
              borde ställa oss på tå och se till att vi använder varje människa
              och se till att använda bra kunskap och kompetens att konkurrera
              med.
            </seg>
            <seg n="8f9c305c">
              I Skaraborg finns Statens lantbruksuniversitet, SLU i Skara.
              Nu är det hotat. Det blir försämrade möjligheter att forska och
              försämrade möjligheter att driva SLU i Skara nära den areella
              näringen. Det hade varit bra för Skaraborg om SLU i Skara hade
              fått fortsätta att utvecklas. Högskolan i Skövde är hotad därför
              att regeringen hellre vill se de stora universiteten.
            </seg>
            <seg n="1e20cc5f">
              I Skaraborg håller oseriösa långtradartransporter med falska
              F-skattsedlar på att konkurrera ut seriösa åkare. Jag har tidigare
              försökt debattera de falska F-skattsedlarna med Annie Lööf, men
              hon har lämnat över interpellationerna till andra.
            </seg>
            <seg n="85eaa9a3">
              Ni har försämrat arbetsmarknadspolitiken, och jag ser ingen riktig
              näringspolitik värd namnet. Vi vill satsa på forskning, på utbildning
              och på att få fram de nya jobben. Då måste man också satsa på
              trygghet. Jag ser inte att Annie Lööf har någon sådan politik.
            </seg>
          </u>
          <note type="speaker" n="7146f90f">
            Anf. 137 HANS EKSTRÖM (S):
          </note>
          <u who="hans_ekstrom_4bcefd" xml:id="i-19d38f6e056b94e9-0" n="737c0163">
            <seg n="fef9e99a">
              Fru talman! Först vill jag tacka statsrådet för svaret. En bild
              som avtecknar sig i hennes svar är att den politik som regeringen
              har utformat för vackert väder Anders Borg var redan i september
              ensam om sin felaktigt positiva prognos ligger fast. De signaler
              som nu hopar sig på både nationell och regional nivå om en snabbt
              försämrad situation verkar inte tränga in i Regeringskansliet.
            </seg>
            <seg n="9375330a">
              Konjunkturinstitutet konstaterar i sin senaste barometer att
              den svenska ekonomin sjunker inom alla sektorer. Hushållens konfidensindikator
              minskade betydligt i november. Ännu svartare är den bild som McKinsey
              tecknar i sin senaste rapport. Där konstateras att den svenska
              ekonomins framgång helt beror på den internationellt konkurrensutsatta
              sektorns snabba tillväxt under gångna år. Däremot har både den
              privata tjänstesektorn och den offentliga sektorn utvecklats mediokert
              redan tidigare. Två tredjedelar av den svenska ekonomin hade således
              redan tidigare problem. För den konkurrensutsatta sektorn konstateras
              att den sjunkande kvaliteten i det svenska utbildningssystemet,
              alltså regeringens misslyckade utbildningspolitik, är ett allvarligt
              strukturellt hot.
            </seg>
            <seg n="68625f93">
              Södermanland har redan tidigare en hög arbetslöshet. Eskilstuna
              har 14,4 procent, Flen 13,6 procent, Katrineholm 13,1 procent
              och länet totalt 11,2 procent. För Södermanland är därför den
              varselvåg som nu kommer mycket allvarlig. Annie Lööf hänvisar
              i sitt svar till de regionala utvecklingsmedlen. För Södermanlands
              del talar vi om ca 15 miljoner kronor. De regionala utvecklingsmedlen
              är mest fördelade till historiska synd-om-län och inte efter aktuell
              situation. När Arbetsförmedlingen samtidigt skickar tillbaka överblivna
              medel i stället för att få möjlighet att utbilda arbetslösa till
              framtidens jobb frågar man sig vilken verklighet som har trängt
              in i Annie Lööfs laboratorium.
            </seg>
            <seg n="8e68a4a6">
              Småföretagen i Södermanland behöver i högsta grad hjälp genom
              ökade insatser exempelvis via Almi för att klara sin finansiering.
              Jag läser inte heller någonting om att man tänker sig några sådana
              åtgärder eller att göra någonting för att Arbetsförmedlingen ska
              kunna utbilda personal i stället för att de varslas.
            </seg>
            <seg n="4514a752">
              Kan det då vara så klokt, Annie Lööf, att skära ned på antalet
              utbildningsplatser i högskolan när ungdomsarbetslösheten är skyhög?
              Kan det vara klokt, Annie Lööf, att resurserna för vuxenutbildning
              inte ökar kraftigt så att människor kan utbilda sig i framtidens
              jobb i stället för att gå i passiv arbetslöshet? Kan det vara
              klokt, Annie Lööf, att kommuner och landsting inte tillförs ytterligare
              medel så att nedskärningar förhindras där när skatteintäkterna
              nu kommer att sjunka? Kan det vara klokt, Annie Lööf, att de som
              tvingas ut i arbetslöshet och inte erbjuds meningsfull utbildning
              ska ha en ersättning under genomsnittet i OECD? Kanske är det
              Centerns vision om så kallad grundtrygghet.
            </seg>
          </u>
          <note type="speaker" n="e7dd108e">
            Anf. 138 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-36c48c6c154a70dd-0" n="ed69fdae" next="i-c3273b297a0c9545-0">
            <seg n="42278224">
              Fru talman! Jag vill börja med att tacka näringsministern för
              svaret. Bakgrunden till min interpellation är det varselläge som
              vi nu befinner oss i och att läget på arbetsmarknaden också i
              Helsingforssregionen försvagas. Faktum är att enligt den senaste
              statistiken från oktober månad är den öppna arbetslösheten i Helsingforss
              län, landets huvudstadsregion, 6,8 procent detta samtidigt som
              varslen nu börjar öka kraftigt också i vår förhållandevis gynnade
              del av landet.
            </seg>
            <seg n="6f3e4178">
              Hittills i år har 12 500 individer varslats i vårt län. Det är
              bra att näringsministern, som hon uttrycker det i svaret, känner
              för de drabbade. För de 12 500 stockholmare som nu är varslade
              är naturligtvis läget precis lika allvarligt och bekymmersamt
              inför julen som för alldeles för många andra runt om i landet.
              Det blir sannolikt inte den jul man hade tänkt sig att fira.
            </seg>
            <seg n="0809da35">
              Fru talman! Jag är fullt medveten om att varslen i Helsingforss
              län relativt sett är lägre, beroende på befolkningens storlek,
              än på andra håll i landet, men jag vill ändå med min interpellation
              visa att det som sker nu på arbetsmarknaden i Helsingforss län
              faktiskt är en tendens för Sverige och dess regering att ta på
              allvar. Den situation vi nu har, med den arbetslöshetsstatistik
              vi ser i Helsingforssregionen, innebär att vi enligt statsministerns
              definition 2006 också har massarbetslöshet i landets huvudstadsregion.
              Här liksom på alla andra håll i landet är det väldigt många unga
              som drabbas och ställs längre från arbetsmarknaden, och långtidsarbetslösheten
              ökar.
            </seg>
            <seg n="a467e202">
              I Helsingforssregionen har det under mycket lång tid skett en
              förändring av näringslivet. Det är allt fler industriarbeten som
              har försvunnit de senaste 2030 åren. De har ersatts med jobb i
              framför allt tjänste- och finanssektorerna liksom i handeln. Den
              strukturomvandling som började för 30 år sedan fortsätter också
              i Helsingforss län. Nedläggningen av St. Judes pacemakertillverkning
              i Järfälla, varslen på Hallstaviks pappersbruk och Ericsson är
              därför tecken på att den här strukturomvandlingen fortsätter.
            </seg>
            <seg n="994f940c">
              I och med detta blir också Helsingforssregionens arbetsmarknad
              alltmer sammanflätad med den industriproduktion som sker på annat
              håll i landet. Många konsult-, it- och logistikföretag i vår region
              är numera helt beroende av den svenska exportindustrins orderingång.
              När den nu viker blir effekten att efterfrågan på deras tjänster
              minskar dramatiskt. Till detta ska läggas, vilket är särskilt
              allvarligt, att byggkonjunkturen nu också viker dramatiskt i Helsingforss
              län.
            </seg>
            <seg n="3ae28504">
              Fru talman! Mot den här bakgrunden tycker jag att det är tråkigt
              att näringsministern inte kan ge några konkreta besked eller svar
              på frågorna i min interpellation utan nöjer sig med att komma
              med lite svepande formuleringar om vad regeringen gör. Det är
              satsningar och strategier som i bästa fall kan ge ett visst utfall
              i framtiden, men det kommer inte några besked om vad regeringen
              vill göra i det aktuella läget eller någon djupare analys av den
              strukturomvandling som också Helsingforss län är indraget i. Jag
              hoppas på bättre besked under debatten.
            </seg>
          </u>
          <note n="cfeee55c">
            Anf. 139 GUNNAR ANDRÉN (FP):
          </note>
          <u who="ingela_nylund_watz_6b7be4" xml:id="i-c3273b297a0c9545-0" n="ed69fdae" prev="i-36c48c6c154a70dd-0">
            <seg n="1767b885">
              Fru talman! I en tidigare debatt framförde jag ett citat. Jag
              vill gärna börja på samma sätt: Hvornaar smager en Tuborg bedst?
              Svaret är: Hvergang! Jag ställde också den kompletterande frågan:
              Var är det besvärligast att bli arbetslös? Var som helst och överallt!
            </seg>
            <seg n="603ffb7a">
              Detta är lika problematiskt i Helsingforss län som i många andra
              län. Jag tackar Ingela Nylund Watz för att vi också har fått en
              debatt om situationen i Helsingforss län. Det är värdefullt som
              komplement till de svåra situationer som finns på många andra
              håll i landet.
            </seg>
            <seg n="74c4e3cd">
              Jag tror att det är mycket viktigt att diskutera arbetsmarknaden
              på två olika sätt, nämligen dels vilka strukturella nedläggningar
              som sker, dels vilka som är konjunkturberoende. I Helsingforss
              län finns denna folkspillra på 2 miljoner som under fyra år har
              ökat med 175 000 invånare, vilket man måste säga är ganska mycket.
              Man beräknar att 35 000 flyttar in i det här länet i år.
            </seg>
            <seg n="bbe13630">
              Vi har fått en mycket stor nedläggning hos Astra i Södertälje.
              Det är ett mycket allvarligt slag inte bara för vårt län och Södertälje
              utan för hela landet. Man skulle vara glad om man bodde i Pajala
              i den här situationen, där det finns många nya jobb. Vi har också
              fått en stor nedläggning i Hallstavik, där en pappersmaskin kommer
              att stängas av nästa år.
            </seg>
            <seg n="83977077">
              Den här typen av nedläggningar motsvarar Saabs nedläggning i
              Trollhättan. De kan inte ersättas av någonting annat, utan man
              måste höja utbildningsnivån och nyföretagandet i hela regionen
              för att öka sysselsättningen. På det sättet skiljer sig Helsingforss
              län, Göteborgsregionen i Västra Götaland och MalmöLund ifrån resten
              av landet eftersom det finns mycket goda förutsättningar för att
              man ska öka nyföretagandet på grund av att arbetsmarknaden är
              så differentierad. Det är den inte på många andra håll. Vi diskuterade
              tidigare Hyltebruk, där man också stänger av en pappersmaskin.
              Där är det mycket svårt. Vilken annan arbetsmarknad finns i närheten
              där?
            </seg>
            <seg n="c40a647f">
              Nyinflyttningen i den här regionen är mycket betydande. Som jag
              sade beräknar länsstyrelsen att befolkningen ökar med ungefär
              35 000 i år, och det var nästan 40 000 förra året. Det är väldigt
              många människor. Det intressanta är att det skapar ny efterfrågan
              i den här regionen. Det skiljer sig mycket från andra delar av
              landet, vill jag påstå. Utflyttningen är inte något problem. Det
              är inflyttningen som är problemet i den här regionen.
            </seg>
            <seg n="bdc86dee">
              Men det är ett problem för varje enskild som blir friställd.
              Då måste man hitta nya verksamheter. Det är glädjande att det
              finns möjligheter i den här regionen. Det har kommit en redovisning
              av bristyrken från länsstyrelsen. De är: mjukvaru- och systemutvecklare,
              civilingenjörer, vvs-ingenjörer, förskollärare, kockar, betongarbetare,
              lastbilsmekaniker, larmtekniker och drifttekniker. Det är en stor
              styrka att det finns efterfrågan.
            </seg>
            <seg n="6608ebb7">
              Allra sist finns det dock ett jätteproblem som gör att när Helsingforss
              ekonomi hackar får nästan hela landet lunginflammation, och det
              gäller kommunikationerna. Jag får återkomma till dem i nästa inlägg,
              fru talman, för nu är min tid ute.
            </seg>
          </u>
          <note type="speaker" n="77af4d50">
            Anf. 140 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-51" n="2766ce70">
            <seg n="58effeee">
              Fru talman! Låt oss först konstatera att Sverige står inför en
              tuff utmaning. Det är en mörk höst, inte minst för alla de enskilda
              individer som drabbas av varsel som kan leda till uppsägning och
              arbetslöshet. Låt oss också säga att det är en tuff situation
              för alla de företagare som försöker att få plus och minus att
              gå ihop och som ser att orderingången sjunker.
            </seg>
            <seg n="48161bd9">
              Men det finns också ljusglimtar. Trollhättan är ett exempel.
              Efter Saabs konkurs för nästan ett år sedan har 75 procent hittat
              ett nytt arbete. Och Småföretagarbarometern som kom i dag pekar
              på att orderingången är positiv och att fler och fler företag,
              en majoritet av landets småföretag, tror att man kommer att anställa
              inom en snar framtid. Det är också viktigt att peka på ljuspunkterna,
              för det är inte politiken som skapar jobben utan hårt arbetande
              företagare som får marginaler över för att kunna anställa en till
              eller behålla dem som man har anställda.
            </seg>
            <seg n="4029b122">
              Den komplexitet som Sverige står inför är att vi är ett exportberoende
              land. Vi är ett litet, öppet land där en stark kronkurs, efterfrågan
              i omvärlden och framför allt skuldkrisen i södra Europa påverkar
              oss. Europa och till exempel Tyskland är viktiga marknader för
              våra svenska företag.
            </seg>
            <seg n="7f0aecbd">
              Vad ska Sverige göra för att klara av den tuffa utmaning som
              framför allt exportorienterade företag möter? Jo, det handlar
              om att investera framåt. Därför lade regeringen fram en tung investeringsbudget
              på 23 miljarder. När vi lade fram den här investeringsbudgeten
              kallade Socialdemokraterna den för oansvarig. De sade att den
              var vidlyftig. De sade att det var lite för mycket, att vi inte
              riktigt har råd att spendera, att vi hade spenderbyxorna på oss
              och inte tog ansvar.
            </seg>
            <seg n="1bff8b4d">
              Det man behöver göra i en kris som denna är att satsa på infrastruktur,
              det vill säga att tågen går i tid, att vi drar sjysta vägar och
              att vi bygger bredband i hela landet. Det handlar om att satsa
              på forskning och innovation. Det är därför vi höjer anslaget under
              en fyraårsperiod med 4 miljarder. Det är därför vi lägger 2 miljarder
              på innovationssatsningar. Det är därför vi satsar på 18 000 nya
              utbildningsplatser från den 1 januari. Det är därför vi sänker
              bolagsskatten med 4,23 procentenheter, inför ett investeraravdrag
              och gör många andra insatser. Det är därför vi nu tycker att det
              är helt självklart att man ska få hjälp från dag ett från Arbetsförmedlingen.
              Vi ökar den möjligheten.
            </seg>
            <seg n="76125f8a">
              På en rad olika områden jobbar vi nu för att se till att de människor
              som i dag känner oro ska få möjlighet till omställning. Det handlar
              om infrastruktur, forskning och innovation, en stark konkurrenskraft
              och ett starkt näringsliv, för det är det som skapar jobben.
            </seg>
            <seg n="4bbe728d">
              I morgon ska jag till Säffle, som har drabbats av att Volvo Bussar
              lägger ned sin produktion och flyttar till Polen. Man gör det
              på grund av kostnadsläget. I det skedet väljer Socialdemokraterna
              att från den 1 januari höja bolagsskatten och öka skuldbördan
              vad gäller bolagsskatten med 7,6 miljarder. Det är de facto det
              som det innebär när man från 22 procent, som gäller från den 1
              januari, vill höja bolagsskatten till 24 procent. Jag tycker inte
              att det är ansvarsfullt.
            </seg>
            <seg n="070a87cf">
              Hur vill Socialdemokraterna egentligen göra? Man säger här att
              regeringen gör för lite, men samtidigt säger man att vår investeringsbudget
              är både vidlyftig och oansvarig. Man vill lägga en kostnadssmäll
              på ungefär 30 miljarder på de svenska företagen, som är hårt ansatta
              av lastbilsskatt, bolagsskatt och annat. Jag tycker inte att Socialdemokraternas
              berättelse håller ihop.
            </seg>
          </u>
          <note type="speaker" n="53ca23a9">
            Anf. 141 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-4" n="04060149">
            <seg n="ea579424">
              Fru talman! Tack så mycket, fru minister! Snacka går ju, men
              att snacka fram jobben går inte. Ministern påstår dessutom att
              vi höjer bolagsskatten, men det är ren lögn. Det är tragiskt att
              ministern tar till sådana grepp.
            </seg>
            <seg n="bdbbfe66">
              Jag vill först säga att det finns strukturella varsel som kan
              vara vettiga och som kan vara helt avgörande för att företag ska
              överleva. Det välkomnar vi. Vi vill inte klamra oss fast vid det
              gamla. Vi vill se till att människor har möjlighet att ta de nya
              jobben.
            </seg>
            <seg n="228dbfda">
              Det finns jobb som rationaliseras bort. Så har det alltid varit.
              Sverige har varit ett tryggt och modernt land och legat i framkant
              för att vi har haft trygga arbetare. Vi har haft det, tidigare.
              Då har människor känt: Ja, jag är beredd att gå in i något nytt.
              Ja, jag vet att jag får en chans till, och jag behöver inte klamra
              mig fast vid det gamla.
            </seg>
            <seg n="ffe75264">
              Tyvärr har den borgerliga regeringen slagit sönder den tryggheten.
              Ni har slagit sönder möjligheten till omskolning. Ni har slagit
              sönder möjligheten att få en chans till, en chans till och en
              chans till.
            </seg>
            <seg n="75e8cbee">
              Jag vet, fru minister, att ni har lagt tillbaka en hel del av
              det som ni från början drog bort i era glädjekalkyler, men ni
              är inte uppe på den nivå som ni skulle behöva vara på.
            </seg>
            <seg n="c209efd9">
              Det finns matchningsproblem i Sverige. Det finns tiotusentals
              och åter tiotusentals jobb som inte blir tillsatta därför att
              människor inte har rätt utbildning eller rätt kompetens eller
              inte kan hittas. Börja med att se till att lösa matchningsproblemen
              så att vi kan klara kompetensförsörjningen.
            </seg>
            <seg n="4160aa5b">
              Sedan påstår Annie Lööf att vi har kritiserat regeringen för
              att den har satsat för mycket. Det var väl snarare så att ni gjorde
              er bedömning tidigare. Dessutom satsar vi mycket smartare. Vi
              använder pengarna på ett betydligt vettigare sätt än att slösa
              bort dem på bolagsskattesänkningar, som ju faktiskt inte ger några
              jobb i dagsläget utan möjligtvis om åtta tio år, enligt en del
              bedömare. Det hjälper inte de människor som i dag är varslade.
            </seg>
            <seg n="e7298f23">
              Annie Lööf säger att det finns ljusglimtar, och så tar hon Trollhättan
              som exempel. I Trollhättan är det 16 procents arbetslöshet. Det
              kallar Annie Lööf för en ljusglimt. I Trollhättan är 30 procent
              av ungdomarna arbetslösa. Det kallar Annie Lööf för en ljusglimt.
              Jag ser det som mycket mörkt. Och jag ser det som mycket dystert
              att vi har en näringsminister som tycker att detta är någonting
              som vi kan lyfta upp för att visa andra delar av Sverige och säga:
              Titta, här är det 16 procents arbetslöshet! Det är någonting som
              ni kan vänja er vid, eftersom det är så i andra länder också.
              Så finns det en del i regeringen som säger.
            </seg>
            <seg n="0d8aa16f">
              Vi socialdemokrater satsar smartare. Vi satsar mer inriktat på
              forskning, utbildning och investeringar. Vi satsar på många platser
              på högskolorna runt om i hela landet. Ni har dragit bort möjligheterna
              men nu lagt tillbaka lite. Det är bra. Snart vaknar ni kanske
              och lägger tillbaka allt, men det behövs ännu mer nu, eftersom
              vi går in i en mycket dyster period. Jag saknar en näringspolitik
              värd namnet.
            </seg>
          </u>
          <note type="speaker" n="c56b469d">
            Anf. 142 HANS EKSTRÖM (S):
          </note>
          <u who="hans_ekstrom_4bcefd" xml:id="i-19d38f6e056b94e9-1" n="737c0163">
            <seg n="1afd5375">
              Fru talman! Näringsministern säger att det är en tuff situation.
              Ja, det är det. Jag pratade med småföretagare i Eskilstuna i veckan,
              och de berättade att det är en väldigt tuff situation. Man vet
              vad som hände i förra krisen: Det blir en akut finansieringssituation,
              och bankerna säger då nej. I sådana lägen måste Almi få instruktioner
              att hjälpa till. Det kan näringsministern ge och inte bara skälla
              på Socialdemokraterna som inte har regeringsmakten.
            </seg>
            <seg n="08e3e670">
              Vi säger inte nej till bolagsskattesänkningen, utan vi säger
              ja till en del av den. Det kan vara långsiktigt viktigt att Sverige
              har en konkurrenskraftig bolagsskattesänkning. Det ifrågasätter
              vi inte. Att däremot tro att det ska ha en akut efterfrågestimulerande
              effekt i det här konjunkturläget är att vara helt fel ute. Jag
              vet inte om Annie Lööf har lyssnat på några ekonomer när det gäller
              vilken ledtid det är på effekten av en bolagsskattesänkning. Vi
              är i ett akut läge, och det krävs akuta åtgärder. Annie Lööf letar
              i fel låda efter verktyg, verkar det som.
            </seg>
            <seg n="beada6ea">
              Annie Lööf säger att vi inte har några resurser och är fega.
              Nej, vi valde när vi lade vår budget att ha 5 miljarder i torrt
              krut för att ta till i en sådan här situation. Jag vet inte om
              Anders Borg och Annie Lööf kommer att krypa till korset eller
              om man av prestigeskäl måste vänta till vårbudgeten innan man
              plockar fram pengar. Vi har 5 miljarder att sätta in nu i akuta
              efterfrågestimulanser om det skulle behövas.
            </seg>
            <seg n="fbf3b018">
              Det är en tuff situation. Det säger nog de 37 procent av de utrikes
              födda i Flen som inte har ett jobb, Annie Lööf. De behöver akuta
              åtgärder och inget skäll på socialdemokrater som inte har regeringsmakten.
              De behöver inte någonting som kan hända om lång tid, utan de behöver
              regeringspolitik, och den har de inte märkt så mycket av.
            </seg>
            <seg n="d1bcdac5">
              28 procent av 1824-åringarna i Flen har inget jobb. Vad vill
              du göra för dem, Annie Lööf? Vad är det för åtgärder du vill vidta?
              Ser man inte att situationen bygger upp en spänning i ett sådant
              här lokalsamhälle som skapar en grogrund för främlingsfientlighet
              och rasism? I Täby, som inte har tagit emot några flyktingar,
              kanske man inte känner av det, men det gör vi i Flen, Katrineholm
              och Eskilstuna. Regeringen sår en draksådd om man inte ser den
              problematik som den akuta arbetsmarknadssituationen beroende på
              brist på åtgärder håller på att skapa.
            </seg>
            <seg n="a0347c6f">
              Det finns behov. I den här regionen finns det en stor bostadsbrist.
              Vad gör regeringen för att stimulera bostadsbyggande? Eller finns
              det inga behov som behöver tillgodoses?
            </seg>
            <seg n="77c27062">
              Jag vet att Annie Lööf har bra information om hur landets kommunalråd
              agerar. De ser att inkomsterna sjunker. Vore det inte bra att
              de fick besked om en trygghet för sina intäkter så att vi inte
              i det här läget dessutom får en dramatisk nedgång av behovet av
              arbetskraft inom den offentliga sektorn så att de behöver dra
              ned på sin verksamhet och sparka folk? Det behöver inte svensk
              ekonomi, det behöver inte ungdomarna i Flen och det behöver inte
              heller de 37 procent utrikes födda i Flen.
            </seg>
          </u>
          <note type="speaker" n="14619947">
            Anf. 143 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-36c48c6c154a70dd-1" n="ed69fdae" next="i-c3273b297a0c9545-1">
            <seg n="fc4b52d9">
              Fru talman! Näringsministern höjer tonläget i debatten och skjuter
              skuldbördan på socialdemokratin, på oppositionen. Det är ett ganska
              enkelt knep att försöka dra sig undan sitt eget ansvar. Jag tänker
              inte låta mig luras in i den fällan, för jag hade förväntat mig
              att av landets näringsminister få åtminstone någon liten analys
              av det läge som Helsingforssregionen nu går in i. Därför är det
              tråkigt att näringsministern väljer att klumpa ihop dessa interpellationer.
              Det ger inte näringsministern möjlighet att gå djupare in på de
              skeenden som faktiskt är viktiga att analysera.
            </seg>
            <seg n="57794240">
              Jag kan konstatera att det mest konkreta näringsministern anger
              som svar på mina frågor är att resurserna för näringslivsutveckling
              finns lokalt. Det är det lokala och regionala perspektivet som
              är viktigt. Det är där regeringen har skjutit till smörjmedel
              för att man ska kunna agera i den situationen. Låt mig upplysa
              näringsministern om att Länsstyrelsen i Helsingforss län, enligt
              uppgifter som jag inhämtat i dag, i dagsläget har 8,3 miljoner
              kronor per år för den typen av insatser som näringsministern pekar
              på. Jag är övertygad om att näringsministern inser att det inte
              kommer att räcka särskilt långt. Dessutom finns det inte, vilket
              jag fick bekräftat i en debatt med arbetsmarknadsministern i dag,
              något samband mellan aktiv arbetsmarknadspolitik å ena sidan och
              näringspolitik å andra sidan. Det är två helt disparata företeelser
              i regeringen har jag förstått efter debatten med arbetsmarknadsministern
              i dag.
            </seg>
            <seg n="56fd6f8e">
              Även om Helsingforssregionen klarade sig rätt bra ur den förra
              krisen är utgångsläget mycket värre nu, vilket jag hoppas att
              näringsministern inser. Nu har vi den massarbetslöshet i Helsingforss
              län som statsministern definierade 2006, nämligen 6,7 procent.
              Jag hoppas att näringsministern tar tillfället i akt och gör åtminstone
              en liten utläggning av hur hon analyserar läget.
            </seg>
            <seg n="caff3c88">
              Jag tror att bristen på svar från näringsministern helt enkelt
              beror på att man inte förstår vidden av de problem som Sverige
              står inför. För att klara strukturomvandling och omställning med
              ett utgångsläge på 8,6 procents arbetslöshet i landet och därtill
              en försämrad a-kassa krävs naturligtvis en betydligt mer offensiv
              politik än den som regeringen orkar eller vill föra. Det krävs
              en politik som bygger på insikten om att Sverige aldrig kommer
              att kunna konkurrera med låga löner eller försämrade villkor på
              arbetsmarknaden, utan vi måste ta upp den globala konkurrensen
              med ökad kompetens.
            </seg>
            <seg n="3f6aa31d">
              Herr talman! Det som just nu händer på arbetsmarknaden i Helsingforss
              län är djupt oroande. Långtidsarbetslösheten biter sig fast. Ungdomsarbetslösheten
              ökar. Varslen duggar tätt, och många människor drabbas. Konjunkturen
              inom flera branscher bromsar in. Det finns ännu lite tid, Annie
              Lööf, att göra någon sorts analys av hur du ser på det som nu
              händer i Helsingforssregionen och vad det kommer att få för konsekvenser
              för Sveriges möjligheter att konkurrera. Ta den tiden!
            </seg>
          </u>
          <note n="dd8b5dbb">
            Anf. 144 GUNNAR ANDRÉN (FP):
          </note>
          <u who="ingela_nylund_watz_6b7be4" xml:id="i-c3273b297a0c9545-1" n="ed69fdae" prev="i-36c48c6c154a70dd-1">
            <seg n="606ab253">
              Herr talman! Ibland måste man försöka få perspektiv på hur allvarligt
              läget är. Jag håller mig nu till Helsingforss län. År 1992, under
              ministären Bildt, varslades 28 000 i länet. År 2009, också en
              ministär med Bildt, varslades 20 000. I år är det, enligt Ingela
              Nylund Watz, 12 500; min siffra är lite annorlunda, men i den
              storleksordningen. Det visar att det är allvarligt när det gäller
              storleksordningen, men möjligen är vi denna gång om vi bortser
              från all partipolitik något bättre förberedda.
            </seg>
            <seg n="a949d26a">
              Jag tror i motsats till Monica Green att en mycket viktig anledning
              till det är jobbskatteavdraget. Folk har lite mer pengar. Vi har
              kunnat hålla uppe konjunkturen något bättre än tidigare. Utrikes
              är det samma elände som förut. Många företag har svårt med exporten.
            </seg>
            <seg n="7fcf1bbc">
              Låt mig avslutningsvis, herr talman, säga att när man ser på
              olika näringar vi kommer snart till en debatt om besökningsnäringen,
              som är mycket viktig för hela vårt land måste man, utöver utbildning
              och forskning, också fundera på finansieringsfrågorna för småföretag
              och även för stora. När det gäller Helsingforss län, liksom andra
              län, har vi inte vidtagit alla de åtgärder som är möjliga. Man
              skulle till exempel kunna satsa mer på nyföretagande och infrastruktur.
            </seg>
          </u>
          <note type="speaker" n="5f18ff6f">
            Anf. 145 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-52" n="2766ce70">
            <seg n="b8aaf5cb">
              Herr talman! Jag vill tacka för alla inlägg. Jag har lyssnat
              in dem ordentligt, och jag vill hävda att jag bemötte några av
              farhågorna och frågorna i det förra inlägget.
            </seg>
            <seg n="116dc5d6">
              Jag skulle vilja säga att om man tittar på den statistik som
              finns över varsel i landet ser man att Helsingfors ligger högst
              när det gäller antal, men som andel av befolkningen ser vi att
              Kronoberg, de södra delarna av Sverige och Västra Götaland, alltså
              tunga industrilän, drabbas oerhört hårt. När nästan 350 personer
              drabbas i exempelvis Säffle är det ett mycket hårt slag mot orten.
              Det är svårt att hitta en annan arbetsgivare, och därför är det
              stor skillnad om stora varsel drabbar dynamiska regioner som Helsingfors
              eller om de drabbar mindre orter ute i glesbygden. Den respekten
              tycker jag att vi måste ha i debatten.
            </seg>
            <seg n="eddbc752">
              Sverige ska konkurrera med höga löner. Sverige ska konkurrera
              med kvalitet och innovation. Det är av den anledningen jag och
              min företrädare på Näringsdepartementet under två år jobbat med
              en innovationsstrategi som vi har lanserat under hösten. Det är
              också av den anledningen vi placerat ett industriforskningsinstitut
              i Södertälje, för att svara konkret på Ingela Nylund Watz fråga.
              Vi tror att det är viktigt att stärka forskningsinstituten gentemot
              små och medelstora företag inom processindustrin.
            </seg>
            <seg n="621bcc3a">
              Vi ska dock vara noga med att komma ihåg att vi ska konkurrera
              med höga löner och kvalitet i den globala konkurrensen. Samtidigt
              är det viktigt att komma ihåg att vi har ett stort utanförskap
              bland invandrare, bland unga människor, inte minst, och bland
              människor med funktionsnedsättning. Där krävs lite olika åtgärder.
              En är de yrkesintroduktionsavtal som IF Metall har slutit, som
              Kommunal har slutit, som Handels har slutit. Det är viktiga delar
              där man, till en lite lägre lön, kombinerar utbildning och jobb
              för att människor på det sättet ska komma in på arbetsmarknaden.
            </seg>
            <seg n="a5e601c2">
              Jag hoppas att parterna och regeringen i vår jobbpakt hittar
              ytterligare steg framåt för att sänka trösklarna för dem som i
              dag står utanför både a-kassa och lön så att de kan komma in i
              värmen och tryggheten och få vara med och konkurrera med övriga
              världen genom högre löner och högre kvalitet i våra tjänster och
              produkter.
            </seg>
            <seg n="7f4dd38e">
              Matchningen är en viktig fråga som Monica Green lyfte upp. Där
              jobbar vi bland annat med kompetensplattformar. När jag i fredags
              satt en heldag med regionförbundsordförandena i diverse kulörer,
              inklusive Socialdemokraterna, lyfte de fram betydelsen av kompetensplattformarna
              som vi införde 2010 och även vikten av att förstärka dem.
            </seg>
            <seg n="3151051b">
              Vi kommer inom kort från regeringens sida att meddela exakt hur
              vi kommer att förstärka kompetensplattformarna. Det handlar om
              hur vi ska matcha kompetensförsörjningen på kort och lång sikt
              i Trollhättan, i Värmland och även här i Helsingfors. Där har
              man lite olika profiler beroende på vilka prioriteringar länen
              gör.
            </seg>
            <seg n="87437dc2">
              Monica Green säger: Vi använder våra resurser smartare. Jag vet
              inte om dubblerade arbetsgivaravgifter, dubblerad restaurangmoms,
              lastbilsskatt och annat är den väg som man ska gå för att se till
              att unga får jobb och att företag i glesbygden överlever. Jag
              tror nämligen att det är helt fel väg.
            </seg>
            <seg n="d625ce03">
              Däremot tror jag att vi måste satsa på en aktiv arbetsmarknadspolitik,
              fler utbildningsplatser i hela landet, infrastruktur, forskning,
              innovation och att fler ska få chansen till en lön och därmed
              kunna klättra i karriären. Det är saker som vi behöver se till.
              Det är det som ligger i den investeringsbudget som vi lade fram
              i september och som förhoppningsvis kommer att klubbas igenom
              i riksdagen och träda i kraft den 1 januari 2013.
            </seg>
          </u>
          <note type="speaker" n="626a8464">
            Anf. 146 MONICA GREEN (S):
          </note>
          <u who="monica_green_fc276c" xml:id="i-f26176b0eea62f29-5" n="04060149">
            <seg n="31e28f55">
              Herr talman! Jag tackar Annie Lööf för försök till svar. Jag
              tycker fortfarande att vi lägger fram en mycket smartare budget.
              Sedan ska jag kanske påminna näringsministern om att vi inte har
              delat upp det. Vi har inte investeringsbudgetar, utan vi har en
              budget för varje år. Vi antar här i riksdagen en årlig budget.
            </seg>
            <seg n="0554aa63">
              Vi socialdemokrater vill satsa på investeringar. Vi vill bygga
              om till exempel allmännyttan och se till att vi får miljösmartare
              bostäder, och vi vill investera i miljöteknik och se till att
              vi får fram jobb på det sättet.
            </seg>
            <seg n="5836fd4d">
              Jag blir inte riktigt klok på det som Annie Lööf säger eftersom
              hon säger att vi ska konkurrera med högre löner. Men samtidigt
              är hon den i regeringen som har varit tuffast och sagt att man
              gott kan acceptera ingångslöner och därmed lägre löner, vilket
              är det som hon menar.
            </seg>
            <seg n="ef20bdaf">
              Ni har försämrat tryggheten på arbetsmarknaden. Ni har slagit
              sönder arbetsmarknadspolitiken, slagit sönder omskolningsmöjligheterna
              och slagit sönder tryggheten. Ni har ångrat er lite grann och
              försöker rätta till det som ni har gjort. Det som ni nu lappar
              och lagar kallar ni för stora satsningar. Men i själva verket
              försöker ni rätta till det som ni har förstört när det gäller
              arbetsmarknadspolitiken.
            </seg>
            <seg n="e2e6bccc">
              Även inom näringspolitiken saknar jag väldigt mycket satsningar
              på till exempel den digitala tillväxten och satsningar på SLU
              i Skara som borde ha möjligheter till forskning inom de areella
              näringarna. Jag skulle också vilja se satsningar på högskolan
              i Skövde. Men naturligtvis vill jag ha en satsning på en bra näringspolitik
              värd namnet i hela landet. Det ser jag inte i dag.
            </seg>
          </u>
          <note type="speaker" n="b22b68e7">
            Anf. 147 HANS EKSTRÖM (S):
          </note>
          <u who="hans_ekstrom_4bcefd" xml:id="i-19d38f6e056b94e9-2" n="737c0163">
            <seg n="b4468f12">
              Herr talman! Jag delar Annie Lööfs uppfattning om att det är
              viktigt med infrastrukturinvesteringar. Problemet är att ledtiden
              för infrastrukturinvesteringar, som långsiktigt är mycket viktiga
              för landets näringsliv, är mycket lång med planprocesser och annat.
              Det gör att om man startar en process och skickar ut en signal
              nu har det ingen effekt på den rådande konjunkturen. Det har långsiktiga
              strukturella effekter.
            </seg>
            <seg n="cd015f23">
              Här har vi ett problem. Våra myndigheter har inte planer i byrålådan
              som de hade förr i tiden. Det gör att det inte längre går att
              bara skicka ut pengar och man sedan börjar bygga, utan planprocesserna
              gör att det är väldigt lång ledtid för detta.
            </seg>
            <seg n="8827c047">
              Därför kan jag dela Annie Lööfs uppfattning att detta långsiktigt
              är viktigt, men det har inte en stimulanseffekt i detta akuta
              läge. Det är det som jag frågar efter. Var är finansieringsmöjligheterna
              för småföretag? Vilka åtgärder vill man vidta för att få i gång
              byggandet? Det kan man få i gång snabbare, kanske genom att skicka
              ut pengar till kommunerna för att de ska göra investeringar. Det
              har snabba effekter. Men att skicka pengar till Trafikverket för
              att de ska börja bygga något om tre, fyra, fem eller sex år har
              ingen effekt i det rådande konjunkturläget. Det är dessa snabba
              åtgärder som nu behövs för att landets arbetslösa ska få hjälp
              nu.
            </seg>
          </u>
          <note type="speaker" n="a6894588">
            Anf. 148 INGELA NYLUND WATZ (S):
          </note>
          <u who="ingela_nylund_watz_6b7be4" xml:id="i-b1161c0cf5f6a659-2" n="ed69fdae">
            <seg n="19da54dd">
              Herr talman! Det återstår fortfarande ett antal minuters talartid,
              näringsministern. Skulle inte näringsministern åtminstone kunna
              lätta lite på förlåten när det gäller vilken analys hon gör av
              den strukturomvandling som nu sker på arbetsmarknaden också i
              Helsingforss län där utgångsläget är 6,7 procents arbetslöshet,
              det som statsministern 2006 kallade för massarbetslöshet? Det
              var hela poängen med min interpellation.
            </seg>
            <seg n="f04bba28">
              Jag har läst regeringens budgetförslag. Jag ser vad som står
              där. Jag delar inte uppfattningen att allt är bra. Jag tycker
              att en del är riktigt dåligt. Men för att föra en debatt om hur
              vi ska ta oss ur detta besvärliga läge hade det varit intellektuellt
              befriande om näringsministern hade gjort åtminstone en liten ansträngning
              att analysera det som händer också på Helsingforss arbetsmarknad
              därför att det har så stor betydelse för hela landets utveckling.
              Enligt min uppfattning är det som sker nu ett första tydligt tecken
              på att hela Sverige hänger ihop. Det som sker i tjänstesektorn
              nu, med kraftiga neddragningar inom inte minst it i Helsingforss
              län, är direkt beroende av de förändringar som vi ser för exportindustrin
              och våra basnäringar.
            </seg>
            <seg n="f6409aaf">
              Sedan kan jag inte heller låta bli att avsluta med att jag tycker
              att det hade varit en fördel för Sverige som nation om näringsministern
              hade orkat med att komma till riksdagen med den innovationsstrategi
              som hon talar sig så varm för. Det är till förfång för Sverige
              som nation att Sveriges riksdag inte har kunnat få behandla, stå
              bakom och enas kring en innovationsstrategi som skulle kunna göra
              att vi står starka i den globala konkurrensen under de kommande
              2030 åren. Det är dåligt.
            </seg>
          </u>
          <note type="speaker" n="79679119">
            Anf. 149 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-53" n="2766ce70">
            <seg n="7ce71a53">
              Herr talman! Sverige har stora utmaningar. Vi har en hårdnande
              global konkurrens, och vi ser strukturomvandlingar inom vissa
              branscher. Men vi har också ett starkt utgångsläge. Vi har till
              exempel en fantastisk fordonsindustri, och vi har en fantastisk
              tjänstesektor. Vi har öppnat upp nya marknader inom exempelvis
              hemtjänst och andra RUT-företag. Delar av detta gillar faktiskt
              inte Socialdemokraterna.
            </seg>
            <seg n="f839c0f6">
              Däremot tror jag att vi måste hålla oss till sanningen. I detta
              läge är det nämligen utbildning, infrastruktur, forskning och
              konkreta insatser såväl i Helsingforss innerstad, vilket Ingela
              Nylund Watz gärna vill ha, som i Södertälje som behövs. Men detta
              behövs också hemma i Värnamo, i Säffle i Värmland och i Norrbotten.
              Det är nämligen viktigt att inte glömma bort att Sverige finns
              också utanför Helsingforss län. Det är ofantligt viktigt att Helsingfors
              växer sig starkt och är en tillväxtmotor. Men låt oss inte glömma
              bort de många småorter i landet som nu drabbas mycket hårt av
              exportberoende företag.
            </seg>
            <seg n="aa9a0998">
              Återigen tycker jag att det är intressant när Monica Green säger
              att man använder pengarna smartare i Socialdemokraternas budget.
              Jag har så svårt att i detta läge förstå varför man då vill höja
              bolagsskatten vid årsskiftet med 7,6 miljarder, varför man ska
              dubblera arbetsgivaravgiften för unga, varför man ska dubblera
              restaurangmomsen och varför man väljer att bara lägga några miljoner
              på exportfrämjande medan man lägger miljarder på kostnadstryck
              på de svenska företagen. Det tror jag inte att vare sig tjänsteföretag
              i Helsingfors, forskningsföretag i Södertälje eller gröna näringar
              i Skaraborg gillar. Jag tror att det är helt fel väg som Socialdemokraterna
              har valt att gå. Vi behöver investera Sverige framåt och satsa
              på det som gör Sverige starkt.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="b47797a4">
            23 § Svar på interpellation 2012/13:103 om nationell strategi
            för besöksnäringen
          </note>
          <note type="speaker" n="e533e028">
            Anf. 150 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-54" n="2766ce70">
            <seg n="4a515203">
              Herr talman! Karin Åström har frågat mig vilka insatser jag avser
              att vidta för att ytterligare stimulera besöksnäringen ur en växande
              internationell efterfrågan på vår nordliga dimension och på vilket
              sätt jag avser att nå målet i den nationella strategin för besöksnäringen.
            </seg>
            <seg n="93bb5171">
              Regeringen har under lång tid arbetat med att förbättra förutsättningarna
              för besöksnäringen genom både förbättrade ramvillkor och särskilda
              insatser. Bland annat har momsen på restaurang- och cateringtjänster
              och momsen på transport med skidliftar sänkts. Även halveringen
              av socialavgifter för ungdomar under 26 år gynnar besöksnäringen,
              liksom den nya tidsbegränsade anställningsform som innebär att
              arbetsgivare, oavsett skäl, kan anställa en person under maximalt
              24 månader. Detta gynnar särskilt små företag inom besöksnäringen.
            </seg>
            <seg n="16717331">
              Utöver detta har regeringen initierat en rad olika insatser för
              att den svenska besöksnäringen ska utvecklas. Under perioden 20122014
              satsar regeringen bland annat 20 miljoner kronor årligen på att
              stärka och utveckla fler hållbara destinationer samt öka innovationsförmåga,
              kvalitet och konkurrenskraft i små och medelstora turist- och
              upplevelseföretag.
            </seg>
            <seg n="db43e847">
              Detta uppdrag genomförs av Tillväxtverket i nära samarbete med
              Visit Sweden AB för att säkerställa att kompetens om de utländska
              marknaderna kombineras med kunskap om lokala förutsättningar för
              turism. Statens aktieägartillskott till Visit Sweden AB på 90
              miljoner kronor har vid ett flertal tillfällen ökats. I budgetpropositionen
              för 2013 föreslår regeringen en tillfällig ökning under två år
              om 30 miljoner kronor. Totalt föreslår regeringen därmed ett aktieägartillskott
              på 120 miljoner kronor per år 2013 och 2014.
            </seg>
            <seg n="7dddda81">
              För att möta besöksnäringens strategi satsar regeringen också
              på att koordinera de offentliga insatserna genom en samverkansgrupp
              för svensk besöksnäring. Där ingår flera nationella myndigheter
              inom trafik, infrastruktur, kultur, landsbygd, skog och naturvård.
              Gruppens uppgift är att samordna och effektivisera insatser så
              att de bidrar till en långsiktigt hållbar utveckling av svensk
              turism.
            </seg>
            <seg n="2617829f">
              Regeringen gör även andra satsningar där utvecklingen av besöksnäringen
              är en viktig del av strategierna för att nå målen, till exempel
              inom Sverige det nya matlandet, Skogsriket och Attraktionskraft
              Sverige.
            </seg>
          </u>
          <note type="speaker" n="0b66a140">
            Anf. 151 KARIN ÅSTRÖM (S):
          </note>
          <u who="karin_astrom_2e0c02" xml:id="i-a98d23c724e5bd2d-0" n="570631f0">
            <seg n="ee8e85a3">
              Herr talman! Jag tackar för svaret, ministern, men naturligtvis
              är jag inte nöjd.
            </seg>
            <seg n="4b76344e">
              Min fråga handlar om hur Sverige kan bli mer känt internationellt
              som turistland samt hur och på vilket sätt man ska uppnå det mål
              som är uppsatt i den nationella strategin. Målet är att vi 2020
              ska ha 20 nya exportmogna destinationer samt ha ökat antalet anställda
              från 160 000 till 260 000. Det är en oerhört stor basindustri
              som är på väg att växa fram, och det ska alltså ske inom loppet
              av sju år. Det är målsättningen.
            </seg>
            <seg n="0b3eb573">
              Då tycker jag att det är lite märkligt att ministern i svaret
              tar upp den sänkta krogmomsen och de sänkta sociala avgifterna
              till unga och hänvisar till att detta ska vara förutsättningarna
              för att man ska öka internationell turism. Så är ju inte fallet.
              Jag har suttit hela eftermiddagen och kvällen och lyssnat på oerhört
              intressanta debattinlägg när det gäller varselsituationen i hela
              Sverige och på vilket sätt regeringen tänker sig att investera.
              Det är inte riktigt så att man har nått målen där heller. Regeringens
              mål med dessa insatser går helt åt ett motsatt håll, även då det
              gäller satsningar på internationell turism.
            </seg>
            <seg n="77d65da2">
              Däremot måste jag säga att Visit Sweden har gjort ett oerhört
              framgångsrikt jobb med att marknadsföra Sverige och målmedvetet
              satsa just på att definiera var de internationella exportmarknaderna
              finns för vår del. Man har visat väldigt goda resultat. I Norrbotten
              kan vi notera att det redan har burit väldigt god frukt. Swedish
              Lapland, en turistorganisation som finns i norra Sverige, har
              nämligen börjat bygga upp ett väl fungerande partnerskap med Tyskland.
              Avsikten är att fortsätta med England som destination.
            </seg>
            <seg n="536b4d8e">
              Nu får man dock lägga detta i malpåse helt och hållet, eftersom
              ni som regering har skurit bort ynka 20 miljoner från budgeten.
              Det har gjort att man har fått lägga bort segmentet av satsningar
              när det gäller gruppresor från Tyskland och företagsbesök som
              kommer upp till våra norrbottniska turistområden. Detta segment
              har man helt fått lägga ned. Man är på väg att säga upp den personal
              som har jobbat specifikt med detta segment. Det tråkiga i den
              här historien och de futtiga, ynka 20 miljoner det handlar om
              är att det drabbar just de småföretag Annie Lööf talar och månar
              så mycket om. De har byggt upp sin verksamhet på satsningar på
              företagsgrupper, affärsresenärer och gruppresor som kommer upp.
              Så ser det ut.
            </seg>
            <seg n="86e2330d">
              Så ser det också ut när vi tittar i alla de mindre kommunerna,
              där man har byggt upp hotellverksamheter som i dagsläget, vilket
              Annie Lööf säkert förstår, håller näsan ovanför vattenytan. Detta
              segment, som man har jobbat med under ett antal år på turistnäringen
              via Visit Sweden och som man plockar bort, har haft oerhört stor
              betydelse för just dessa små orter.
            </seg>
          </u>
          <note type="speaker" n="069abc8f">
            Anf. 152 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-55" n="2766ce70">
            <seg n="b87fea7e">
              Herr talman! Ja, besöksnäringen är verkligen en av våra basnäringar,
              och jag är väldigt glad att besöksnäringen växer så det knakar.
              Tittar man på de fakta som beskriver utvecklingen av besöksnäringen
              de senaste åren ser man att den är fantastisk.
            </seg>
            <seg n="a5df33d8">
              Den utländska turismen, som Karin Åström har tagit upp, slog
              2011 rekord för nionde året i rad. Exportvärdet, det vill säga
              de utländska besökarnas konsumtion i Sverige, ökade 2011 med 9,3
              procent och uppgick till närmare 99 miljarder kronor. Antalet
              utländska besökare i Sverige växer alltså så det knakar, och intresset
              för Sverige som turistland är en fantastisk möjlighet för dessa
              små företagare ibland är de enmansföretagare, och ibland har de
              några anställda inte minst i den svenska glesbygden.
            </seg>
            <seg n="1dc4b7d4">
              Denna starka tillväxt gynnar också sysselsättningen, och det
              är anledningen till att vi kan säga att besöksnäringen i dag är
              en av våra basnäringar. Det jobbar nämligen ungefär 163 000 personer
              inom besöksnäringen på helårsbasis. Det är en ökning med drygt
              24 procent sedan 2000. Säg den bransch som har haft den utvecklingen
              under denna tidsperiod! Den totala omsättningen ligger på ungefär
              260 miljarder 2011, och det ökade också med ett antal procent.
              Det växer alltså verkligen så det knakar, och det finns en otrolig
              framtidstro.
            </seg>
            <seg n="612ce5b6">
              Jag var på Gotland förra veckan och besökte då ett antal turistföretag.
              De sade att A och O för deras överlevnad under dessa tuffa tider
              har varit just sänkningen av arbetsgivaravgifter och halveringen
              av restaurangmomsen. Det har gjort att de har fått marginaler
              att investera i en ny spis, anställa en till eller över huvud
              taget ha möjlighet att få plus och minus att gå ihop och fortsätta
              sin verksamhet.
            </seg>
            <seg n="b2e508b4">
              Vi har under detta år förstärkt besöksnäringen med 60 miljoner
              kronor, fördelat på tre år, med destinationsuppdraget. Där är
              Norrbotten och Kiruna en av de fem prioriterade destinationer
              som ska bli exportmogna. Jag är glad att Kiruna är en av de delar
              Tillväxtverket har pekat ut, tillsammans med till exempel Astrid
              Lindgrens värld, Helsingforss skärgård och Bohuslän.
            </seg>
            <seg n="7f3ef822">
              Sedan vill jag understryka att Visit Sweden gör ett fantastiskt
              arbete, inte bara här i Sverige utan även med att marknadsföra
              Sverige i andra länder. Det är av den anledningen vi fortsätter
              med en förstärkning. Grunden för Visit Swedens anslag ligger på
              90 miljoner, och vi fortsätter nu ökningen med 30 miljoner per
              år. Det är alltså 120 miljoner per år i statliga pengar in i Visit
              Sweden för att man ska fortsätta sin fantastiska verksamhet med
              att stärka små och medelstora företag och låta dem vara skyltfönster
              ut mot andra länder.
            </seg>
            <seg n="1ad82e58">
              Den tillfälliga ökningen på 30 miljoner per år är fortfarande
              tre gånger så mycket i tillfälliga satsningar som vad Socialdemokraterna
              satsade när de hade chansen att säga någonting om detta i regeringsställning.
            </seg>
            <seg n="f5acd214">
              Jag skulle vilja ställa en fråga till Karin Åström. Låt oss titta
              på betydelsen av halveringen av arbetsgivaravgifterna för en genomsnittlig
              hotellägare med sju sysselsatta, varav två unga. Vid en dubblering
              av arbetsgivaravgifterna för unga kommer kostnaderna per år att
              öka med 75 000 för ett hotell, och då har jag inte ens räknat
              in restaurangmomsen. Förklara för mig hur det stärker besöksnäringen,
              Karin Åström!
            </seg>
          </u>
          <note type="speaker" n="513b151f">
            Anf. 153 KARIN ÅSTRÖM (S):
          </note>
          <u who="karin_astrom_2e0c02" xml:id="i-a98d23c724e5bd2d-1" n="570631f0">
            <seg n="c023033c">
              Herr talman! Om ministern har läst vår budget vet hon att de
              50 miljonerna de ynka, små resurserna för Visit Sweden där ni
              nu har dragit bort 20 miljoner vill vi permanenta. Vi tycker att
              verksamheten har varit oerhört framgångsrik. Särskilt uppe i Norrbotten
              har vi varit väldigt glada för att man har valt att satsa på segmentet
              gruppresor från Tyskland, segmentet affärsresande som kommer som
              grupper till Norrbotten och besöker olika kommuner, exempelvis
              Boden, där vi har det fantastiska Treehotel. Man inte bara bor
              i Treehotel, utan man far dit på studiebesök för att få se hur
              det lilla företaget har byggt upp sin verksamhet. Det är alltså
              affärsresenärer som kommet dit på besök. Det segmentet är bortplockat
              från och med den 1 januari. Det tycker jag är väldigt olyckligt.
              Jag måste säga att det är småaktigt på något sätt.
            </seg>
            <seg n="3a7814de">
              Inom det här segmentet har flera av de små företagen byggt upp
              sin verksamhet på olika event. Då har man också investerat utifrån
              dessa event. Det är inte så himla lätt i en mindre bygd att plötsligt
              svänga om. Oftast sitter man i en lånesituation som inte är så
              bra. Även om de sociala avgifterna för de unga är sänkta har man
              inte lyckats med att anställa någon ung person. Det handlar om
              att försöka bevara. Man har byggt upp ett litet embryo av ett
              segment som håller på att växa sig ganska starkt i vårt län. Det
              tycker jag känns viktigt att få säga.
            </seg>
            <seg n="adcf3144">
              Vi gillar de stora internationella sportevenemangen, som då och
              då förläggs i Sverige. Vi socialdemokrater tycker att det är ett
              oerhört spännande segment att utveckla. I Gällivare har vi haft
              världscupstävlingar på skidor i helgen, och ett stort evenemang
              går av stapeln i Boden som heter O-Ringen och som är en gigantisk
              orienteringstävling.
            </seg>
            <seg n="e7b1cd11">
              För att allt detta ska kunna fungera bra och utvecklas positivt
              med bra kvalitet, kunskaper etcetera inom turistnäringarna måste
              det finnas ett segment som tar hand om marknadsföringen i ett
              internationellt perspektiv. Den delen klarar man inte av att sköta
              från regionen som sådan. Det har varit värdefullt med de extra
              50 miljoner som Visit Sweden har kunnat lägga på marknadsföringen
              av internationell turism.
            </seg>
            <seg n="5ef4d8e6">
              Jag tycker att näringsministern helt och hållet har tappat bort
              de regionalpolitiska verktyg som vi har haft och som vi tänkt
              ska verka stimulerande ute i regionerna. De finns inte längre.
              Jag tycker att det här är ett så fnuttigt regionalpolitiskt verktyg,
              och jag vill adressera till ministern: Tänk om!
            </seg>
          </u>
          <note type="speaker" n="b5450c8d">
            Anf. 154 JOHAN JOHANSSON (M):
          </note>
          <u who="johan_johansson_e1589a" xml:id="i-7abb31337bbd6c7e-0" n="135cad76">
            <seg n="a3bdcbbd">
              Herr talman! Innan jag kom in i riksdagen hade jag förmånen att
              jobba på Luleå tekniska universitet. Under tre års tid gjorde
              jag studier där jag jämförde besöksnäringen och it-branschen i
              norra Sverige och i norra Finland. Ett av de resultat jag kunde
              se var att besöksnäringen hade nära dubbelt så stor lönsamhet
              som it-branschen. Det säger egentligen, herr talman, att it-branschen
              i norra Sverige och norra Finland har en väldigt liten lönsamhet
              och att den var något bättre i besöksnäringen.
            </seg>
            <seg n="f4343cef">
              Karin Åström beskrev det som småaktigt att låta de tillfälliga
              pengarna försvinna nu. Jag tycker att regeringen ändå har gjort
              ganska mycket här med halveringen av arbetsgivaravgiften för ungdomar
              under 26 år som ju direkt gynnar besöksnäringen. Pengarna till
              destinationsutveckling som bland annat hamnar i Kiruna gynnar
              mitt hemlän ganska mycket.
            </seg>
            <seg n="721a0f27">
              Jag vill ändå betona samverkan inom besöksnäringen. I Norrbotten
              finns det lokala organisationer, till exempel Visit Luleå, och
              vi har även Swedish Lapland. Swedish Lapland har gjort ett väldigt
              framgångsrikt arbete och har fått ihop besöksnäringen. De har
              gjort en hel del produkter av de erbjudanden som finns. I stället
              för att marknadsföra kommuner marknadsför man aktiviteter och
              produkter på ett helt annat sätt, och det är fantastiskt. Det
              har varit en del i framgången för besöksnäringen i Norrbotten.
            </seg>
            <seg n="e7ee856f">
              Nu har besöksnäringsföretagen lite mer resurser än vad de hade
              tidigare att genomföra marknadsföringssatsningar, utveckla företagen
              och utveckla destinationerna. Min erfarenhet när jag besökt företagen
              är att väldigt många inte anställer just nu utan utvecklar sina
              företag för att de ska få fler besökare som i sin tur ska ge flera
              anställda i nästa steg. Jag tror att vi kommer att komma dit.
              De sänkta kostnaderna ger fördelar i och med att man kan utveckla
              företagen.
            </seg>
            <seg n="0bf98d82">
              Jag tror att det är farligt om en näring ska tro att någon annan
              ska komma och fixa saker åt dem. Varför ska någon komma och fixa
              marknadsföringen åt dem genom särskilda medel? Nu har de en intresseorganisation
              i näringen, och då måste man även ha en självfinansiering. Jag
              säger inte att man ska finansiera allting själv, men en större
              del än vad man kanske har varit van vid. Det finns faktiskt resurser
              för att göra det. Kraften måste komma underifrån, att det är besöksnäringsföretagen
              som tar initiativen och bestämmer vilka marknader de ska gå ut
              på. Sedan kan man haka på Visit Sweden och så vidare för att nå
              vidare framgångar.
            </seg>
          </u>
          <note type="speaker" n="61ee1f38">
            Anf. 155 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-9bc277199bc4925a-56" n="2766ce70">
            <seg n="62087eed">
              Herr talman! Turismen och besöksnäringen är en mycket viktig
              del av den regionala tillväxtpolitiken. Det är av den anledningen
              som jag i april i år startade en plattform och ett projekt som
              heter Attraktionskraft Sverige. Sverige ska bli världens bästa
              land att vistas, verka och växa i där besökningsnäringen tillsammans
              med bland annat grundläggande servicefrågor, bostadsfrågor och
              liknande är viktiga delar i att skapa ett starkt jobb- och näringslivsklimat
              i Småland såväl som i Norrbotten. Det vi satsar rent regionalpolitiskt
              på turism från den regionala utvecklingsfonden, det vill säga
              EU:s regionala utvecklingsfond, är denna programperiod 580 miljoner,
              alltså 580 miljoner i beviljade pengar på projekt kopplade till
              turism. Lägger man därtill den nationella medfinansieringen kan
              vi säga att 1,2 miljarder av de regionala pengarna går till projekt
              kopplade till turism, därför att det är viktigt ur ett jobb- och
              småföretagarperspektiv.
            </seg>
            <seg n="2605c06f">
              Besöksnäringen är ett myller av olika sorters företag. Det är
              alltifrån kulturella och kreativa näringar till restauranger,
              kaféer, nöjesparker och olika vildmarksupplevelser många olika
              delar som rymmer besöksnäringen och som kräver lite olika verktyg.
              Ett av dem är Visit Swedens fantastiska arbete med marknadsföring.
              Det är av den anledningen som vi fortsätter att stärka Visit Swedens
              budget. Sedan är det bolagets eget ansvar hur man väljer att fördela
              pengarna inom sig, och jag har full respekt för den fördelning
              som Visit Swedens ledning själv har valt.
            </seg>
            <seg n="6cd09866">
              Karin Åström sade att det inte skapar några jobb. Restaurangmomssänkningen
              är lite för tidig att utvärdera, men vi kan se indikationer på
              att den de facto har lett till fler jobb, inte minst för unga,
              i den här sektorn. Men vad vi vet är vad den sänkta liftmomsen
              gav för jobbmöjligheter, och den har varit viktig för den svenska
              fjällvärlden. Enligt de svenska liftanläggarnas organisation SLAO
              sysselsätter svenska liftanläggningar över 13 000 fast anställda
              och säsongsanställda. Sedan vi sänkte momsen 2007 har antalet
              anställningar ökat med 20 procent, och branschen själv säger att
              ungefär tre fjärdedelar av branschens anställda är under 26 år.
              Då kan man räkna ut hur många nya jobb det har lett till för unga
              människor.
            </seg>
            <seg n="6c3b9f21">
              Visit Swedens anslag är en viktig del. Destinationsuppdrag, där
              Kiruna i Norrbotten tillsammans med fyra andra får 60 miljoner
              under tre år, är en annan viktig del. Sedan är sänkta kostnader
              genom halverad restaurangmoms och halverade arbetsgivaravgifter
              i en bransch där unga människor står för 26 procent av arbetskraften
              så klart viktigt för att skapa konkurrensmässighet och konkurrenskraft
              för dessa företag som många gånger lever på marginalen.
            </seg>
            <seg n="95a7b2f8">
              Besöksnäringen är, som jag sade inledningsvis, en av våra basnäringar.
              Vi ska fortsätta att stärka den, precis som vi stärker svensk
              fordonsindustri, tjänstesektorn och it-sektorn. Besöksnäringen
              kommer vi att arbeta med på många olika sätt framöver. Sänkta
              kostnader och främjandeåtgärder som Visit Sweden men också innovationsstrategin
              och innovationer är en väldigt viktig del i besöksnäringen framöver.
              Vi har ett väldigt gott samarbete och samarbetsklimat mellan de
              aktörer som verkar inom besöksnäringens område och regeringen.
            </seg>
          </u>
          <note type="speaker" n="2258cbf9">
            Anf. 156 KARIN ÅSTRÖM (S):
          </note>
          <u who="karin_astrom_2e0c02" xml:id="i-a98d23c724e5bd2d-2" n="570631f0">
            <seg n="f6495607">
              Herr talman! Det som det satsas på nu, Sverige det nya matlandet,
              Skogsriket och Attraktionskraft som ministern tar upp, är väl
              bra. Men det som krävs är marknadsföring på det internationella
              området, för det är ju de internationella gästerna som vi vill
              ha in till Norrbotten. Nu talar jag bara ur ett norrbottniskt
              perspektiv, och där vill vi gärna ha in de internationella gästerna.
            </seg>
            <seg n="918868f0">
              Många företag som finns däruppe i hotellbranschen har valt att
              satsa just på företag och turistgrupper som kommer. Det är det
              segmentet som Visit Sweden nu nödgas plocka bort beroende på att
              ni har skurit bort 20 miljoner i budgeten. Och vi säger: Tänk
              om! Gör som vi socialdemokrater föreslår och permanenta stödet!
              Låt den här näringen med en väldigt kompetent marknadsföring internationellt
              få fortsätta!
            </seg>
            <seg n="513a6e25">
              Som sagt har besöksnäringen tuffa mål att nå. Man ska öka omsättningen
              till 200 miljarder och öka antalet sysselsatta med 100 000. Dessutom
              vet vi att Sverige och särskilt Norrbotten fortfarande är väldigt
              okänt utanför Sveriges och Nordens gränser.
            </seg>
            <seg n="4e8b9f4d">
              Det finns alltså enormt mycket jobb att göra när det gäller marknadsföringsbiten.
              Och jag vill hävda att Swedish Lapland jobbar föredömligt, men
              de har inte den organisation, den kompetens eller det nätverk
              som redan finns uppbyggt via Visit Sweden på internationell marknad
              och som de så väl behöver. Så gör nu som vi föreslår, ministern,
              och lägg tillbaka de här pengarna till våren eller till nästa
              höst, så får vi se att vi når målen i Sverige om sju år!
            </seg>
          </u>
          <note type="speaker" n="a2229ff4">
            Anf. 157 JOHAN JOHANSSON (M):
          </note>
          <u who="johan_johansson_e1589a" xml:id="i-7abb31337bbd6c7e-1" n="135cad76">
            <seg n="d80f62db">
              Herr talman! Både Karin Åström och näringsminister Annie Lööf
              har rätt i att besöksnäringen har stora utmaningar.
            </seg>
            <seg n="8ff1a9a5">
              I mitt hemlän, som jag känner bäst, har vi en stark vintersäsong
              och en svagare sommarsäsong. Enda undantaget är Pite havsbad,
              som har en stark sommarsäsong och en dålig vintersäsong. Men alla
              jobbar de hårt på att stärka så att den andra säsongen ska bli
              bättre. I Piteå har man nu isbrytarsatsningar. Man försöker få
              i gång sommarsatsningar på de andra orterna. Varför gör man då
              det? Det är för att man ska få heltidssysselsättningar. Får man
              heltidssysselsättningar ger det inte bara tryggare jobb, utan
              det viktigaste är att heltidsanställningarna ökar förutsättningarna
              att leverera en jämn kvalitet. Man behöver inte uppfinna hjulet
              varje säsongstart.
            </seg>
            <seg n="d52fe8a7">
              Det som har hänt sedan regeringen halverade socialavgifterna
              för unga under 26 år och krogmomsen är att de ekonomiska förutsättningarna
              för företagen har ökat. Det har gett stimulus att kunna satsa
              på båda säsongerna och investera i företagen.
            </seg>
            <seg n="329d0557">
              Marknadsföring är naturligtvis viktigt. Det håller jag med Karin
              Åström om. Men den viktigaste marknadsföringen är att man har
              nöjda kunder som kan komma hem och marknadsföra det här till andra.
            </seg>
          </u>
          <note type="speaker" n="d65e6d9e">
            Anf. 158 Näringsminister ANNIE LÖÖF (C):
          </note>
          <u who="annie_loof_ce3f5d" xml:id="i-e4e79f2f6897a75e-4" n="2766ce70" next="i-380498dc29aef122-4">
            <seg n="8be8caa0">
              Herr talman! Jag vill tacka för den här viktiga debatten om hur
              vi gemensamt ska stärka besöksnäringen.
            </seg>
            <seg n="5e19d156">
              Karin Åström verkar dock ha glömt bort vilken kraftsamling regeringen
              har gjort och vilken fantastisk utveckling som har skett i besöksnäringen
              de senaste åren vad gäller sysselsättningen, som ökat med 24 procent
              sedan 2000, men också vad gäller antalet utländska besökare, som
              ökar för nionde året i rad. Exportvärdet är snart uppe i 100 miljarder
              kronor. Det är ingen liten bransch vi talar om. Och det är klart
              att våra satsningar faktiskt har gett resultat tillsammans med
              det ivriga och idoga arbete som alla småföretagare gör runtom
              i landet.
            </seg>
            <seg n="074f9aee">
              Karin Åström verkar också glömma bort att Kiruna i Norrbotten
              är en av de fem utpekade destinationer som får ta del av 60 miljoner
              kronor fördelat på tre år. Det är inte småpotatis. Det är ganska
              stora satsningar som görs på fem destinationer för att utveckla
              dem till exportmogna marknader.
            </seg>
            <seg n="8b6f2c59">
              Vi ska också komma ihåg att Matlandet Sverige med ungefär 100
              miljoner per år spelar roll för att stärka de gröna näringarna
              och hela kafé- och restaurangkedjan men också gentemot övriga
              länder. Eskil Erlandsson har bland annat varit på turné i Kina
              för att marknadsföra svenska produkter och för att öppna Sverige
              även för den asiatiska marknaden.
            </seg>
            <seg n="8961c742">
              Jag kan också konstatera att Umeå blir Europas kulturhuvudstad.
              Umeå ligger i Västerbotten men har hela Norrland som ansvarsområde.
              Umeå som EU:s kulturhuvudstad under nästa år kommer att vara ett
              viktigt skyltfönster för Sverige, inte minst de norra delarna,
              för att visa upp de fantastiska naturupplevelser som vi har i
              de norra delarna av Sverige och som jag också testade i somras,
              då jag hade min sommarsemester i Norrbotten.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="f29c9b74">
            Anf. 159 ANDRE VICE TALMANNEN:
          </note>
          <u who="annie_loof_ce3f5d" xml:id="i-380498dc29aef122-4" n="2766ce70" prev="i-e4e79f2f6897a75e-4">
            <seg n="eaf5926c">
              Nu är klockan 22.48, och sluttiden för kammaren är egentligen
              klockan 23.00, men eftersom vi har bara en interpellation kvar
              kommer jag att tillåta att vi går in på denna även om vi passerar
              klockan 23.00.
            </seg>
          </u>
          <note n="898ba4fe">
            24 § Svar på interpellation 2012/13:102 om försvaret i Boden
          </note>
          <note type="speaker" n="f5c5ee4e">
            Anf. 160 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-e4e79f2f6897a75e-5" n="c159f748" next="i-380498dc29aef122-5">
            <seg n="b6ec7d90">
              Herr talman! Leif Pettersson har frågat mig vilket ställningstagande
              jag har gjort om hur Försvarsmaktens nya personalförsörjningssystem
              slår mot Boden som Sveriges största garnisonsort, hur rekryteringsläget
              är när det gäller att få soldater till Boden, om det finns svårigheter
              att få soldater efter utbildning till tjänsterna i Boden samt
              vad jag avser att göra för att underlätta rekryteringen av soldater
              till Boden.
            </seg>
          </u>
          <note n="6625c743">
            I 2009 års försvarspolitiska inriktningsbeslut (prop. 2008/09:140,
            bet. 2008/09:FöU10, rskr. 2008/09:292) lades grunden fast för
            en reformering av Försvarsmaktens personalförsörjning.
          </note>
          <u who="karin_enstrom_99ddb6" xml:id="i-380498dc29aef122-5" n="c159f748" prev="i-e4e79f2f6897a75e-5">
            <seg n="76cec0fb">
              Införandet av det nya personalförsörjningssystemet fortgår. Reformen
              tar sin utgångspunkt i riksdagens beslut om den försvarspolitiska
              inriktningen, införandet av ett tvåbefälssystem, frivillig rekrytering
              och grundutbildning samt soldatanställningar i Försvarsmakten.
            </seg>
            <seg n="263abc65">
              Varje myndighet har det arbetsgivarpolitiska ansvaret och ska
              ha den kompetens som behövs för att uppnå verksamhetsmålen. Försvarsmakten
              har till regeringen uppgett att det inte finns några större svårigheter
              för förbanden att rekrytera utifrån sina behov. Försvarsmakten
              måste ständigt vara beredd att dra lärdom av nya erfarenheter
              och genomföra förbättringar löpande under implementeringen av
              det nya personalförsörjningssystemet.
            </seg>
            <seg n="8cb5ae68">
              Regeringen följer noga Försvarsmaktens arbete med att attrahera,
              rekrytera och behålla personal.
            </seg>
          </u>
          <note type="speaker" n="887b765d">
            Anf. 161 LEIF PETTERSSON (S):
          </note>
          <u who="leif_pettersson_fd182b" xml:id="i-c3329468cf746d68-0" n="8eb4bdae">
            <seg n="79a404ef">
              Herr talman! Jag tackar ministern för svaret. Det är dock inget
              svar på de frågor som jag har ställt utan ett svar på något annat.
              Det är möjligen ett svar om det allmänna läget i försvaret och
              en redogörelse för det försvarsbeslut som togs av riksdagen före
              valet 2010.
            </seg>
            <seg n="1e058192">
              Allmänna svar på specifika frågor är egentligen inte värda något.
              Därför upprepar jag frågorna och hoppas på bättre lycka i talarstolen
              än i skrift.
            </seg>
            <seg n="e51f714c">
              Hur slår svårigheterna att finansiera den nya försvarsorganisationen
              mot Boden som garnisonsort? Hur är rekryteringsläget för soldater
              till Boden? Hur har det utbildningssystem som man nu använder
              sig av i försvaret, med en utplacering efter genomförd utbildning,
              påverkat möjligheten att få soldater till Boden? Finns det något
              som ansvarig minister kan göra för att underlätta rekrytering
              till Boden?
            </seg>
            <seg n="2e40fa24">
              Anledningen till mina frågor är ganska enkel. Den mediala rapporteringen
              av hur det har gått för försvaret att rekrytera folk överensstämmer
              inte riktigt med det Försvarsmakten vill ge sken av. Möjligen
              är det så att man har lyckats rekrytera efter de förutsättningar
              som har givits när det gäller ekonomi och annat, men de farhågor
              som har kommit fram via medierna ger oss, minst sagt, funderingar
              inför framtiden.
            </seg>
            <seg n="c5b41526">
              Radio Norrbotten hade en intervju med bataljonchefen för pansarbataljonen
              i Boden. Han sade: Just nu är det väldigt lite.
            </seg>
            <seg n="901c26e3">
              Detta sade han med anledning av att han ska ha 900 personer i
              sitt förband men har bara 250, inklusive officerare. Han har ett
              15-tal stridsfordon ute i övning, men det skulle ha varit 90.
              Han har 4 stridsvagnar ute på övning, men det skulle ha varit
              14.
            </seg>
            <seg n="cd494c11">
              Man måste förstå att det väcker en del frågor om hur personalrekryteringen
              faktiskt fungerar. Kan det vara så att man ligger ganska långt
              efter med den personalrekrytering som skulle ha varit klar nu?
              Eller finns det någon annan förklaring till detta? I så fall vore
              det tacksamt att få den.
            </seg>
            <seg n="e0071001">
              Det är inte bara radio Norrbotten som har rapporterat om detta.
              Riksrevisionens rapport som kom i går ställer också en del frågor
              i denna riktning. Den handlar om en massa andra saker också, men
              slutsatsen blir ändå att man frågar hur det egentligen går med
              personalrekryteringen till försvaret som helhet.
            </seg>
            <seg n="7a42209d">
              Jag lämnar helheten därhän och frågar i stället om Boden. Hur
              går personalrekryteringen i Boden?
            </seg>
          </u>
          <note type="speaker" n="810dd220">
            Anf. 162 JOHAN JOHANSSON (M):
          </note>
          <u who="johan_johansson_e1589a" xml:id="i-7abb31337bbd6c7e-2" n="135cad76">
            <seg n="b181c6ce">
              Herr talman! Försvarsreformen har givetvis påverkat Boden högst
              väsentligt. Jag har ändå känslan att Boden är en vinnare i det
              hela. Vi har färre värnpliktiga nu än tidigare, men i gengäld
              får vi kontinuerligt tjänstgörande eller tidvis tjänstgörande
              soldater.
            </seg>
            <seg n="158715b8">
              Nu håller insatsorganisationen på att fyllas upp, och det tar
              ett antal år innan hela organisationen är fylld.
            </seg>
            <seg n="fd5fce05">
              Den bild jag har fått är att intresset för att genomföra sin
              utbildning och tjänstgöra i Boden är högt. Jag har exempel på
              att man har sökt till GMU i Boden två gånger och inte kommit in,
              och när man tredje gången kommer in blir man jätteglad. Jag hoppas
              att detta tryck kvarstår.
            </seg>
            <seg n="e9396c95">
              Det är viktigt att vi utbildar förband i norra Sverige, i klimatområdet
              som kallas C2. Jag tror att det är grunden, så jag skulle gärna
              se att det blir mer grundläggande militär utbildning i Boden och
              att man sedan förflyttar soldater söderut efter utbildningen i
              kallt klimat.
            </seg>
            <seg n="8e90a1b1">
              Jag kan dock känna en oro för hur detta bedrivs. Det handlar
              inte först och främst om att fylla förbanden i Bodens garnison,
              I 19 och A 9. Jag syftar mer på de hemvärnsbataljoner som finns
              i norra Sverige och hur man ska rekrytera och fylla upp dem. Det
              är kopplat inte bara till var GMU bedrivs utan också till var
              inmönstringslokalerna finns. Det kan nämligen finnas ett motstånd
              mot att åka långa sträckor för att genomföra sin så kallade inmönstring,
              och det är viktigt att vi får en bra rekrytering till alla hemvärnsbataljoner.
            </seg>
          </u>
          <note type="speaker" n="42017bb3">
            Anf. 163 CECILIA WIDEGREN (M):
          </note>
          <u who="cecilia_widegren_776b74" xml:id="i-e231287a554916a8-0" n="c77e2582">
            <seg n="61725a1b">
              Herr talman och försvarsministern! Leif Pettersson ställer i
              denna sena timme en viktig fråga om en av de mest omfattande reformer
              som alliansregeringen har att genomföra. Det handlar om det framtida
              svenska försvaret.
            </seg>
            <seg n="c8aed7af">
              Leif Pettersson ställer också frågan med koppling till Boden
              specifikt. Med all rätt ställer han sin fråga, för norra delen
              av Sverige är minst lika viktig i utbildningen av det nya försvaret
              som andra delar av Sverige.
            </seg>
            <seg n="80253e6c">
              Leif Pettersson glömmer en viktig parameter i denna diskussion.
              Det är inte bara en försvarsreform som riktar sig till Sveriges
              försvarsminister utan det är också en samhällsreform. Därför har
              Leif Pettersson och jag lika stort ansvar att gå hem till våra
              orter och fundera över vad vi gör totalt sett för att kunna genomföra
              denna reform.
            </seg>
            <seg n="ec9e9228">
              Det är en reform som rör sig från värnplikt till frivillighet,
              där frivilligheten i sig gör att fler än bara ansvarig försvarsminister
              har att gå hem och fundera över vad man kan göra för att motivera
              unga människor i Boden, unga tjejer och kvinnor, att söka till
              och bli rekryterade och anställda i morgondagens försvar.
            </seg>
            <seg n="0734f5e0">
              En sådan här reform är lika stor som om näringsministern hade
              haft möjlighet att flytta en annan typ av verksamhet till Boden,
              kanske en industri eller någon annan etablering som man lockat
              hem från den internationella arenan.
            </seg>
            <seg n="79c5c1a5">
              Nu har Sveriges riksdag beslutat att vi ska etablera den här
              utbildningen i Boden. Då har också Leif Pettersson, jag och andra
              av riksdagens valda företrädare ansvar att få ihop helheten. Hur
              ska samhället på plats i Boden ta till vara all den arbetskraft
              som ska utgå från Boden totalt sett?
            </seg>
            <seg n="733d2e3c">
              Då gäller det att gå hem till sig och tala med kommunen och regionföreträdarna
              på plats. Bostäder ska finnas på plats. Infrastrukturen ska vara
              där för kommunikationerna. Om man har en respektive är det också
              viktigt att denne ges jobb och möjligheter.
            </seg>
            <seg n="a1ae9fc9">
              Det här är inte bara en försvarsreform, och det är inte bara
              en samhällsreform. Det är naturligtvis en jobbreform för Boden.
              Det är viktigt att se helheten i den viktiga jobbfrågan. Hur ska
              man på plats lokalt bygga förutsättningar för att människor vill
              söka anställning i Boden? I dag är det 14 sökande per plats in
              i försvarsreformen, som är oerhört populär jämfört med sökandestatistiken
              till utbildningar på universitet och annat.
            </seg>
            <seg n="3788c41b">
              Det är viktigt att man också ser den som en samhällsreform som
              skapar grunden för att var och en som utbildar sig inom Försvarsmakten
              ska ha möjlighet att söka sig till Boden och bo och verka där.
              Då är ansvaret något större än att bara ställa Sveriges försvarsminister
              till svars. Det är också viktigt att ställa frågorna kopplade
              till samhället som helhet. Hur ska bostäder, kommunikation, den
              sociala tillvaron och det kulturella livet utvecklas i Boden?
              Frågorna är fler, och de är viktiga för oss riksdagsledamöter.
            </seg>
          </u>
          <note type="speaker" n="6aa6eb0e">
            Anf. 164 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-9bc277199bc4925a-57" n="c159f748">
            <seg n="b12e09b6">
              Herr talman! Leif Pettersson behöver inte vara orolig. Jag får
              chansen att komma tillbaka, inte bara med ett skriftligt svar,
              utan vi får möjlighet att på djupet gå in på de här frågorna.
              Det är glädjande att intresset är så stort.
            </seg>
            <seg n="f572b070">
              Det är viktigt för mig att lägga fast att det är myndigheten
              Försvarsmakten som ansvarar för sin rekrytering och sin kompetensförsörjning.
              I det avseendet skiljer sig inte Försvarsmakten från andra myndigheter.
              Faktum är, vissa medieuppgifter till trots, att det nya personalförsörjningssystemet
              som Försvarsmakten själv har efterfrågat och verkat för har fungerat
              bra över lag.
            </seg>
            <seg n="ce238bab">
              När det gäller rekryteringen finns det ett stort intresse för
              att påbörja grundläggande militär utbildning inom Försvarsmakten.
              För 2011 var det ungefär 14 sökande till varje utbildningsplats
              på den grundläggande militära utbildningen, GMU. Hittills i år
              har det kommit in nästan 20 000 ansökningar om att få göra tester
              till drygt 3 000 platser.
            </seg>
            <seg n="0768bf17">
              Försvarsmakten har nått sina rekryteringsmål när det gäller kontinuerligt
              och tidsbegränsat anställda soldater och sjömän. I vissa fall
              har man överträffat dem. I dagsläget har myndigheten anställt
              över 4 000 soldater och skrivit så kallade interimskontrakt med
              ca 4 700 ytterligare.
            </seg>
            <seg n="642a2bcd">
              Det finns i nuläget ingenting som pekar på att det skulle vara
              svårare att rekrytera till förband i Boden än till förband som
              har verksamhetsorter i södra Sverige. Siffrorna visar att det
              finns ett stort intresse för soldatyrket och för Försvarsmakten.
              Jag tror att den största utmaningen kommer att vara att behålla
              soldaterna och sjömännen över tid. De unga personer som har genomgått
              noggranna tester, fått en bra utbildning och kanske har erfarenhet
              från internationell tjänst och skarpa insatser är med stor sannolikhet
              efterfrågade också på den civila arbetsmarknaden. Därför är det
              extra viktigt att Försvarsmakten hela tiden arbetar med åtgärder
              för att behålla den personal man har rekryterat.
            </seg>
            <seg n="55ba89ac">
              Systemet har inte varit tillräckligt länge i bruk för att man
              ska kunna dra definitiva slutsatser om hur det kommer att falla
              ut. Man ska vara ödmjuk inför att det är en stor förändring. Från
              regeringens sida följer vi utvecklingen noga och ställer krav
              på Försvarsmakten när det gäller att redovisa hur det ligger till
              och att vidta åtgärder som man tycker behövs.
            </seg>
            <seg n="cd237fd1">
              Leif Pettersson citerade en förbandschef. Det citatet stämmer
              inte överens med min bild från när jag var i Boden tidigt i somras.
              Det är ju en successiv uppfyllnad. En av grunderna för försvarsreformen
              är att man inte kan fylla upp alla förband på en gång; det är
              både ekonomiskt och personellt omöjligt. Försvarsmakten har en
              noggrann plan. För varje förband finns det angivet ned till enskild
              soldat hur många man kan rekrytera per år när det gäller kontinuerligt
              tjänstgörande och när det gäller tidvis tjänstgörande. Det gäller
              självklart även Boden.
            </seg>
            <seg n="880da11f">
              Försvarsmakten ska sammanlagt anställa 16 000 unga människor,
              och det tycker jag är ett fantastiskt erbjudande till alla Sveriges
              ungdomar, inklusive dem som bor i Boden. Här kommer det nya och
              friska arbetstillfällen som kan vara en riktig energiinjektion
              på många orter.
            </seg>
          </u>
          <note type="speaker" n="11e5431c">
            Anf. 165 LEIF PETTERSSON (S):
          </note>
          <u who="leif_pettersson_fd182b" xml:id="i-c3329468cf746d68-1" n="8eb4bdae">
            <seg n="1f471d5b">
              Herr talman! Jag tackar för diskussionen. Den person jag hänvisar
              till står ute i verksamheten, och jag tror att han har bättre
              överblick över hur hans förband fungerar än vad någon annan kan
              ha, inklusive mig och Johan. Han är nog också ganska frustrerad
              när han uttalar sig på det här sättet i radio och säger att han
              inte har fler människor till sitt förfogande.
            </seg>
            <seg n="783e386d">
              Som Johan var inne på gäller detta det område som ska svara för
              hela vinterkapaciteten, som egentligen hela vårt försvar ska ha.
              Åtminstone enligt de beslut som vi tagit här i riksdagen ska hela
              försvaret ha subarktisk förmåga eller vinterkapacitet, hur man
              nu väljer att uttrycka det. Då är det oerhört viktigt att de förband
              som finns uppe hos oss verkligen fungerar och att det finns officerare
              som kan ta hand om soldater som kommer från andra håll och ska
              utbildas under en kortare tid men inte ska bo och verka där uppe.
            </seg>
            <seg n="009ac044">
              För mig blir det väldigt oroande när jag får siffror som säger
              att det i snitt är 25 procent som hoppat av hittills. Det är personer
              som blivit antagna och påbörjat utbildningen men sedan av en eller
              annan orsak hoppat av på vägen, antingen för att de inte tyckt
              att det varit rätt när de väl kommit in eller på grund av att
              de hittat annan sysselsättning. Det finns faktiskt förband som
              har upp till 30 procent avhopp. Enligt de uppgifter jag har gäller
              detta P 5. Det är oroande att man ser de här stora avhoppen redan
              nu. Om det hade varit efter några år, när man kommit in i det
              och ser hur det fungerar, hade det kanske varit lättare att fylla
              upp hålen, för då vet man mer vad man ska syssla med.
            </seg>
            <seg n="312961f1">
              Jag vill också säga, kanske lite grann till Cecilia, att Boden
              under väldigt lång tid har varit Sveriges största garnisonsort.
              När vi hade sju regementen i Boden var antalet anställda betydligt
              större än det är i dag. Nog vet vi vad det innebär att behöva
              dra ned och omstrukturera verksamheten. Detta har nog alla bodensare
              varit väl medvetna om. Bostäder har vi inte haft någon brist på
              tidigare, men nu börjar det bli lite fullt i det bestånd vi har.
              Men vi bygger naturligtvis nya bostäder. Det är det som det handlar
              om.
            </seg>
            <seg n="1a98f0f1">
              Det personalbehov som hemvärnsförbanden kommer att ha ska också
              klaras genom den här rekryteringen och den organisation som nu
              sätts upp. Meningen är att man efter att ha varit anställd under
              en längre tid ska kunna gå till hemvärnet. Även de soldater som
              inte är heltidsanställda ska kunna fungera i hemvärnet. Även detta
              är en del av rekryteringen. Hur det står till med den delen kan
              man också fundera på.
            </seg>
          </u>
          <note type="speaker" n="8dab0903">
            Anf. 166 JOHAN JOHANSSON (M):
          </note>
          <u who="johan_johansson_e1589a" xml:id="i-7abb31337bbd6c7e-3" n="135cad76">
            <seg n="c50d656b">
              Herr talman! Det har talats mycket om Boden och Bodens garnison.
              Bodens garnison är navet i varje fall i norra Sverige när vi talar
              om militär utbildning. Förbandet är Norrbottens regemente. Men
              Norrbottens regemente är inte Norrbottens regemente utan Västernorrlands
              regemente, Jämtlands regemente och Västerbottens regemente. Det
              är de fyra länen som regementet har ansvaret för. Totalt sett
              är det nära 50 procent av landets yta.
            </seg>
            <seg n="a3c4e18c">
              Kontinuerligt tjänstgörande soldater tror jag inte kommer att
              vara någon större utmaning. Utmaningen tror jag kommer att vara
              hur man fyller upp förbandet med tidvis tjänstgörande soldater.
              Det är viktigt inte bara att dessa soldater rekryteras utan även
              att de kan få en annan anställning och att det går att malla ihop
              det praktiskt.
            </seg>
            <seg n="f14623fe">
              Det är en gigantisk utmaning inte bara för chefen för I 19, som
              är garnisonschef i Boden, och kommunalråden i Boden, som ska stödja
              detta och kanske lösa problemet med det andra arbetet, utan egentligen
              för näringslivet i hela Norrbotten, Västerbotten, Västernorrland
              och Jämtland. Det handlar om hur man kan malla ihop det så att
              en person kan vara tidvis tjänstgörande soldat och ha en anställning
              civilt och en i Försvarsmakten.
            </seg>
            <seg n="d6129ac0">
              Det tror jag blir en jättestor utmaning. Det måste vi i norra
              Sverige lyckas med. Om vi inte löser det bra med båda anställningarna
              och I 19 får problem med de bemanningarna kan helt enkelt Försvarsmakten
              flytta de befattningarna till ett annat förband. Vi får inte misslyckas
              i den frågan, herr talman.
            </seg>
          </u>
          <note type="speaker" n="22b100b0">
            Anf. 167 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-9bc277199bc4925a-58" n="c159f748">
            <seg n="e8bf40be">
              Herr talman! Diskussionen är väldigt viktig. Hur ska personalförsörjningen
              fungera på sikt? Det är en utmaning, som alla har sagt härinne.
              Jag vill gå tillbaka till grunderna för att vi över huvud taget
              har gjort förändringen. Allt kanske inte var bättre förr.
            </seg>
            <seg n="4ccf5b9c">
              I och med det inriktningsbeslut som denna kammare fattade 2009
              gjorde vi en start på en förändring för att få ett försvar som
              har en bättre förvarsförmåga och är mer tillgängligt och mer användbart.
            </seg>
            <seg n="a4721996">
              Den slutsatsen delades i den blocköverskridande utredning som
              den förra försvarsberedningen gjorde. Den beredningen konstaterade
              att värnplikten inte längre var ändamålsenlig och att Försvarsmaktens
              insatsorganisation i stället skulle bemannas med frivillighet
              som grund.
            </seg>
            <seg n="223bc4fe">
              Genom denna reform tar Försvarsmakten ytterligare ett steg mot
              att höja kvaliteten i krigsförbanden och få den omedelbart tillgängliga
              insatsorganisation där man kan använda förbanden med detsamma.
            </seg>
            <seg n="cce269e9">
              Omställningen är inte enkel. Den går heller inte att göra på
              ett bräde. De flesta av de frågor som kommer upp i debatten i
              dag handlar just om: Hur går man över från ett pliktsystem till
              ett frivilligt system?
            </seg>
            <seg n="5ca7c84a">
              Varje enskild liten del i detta ska hela tiden syfta mot helheten.
              Det är alltifrån hur uttagningen går till när man väl har blivit
              intresserad av Försvarsmakten. Måste man resa långt, eller kan
              man göra det kort?
            </seg>
            <seg n="7f777c82">
              Det Rekryteringsmyndigheten säger är att det man trodde, nämligen
              att människor får mönstra eller göra uttagsprövning nära hemorten,
              inte har givit någon större skillnad i uppdykandefrekvensen för
              dem som ska testas.
            </seg>
            <seg n="64079938">
              Det Rekryteringsmyndigheten nu tittar på är att korta tiderna
              mellan när man lämnar in sin intresseanmälan, när man får komma
              och göra sitt uttagningsprov och när man sedan blir uttagen och
              får göra sin utbildning.
            </seg>
            <seg n="3fa7b3ca">
              Bara där har vi en utmaning. Hur håller man fast dessa ungdomar
              som har visat intresse? Sedan är det nästa utmaning: Hur får man
              dem som har blivit uttagna och sagt sig vilja komma och genomföra
              grundläggande militär utbildning att komma?
            </seg>
            <seg n="43b1f4a9">
              En del av de avgångar som det har rapporterats om är att det
              visat sig att en hel del av dessa unga tjejer och killar inte
              ens kommer till Försvarsmakten. De har sagt att de vill komma,
              men de dyker inte upp på själva dagen. De ska också räknas in
              i avgångsprocenten.
            </seg>
            <seg n="4eb27304">
              Här måste myndigheten tillsammans med Rekryteringsmyndigheten
              fundera över: Vad är det som gör att de först är intresserade,
              och varför fullföljer de inte? Det har Försvarsmakten ett uppdrag
              att väldigt noga titta på. Vad kan man vidta för åtgärder för
              att öka antalet som stannar kvar?
            </seg>
            <seg n="8016e725">
              Här finns det säkert en hel del att titta på. Det kan också finnas
              fysiska orsaker och fysiska problem som inte har upptäckts vid
              uttagningen men som gör sig påminda när man kommer och ska göra
              sin utbildning. Detta har visat sig till del, men det ska analyseras
              vidare. Det här ska hittas redan vid uttagningsmomentet, och då
              ska man aldrig kallas till utbildning.
            </seg>
            <seg n="1b2eff7e">
              Vi följer detta noga, och riksdagen fattade sent i våras beslut
              om soldatanställningar i Försvarsmakten. Vi var helt överens med
              Socialdemokraterna om innehållet i propositionen, och vi har lämnat
              ett uppdrag till Försvarsmakten att redovisa sina övervägda åtgärder
              med anledning av propositionen. Uppdraget ska redovisas senast
              den 1 mars. Det handlar om sociala villkor för soldaterna, boendesituation
              och så vidare.
            </seg>
          </u>
          <note type="speaker" n="277fdb54">
            Anf. 168 LEIF PETTERSSON (S):
          </note>
          <u who="leif_pettersson_fd182b" xml:id="i-c3329468cf746d68-2" n="8eb4bdae">
            <seg n="16e1ebc9">
              Herr talman! Johan har alldeles rätt: Vi får inte misslyckas
              med detta. Det tror jag inte heller att vi kommer att göra, utan
              jag är övertygad om att vi kommer att lyckas på ett eller annat
              sätt. Svårigheten är, som jag ser det, att klara rekryteringen.
              Det gäller nog också rekryteringen av de fast anställda soldater
              som ska finnas i sex år uppe i Boden.
            </seg>
            <seg n="cf2bbf38">
              En av grunderna till detta kan vara det upplägg på utbildningen
              som man har. Man säger att soldaterna först ska genomgå en utbildning
              och sedan få en placering på ett förband. Om man vänder på detta
              och från början ger dem en placering på ett förband vet de vart
              de ska efter avslutad utbildning. Då tror jag också att det kan
              vara lättare att föra en diskussion med de soldater som ska komma
              till Boden, för att ta det som exempel. Då kan man säga: Här ska
              du bo, och så här kommer din situation att vara när du kommer
              tillbaka hit. Då kan vi föra en bättre diskussion med de soldater
              som vi vet ska komma till Boden. Nu vet man inte riktigt vilka
              det är, utan de blir utplacerade efter utbildningen.
            </seg>
            <seg n="fd0c32d3">
              När det nu är på det sättet tror inte jag att man kan säga att
              de 30 procent som hoppar av från ett specifikt förband också handlar
              om dem som inte kom. Hur kan man då säga att det är 30 procents
              avhopp från ett specifikt förband? De som inte kom var ju inte
              placerade på ett förband. De placeras efter utbildning, och de
              hoppade av före utbildningen. Men detta är lite grann på marginalen,
              och vi kanske inte behöver diskutera det så mycket.
            </seg>
            <seg n="95d731ae">
              Man kan också fundera lite grann på hur vi klarar det säkerhetspolitiska
              uppdraget med denna organisation. Men det är en annan interpellation
              och inte den som vi ska diskutera i dag.
            </seg>
          </u>
          <note type="speaker" n="c64cd252">
            Anf. 169 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-e4e79f2f6897a75e-6" n="c159f748" next="i-380498dc29aef122-6">
            <seg n="3d077663">
              Herr talman! Precis som det har sagts är personalen Försvarsmaktens
              viktigaste resurs. Utan personal hjälper det inte vilka fina system
              man än har om ingen kan bemanna dem. Förändringarna i personalförsörjningen
              är också en av de största förändringarna och en av de största
              delarna i hela försvarsreformen.
            </seg>
            <seg n="ca2552c4">
              Här skulle jag vilja slå fast att det krävs flexibilitet och
              lyhördhet för att kunna justera under reformens gång. Grunden
              är frivillighet. Den är vi överens om, och den måste sedan kunna
              fungera och passa dagens ungdom så att man känner att man kan
              höra hemma i Försvarsmakten. Här gäller det att myndigheterna,
              framför allt Försvarsmakten och Rekryteringsmyndigheten, har en
              så bra verksamhet som möjligt så att man tycker att detta är någonting
              som är värt att ägna tid åt att jobba på.
            </seg>
            <seg n="4d5b33e6">
              Försvarsmakten ska vara en bra arbetsgivare där man ska uppleva
              att man har tillräckligt bra villkor. Det gäller alltifrån att
              man kan hitta någonstans att bo, att ens partner kan få jobb eller
              utbildning och att det finns kommunal service till att man har
              en rimlig lön. Detta är myndighetens uppgift, men vi från statsmakterna
              måste också följa detta och hela tiden ställa krav både på återrapportering
              och på åtgärder om så behövs.
            </seg>
            <seg n="98b31ced">
              Insatsorganisationen är, som jag har sagt, inte färdig. Då finns
              det naturligtvis fortfarande brister, eftersom den inte är fullt
              uppbyggd. Men när insatsorganisationen är fullt uppbyggd har vi
              en organisation på ungefär 50 000 man inklusive hemvärn med nationella
              skyddsstyrkor som har en uppgift att försvara Sverige både hemma
              i Sverige, i närområdet och på bortaplan. Jag tror att organisationen
              kommer att vara fullt rustad för detta.
            </seg>
          </u>
          <note n="5317b621">
            Överläggningen var härmed avslutad.
          </note>
          <note n="e9c85be5">
            25 § Bordläggning
          </note>
          <note n="5801521c">
            Anmäldes och bordlades
          </note>
          <note n="72755631">
            26 § Anmälan om interpellationer
          </note>
          <note n="eefd7af1">
            Anmäldes att följande interpellationer framställts
          </note>
          <note n="17471eeb">
            den 23 november
          </note>
          <note n="b41a36ba">
            Carina Hägg
          </note>
          <note n="1594477b">
            Roza Güclü Hedin
          </note>
          <note n="0eb88e43">
            Hannah Bergstedt
          </note>
          <note n="819f1fd4">
            Meeri Wasberg
          </note>
          <note n="8b04ebff">
            den 26 november
          </note>
          <note n="9a992899">
            Amineh Kakabaveh
          </note>
          <note n="5486f3a7">
            Isak From
          </note>
          <note n="837d53c4">
            Helena Leander
          </note>
          <u who="karin_enstrom_99ddb6" xml:id="i-380498dc29aef122-6" n="c159f748" prev="i-e4e79f2f6897a75e-6">
            <seg n="9984ceb9">
              Rossana Dinamarca
            </seg>
          </u>
          <note n="17f7cbe6">
            den 27 november
          </note>
          <note n="73ba3356">
            Jasenko Omanovic
          </note>
          <note n="5486f3a7">
            Isak From
          </note>
          <note n="39338ba7">
            Hillevi Larsson
          </note>
          <note n="eddd2fed">
            Kent Persson
          </note>
          <note n="6254f546">
            Interpellationerna redovisas i bilaga som fogats till riksdagens
            snabbprotokoll tisdagen den 4 december.
          </note>
          <note n="6eef990f">
            27 § Anmälan om frågor för skriftliga svar
          </note>
          <note n="efb2f227">
            Anmäldes att följande frågor för skriftliga svar framställts
          </note>
          <note n="17471eeb">
            den 23 november
          </note>
          <note n="606ab55b">
            Peter Jeppsson
          </note>
          <note n="f4737ca2">
            Eva Sonidsson
          </note>
          <note n="0c82027e">
            Johan Löfstrand
          </note>
          <note n="2558b07b">
            Krister Örnfjäder
          </note>
          <note n="2558b07b">
            Krister Örnfjäder
          </note>
          <note n="2558b07b">
            Krister Örnfjäder
          </note>
          <note n="2558b07b">
            Krister Örnfjäder
          </note>
          <note n="6fe49f5b">
            Gunilla Svantorp
          </note>
          <note n="8b04ebff">
            den 26 november
          </note>
          <note n="a18df37e">
            Josefin Brink
          </note>
          <note n="17f7cbe6">
            den 27 november
          </note>
          <note n="b45d9413">
            Christina Oskarsson
          </note>
          <note n="7a4ab8a5">
            Lena Olsson
          </note>
          <note n="18e4a194">
            Lars Mejern Larsson
          </note>
          <note n="197cd6bc">
            Jonas Eriksson
          </note>
          <note n="837d53c4">
            Helena Leander
          </note>
          <note n="448c6766">
            Frågorna 2012/13:133135 redovisas i bilaga som fogats till riksdagens
            snabbprotokoll tisdagen den 27 november.
          </note>
          <note n="0cfde578">
            Övriga frågor redovisas i bilaga som fogats till riksdagens snabbprotokoll
            tisdagen den 4 december.
          </note>
          <note n="50bdceb8">
            28 § Anmälan om skriftliga svar på frågor
          </note>
          <note n="d30b4504">
            Anmäldes att skriftliga svar på följande frågor inkommit
          </note>
          <note n="17471eeb">
            den 23 november
          </note>
          <note n="f7a7b53d">
            Hans Linde
          </note>
          <note n="6fed268b">
            Peter Johnsson
          </note>
          <note n="17f7cbe6">
            den 27 november
          </note>
          <note n="f7a7b53d">
            Hans Linde
          </note>
          <note n="6fd23253">
            Svar på fråga 2012/13:53 redovisas i bilaga som fogats till riksdagens
            snabbprotokoll tisdagen den 27 november.
          </note>
          <note n="50a0bf60">
            Övriga svar redovisas i bilaga som fogats till riksdagens snabbprotokoll
            tisdagen den 4 december.
          </note>
          <note n="7a2e9311">
            29 § Kammaren åtskildes kl. 23.20.
          </note>
          <note n="b6d23906">
            Förhandlingarna leddes
          </note>
          <note n="234dce92">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
