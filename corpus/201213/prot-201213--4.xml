<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--4</head>
          <docDate when="2012">2012</docDate>
        </div>
      </front>
      <body>
        <div>
          <note n="a4a368a0">
            ﻿
          </note>
          <note n="1a4cc01e">
            Riksdagens protokoll
          </note>
          <note n="00be2c7f">
            2012/13:4
          </note>
          <note n="4ed89b22">
            Torsdagen den 20 september
          </note>
          <note n="e4c4c63d">
            Kl. 13:00 - 17:19
          </note>
          <note n="672318c7">
            1 § Debatt med anledning av budgetpropositionen
          </note>
          <note type="speaker" n="1f506809">
            Anf. 1 Finansminister ANDERS BORG (M):
          </note>
          <u who="unknown" xml:id="i-f31948330bd77880-0" n="6a17174a">
            <seg n="7305858b">
              Fru talman! I dag överlämnar vi budgetpropositionen för 2013.
              Det sker i en mycket besvärlig tid i världsekonomin. Krisen i
              Europa har stabiliserats, men det finns betydande risker för nya
              orosvågor. Vi vet inte om Grekland kommer att genomföra de åtgärder
              som krävs. Det verkar som om hålen bara blir större och större.
              Spanien tyngs av både banker och regioner. Italien har tappat
              konkurrenskraft i decennier. Det hänger ett kvarnhjul runt Europas
              ekonomi i termer av att återhämtningen dämpas av illa skötta offentliga
              finanser och långsiktiga strukturproblem.
            </seg>
            <seg n="88f7a1f2">
              Man kunde kanske tro att USA och Asien skulle kunna lätta upp
              detta. Tyvärr är det inte så. Skulder och överinvesteringar gör
              att varken Kina eller USA kan utgöra draglok för Europa. Vi är
              i ett osäkert läge. Vi har fem eller sex år av kris och möjligen
              ett sjunde år innan vi kan se en tydlig återhämtning i världsekonomin.
            </seg>
            <seg n="7af6e416">
              Sverige har varit mer stryktåligt än de allra flesta länder.
              Vi har haft en tillväxt som har varit dubbelt så hög som i OECD-området.
              Vi har haft en tillväxt som har varit tre gånger så hög som i
              EU. Vi har en sysselsättning som, om den hade utvecklats på samma
              sätt som inom EU-området, hade varit 150 000 personer lägre. Vi
              har en arbetslöshet som hade varit 75 000 personer högre, om vi
              hade utvecklats som andra europeiska länder.
            </seg>
            <seg n="dd29e64e">
              Det faktum att Sverige har varit motståndskraftigt och stryktåligt
              betyder inte att det inte finns stora utmaningar. Den första utmaningen
              för Sverige är att vår viktigaste ekonomiska partner, Europa,
              kommer att stå och stampa inte bara i år utan under många framåt.
              De flesta bedömare tror att Europa knappast kan växa med mer än
              någon procent utan att man för den skull går in i kapacitetsrestriktioner.
            </seg>
            <seg n="8da83d1e">
              Vi har en utmaning i att konkurrensen i världsekonomin hårdnar.
              Asien och Kina går på bred front ut och blir allt viktigare inom
              de områden, verkstadsindustri och högteknologi, där Sverige tidigare
              varit starkt. Vi måste skapa förutsättningar för fler jobb i växande
              företag i Sverige. Det är bara genom att företagen vill anställa
              och skapa nya jobb som vi kan nå full sysselsättning. De jobben
              måste komma ungdomar och invandrare till del om vi ska slå vakt
              om full sysselsättning.
            </seg>
            <seg n="aa040274">
              Sverige står starkt. Både 2012 och 2013 kommer vi att ha bland
              de starkaste offentliga finanserna i Europa. Vi kommer att ha
              bland de starkaste budgetsaldona, bland de lägsta skuldsättningarna
              och vara bland dem som har den allra högsta graden av långsiktig
              uthållighet.
            </seg>
            <seg n="b3f59790">
              Inte minst från socialdemokratiska partier i Europa, men också
              från internationella organisationer, talar man om att fler borde
              göra något för att säkra återhämtningen och göra något åt lågkonjunkturen.
              Om vi jämför oss med Tyskland ser vi att vi har 35 procents skuld
              och Tyskland 80. Om vi jämför oss med Finland ser vi att de har
              höjt momsen med 2 procent, att de har höjt skatten för pensionärer
              och höjt energiskatter och att de har 50 procents skuld. Om vi
              jämför oss med Holland, som är ett land som annars påminner mycket
              om Sverige, ser vi att de har en skuld som överstiger 3 procent
              och att de genomför kraftiga åtstramningar och en momshöjning
              med 2 procent.
            </seg>
            <seg n="ca1c6ff7">
              Sverige har en unik styrka i att vi har starkast offentliga finanser,
              bland de lägsta skuldsättningarna och bland de bästa långsiktiga
              uthålligheterna. Uppgiften för oss är tydlig. Europa kommer att
              stå och stampa under många år och konkurrensen hårdnar. I det
              läget är det ansvarsfullt att prioritera det som är viktigast
              för att klara långsiktig tillväxt. I det läget är det ansvarsfullt
              att lägga fram en budget som skyddar Sverige från den oro och
              de bekymmer som kommer att plåga omvärlden. Detta ändrar naturligtvis
              inte på inställningen att vi ska agera med försiktighet. Vi ska
              inte drivas ned i stora underskott som många, till och med här
              i Sveriges riksdag, har krävt under krisåren. Vi ska ha säkerhetsmarginaler
              så att vi kan möta en mer besvärlig utveckling. Vi ska ha en uthållighet
              som gör att vi inte behöver lägga om kursen utan kan fortsätta
              att ta ansvar för att föra Sverige ur krisen.
            </seg>
            <seg n="18c217dc">
              Sverige kan inte lita på att det räcker med ett Europa som inte
              har någon tillväxt under de kommande åren. Vi måste själva stärka
              vår konkurrenskraft om vi ska klara utvecklingen. Vår utmaning
              är att år efter år ha företag som producerar nya produkter, som
              skapar förutsättningar för att konkurrera på nya marknader, som
              förändrar sina organisationer och öppnar sig mot världen på nya
              områden. Det kan inte politik garantera, och det kan inte politik
              kommendera fram men det kan politik skapa förutsättningar för.
              Det skapar man förutsättningar för genom skatter som gör att det
              lönar sig att arbeta, som gör att det lönar sig att investera
              och som gör att det lönar sig att äga och driva företag. Det gör
              man genom att ha en budget där man prioriterar tillväxtutgifterna,
              infrastruktur och forskning. Det är så vi har prioriterat i den
              här budgeten. Det är en ansvarsfull budget eftersom vi investerar
              för framtiden. Vi gör det genom att lägga mer energi i svensk
              ekonomi när vi har ett bekymmersamt läge internationellt. Det
              handlar om infrastruktur, forskning och bättre bolagsskatter.
              Det är så man skapar förutsättningar för bättre tillväxt.
            </seg>
            <seg n="3b95d886">
              I den här budgetpropositionen lägger vi fram förslag som motsvarar
              ca 23 miljarder för 2013 och ca 27 miljarder för 2014. Sverige
              är praktiskt taget det enda land i Europa som kan göra det. Vi
              presenterar åtgärder för att stärka långsiktig tillväxt och Europas
              starkaste offentliga finanser.
            </seg>
            <seg n="cbe4af36">
              Hade andra länder vidtagit liknande åtgärder hade räntorna skjutit
              i taket, trovärdigheten brustit och osäkerheten kommit tillbaka.
              Vi har de starkaste offentliga finanserna. Därför kan vi också
              ha den starkaste politiken för att säkra och skydda Sverige.
            </seg>
            <seg n="63d352b9">
              Vi lägger i storleksordningen 7 miljarder på att förbättra infrastrukturen
              under 2013 och 2014. Under hela planeringsperioden ökar vi anslagen
              från i storleksordningen 40 till 55 miljarder kronor. Över perioden
              tillförs sammantaget 100 miljarder till infrastruktur. Det betyder
              att vi kan göra en drift- och underhållssatsning på ungefär 20
              miljarder. Det betyder att vi klarar av att sätta i gång bygget
              av Ostlänken. För första gången, kanske sedan 1800-talet, sätter
              vi nu i gång bygget av en ny stambana. För Norrköping och Linköping
              handlar det om att vi reducerar restiderna med 20 och 30 minuter.
              Vi kan nu också sätta i gång byggnationen av en ny stambana mellan
              Göteborg och Västerås. Sammantaget rör det sig om 35 miljarder
              kronor. Det är en styrka för svensk ekonomi att vi kan lägga till
              kraft i ett läge när andra ska backa hem.
            </seg>
            <seg n="bbdf964a">
              I budgetpropositionen presenterar vi en bred satsning på forskning
              och infrastruktur. Sverige går nu över 1 procent av bnp i offentliga
              satsningar på forskning och infrastruktur. Därmed kan vi klara
              av en bred satsning på livsvetenskaperna genom Science for Life
              Lab. Det innebär att vi kan lägga fram en bred och offensiv innovationsstrategi.
              Det innebär att Sverige är i täten som kunskapsnation.
            </seg>
            <seg n="7bf4a434">
              Vi ligger redan långt framme när det gäller satsningarna på forskning.
              Vi kan förstärka den positionen när andra länder kommer att tvingas
              backa hem.
            </seg>
            <seg n="dd1c7cde">
              Vi föreslår också tuffa åtgärder för att förbättra och säkra
              våra bolagsskatteintäkter. Vi föreslår begränsningar i fråga om
              möjligheterna att använda räntesnurror, och vi sänker samtidigt
              bolagsskatten. Låt oss vara tydliga med vad det innebär. Vi genomför
              den största sänkningen av bolagsskatten sedan skattereformen.
              Det innebär att vi gör det kraftigt mer lönsamt att investera
              i Sverige. Det betyder att vi får en större kapitalstock, bättre
              produktivitet, bättre reallöner och bättre förutsättningar för
              jobb i Sverige. Detta betyder att vi sänker den skadligaste skatten
              för tillväxten. I det läge som vi nu är tror jag också att det
              betyder att företag som annars skulle bli stressade av sina ägare
              och säga upp människor kanske kan ha ett läge där lägre bolagsskatt
              gör att färre människor förlorar sitt arbete.
            </seg>
            <seg n="f917ac53">
              Det centrala här är att vi tätar hinken från två håll. Det läcker
              ur den svenska bolagsskatten. Skatteundandragandet har ökat explosionsartat
              under senare år. Vi tätar det genom att begränsa möjligheterna
              till ränteavdrag. Men vi tätar det också genom att sänka skatten
              så att det blir mer attraktivt att vara i Sverige och driva företag
              i Sverige.
            </seg>
            <seg n="daaa5661">
              Låt oss vara tydliga. Detta är breda satsningar. Det är breda
              satsningar på forskning, infrastruktur och bolagsskatt. Men det
              är också en försiktig strategi. Vi kommer när vi har lagt fram
              detta program att ha tillräckliga säkerhetsmarginaler för att
              kunna möta en svårare utveckling. Vi kommer att kunna klara att
              hantera detta om krisen i Europa förvärras. Vi är försiktiga,
              vi är ansvarsfulla, och vi har säkerhetsmarginaler som gör att
              vi kan ta ansvar för att trygga och skydda Sverige i ett besvärligt
              läge.
            </seg>
            <seg n="e84638e8">
              Det är viktigt att komma ihåg var vi står. Sedan jag blev finansminister
              har vi reducerat skuldsättningen i Sverige från ungefär 45 procent
              av bnp till ned mot 37 procent i dag. Det betyder att vi har tagit
              ned skulden med i storleksordningen strax under 10 procent under
              dessa år. G7-länderna, de stora ekonomierna i världen, har ökat
              sina skulder med 40 procent under samma tidsperiod. EU-länderna
              har ökat sina skulder med 25 procent under denna tidsperiod. Det
              är tack vare denna försiktighet, och det är tack vare att vi inte
              vred om ratten och körde ned i skuldträsket när det krävdes, som
              vi nu kan skydda Sverige och ha en stabilitet kring offentliga
              finanser, ha en stabilitet kring Sverige, som gör att det är tryggt
              att bo, leva och investera i vårt land.
            </seg>
            <seg n="941493fc">
              Fru talman! Regeringen försöker skydda och ta ansvar för Sverige
              i besvärliga tider. Det gör vi genom att skydda offentliga finanser
              så att det inte finns osäkerhet om Sverige. Det gör vi genom att
              skydda jobb och tillväxt i Sverige genom att göra framtidsinvesteringar.
              Det gör vi genom att skydda vår långsiktiga konkurrenskraft, det
              som är allra viktigast för att det ska finnas jobb i vårt land
              också i framtiden. Men vi försöker också skydda sammanhållningen.
              När man hanterar en ekonomisk kris är det viktigt att landet håller
              ihop. Där gör vi nu viktiga satsningar mot ungdomsarbetslösheten
              och för att förbättra integrationen.
            </seg>
            <seg n="e232f7d6">
              Tittar vi på regeringens åtgärder kanske det allra viktigaste
              är att vi nu får en förstärkning av lärlingssatsningarna och yrkesutbildningarna
              på plats. Vi kommer att få en mer tysk arbetsmarknad i Sverige
              där det blir öppnare vägar in i jobb för unga människor. En förstärkning
              av lärlingssystemet är ett första steg i denna riktning som är
              mycket välkommet.
            </seg>
            <seg n="c973b344">
              Vi förstärker de praktiska yrkesutbildningarna, vi förstärker
              arbetsmarknadsutbildningarna, vi förstärker nystartsjobben, och
              vi vidgar möjligheterna till etableringsersättning. Det är en
              lång rad åtgärder som gör att vi har lite bättre förutsättningar
              att möta ungdomsarbetslösheten. Det gör vi för att vi vill hålla
              ihop Sverige i tider av kris och oro. Men det är inte bara på
              detta område som vi gör det. Det är viktigt med åtgärder som hindrar
              krisen från att slita isär vårt land. Därför höjer vi bostadstillägget
              för pensionärer. Därför sänker vi skatten för pensionärer. Därför
              höjer vi barntillägget i studiemedlen. Därför höjer vi grundnivån
              i föräldraförsäkringen. Därför reformerar vi försörjningsstödet
              så att det lönar sig bättre att arbeta. Detta är breda åtgärder
              som riktar sig till dem i Sverige som har de lägsta inkomsterna.
              Det sägs att budgeten inte har några stora effekter på människors
              ekonomi. Det är sant om man inte råkar vara en äldre kvinna med
              låg eller begränsad inkomstpension. Men då är det en påtaglig
              förstärkning som vi gör, och det gör vi därför att vi prioriterar
              att hålla ihop i Sverige också i tider av kris.
            </seg>
            <seg n="ada7fa25">
              Fru talman! Budgetpropositionen lägger en stark grund för en
              ansvarsfull ekonomisk politik i Sverige. Vi skyddar Sverige i
              en hård tid mot en bekymmersam omvärld. Vi säkrar ett manöverutrymme,
              vi säkrar säkerhetsmarginaler, och vi säkrar att vi kan vidta
              åtgärder om krisen förvärras. Vi skyddar Sverige, och vi tar ansvar
              för Sverige genom att göra viktiga framtidsinvesteringar. Det
              är så vi kan säkra att det finns jobb, produktion, välfärd och
              skatteintäkter också i framtiden. Men vi värnar också sammanhållning,
              vi värnar välfärd, och vi värnar ett samhälle som också i kristider
              orkar göra någonting för dem som har de lägsta inkomsterna. Och
              vi investerar Sverige starkare. Det är därför som vi har lagt
              fram en budgetproposition som investerar för framtiden.
            </seg>
          </u>
          <note type="speaker" n="8a1e777c">
            Anf. 2 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-0" n="ee3b55b8">
            <seg n="22067672">
              Fru talman! Jag ska börja med det mest grundläggande. Socialdemokraterna
              lade fast det finanspolitiska ramverket efter krisen på 90-talet.
              Tio år senare valde Moderaterna att ansluta sig. Det är någonting
              som jag har berömt finansministern för vid ett flertal tillfällen.
              Den breda uppslutningen bakom ramverket har varit en styrka för
              Sverige under de senaste oroliga åren. Det har varit en konkurrensfördel
              för vårt land att vi har haft en bred uppslutning i det politiska
              systemet.
            </seg>
            <seg n="a7914620">
              Nu varnar regeringens egna expertmyndigheter för att regeringens
              politik inte möter en del av ramverket, nämligen överskottsmålet.
              Ekonomistyrningsverket konstaterade för två veckor sedan att det
              inte finns utrymme för regeringens reformer. Konjunkturinstitutet
              pekar på att pengarna är slut i och med detta och att besparingar
              väntar framöver. Finansdepartementets tjänstemän skriver också
              i din egen finansplan, Anders Borg, att ni inte klarar målet.
            </seg>
            <seg n="6ef021f3">
              Överskottsmålet brukar utvärderas med tre olika indikatorer.
              Det är det konjunkturjusterade sparandet, det är sjuårsindikatorn,
              och det är det tillbakablickande tioårsgenomsnittet. Alla visar
              att du inte når ditt mål. Även det finanspolitiska rådets tioårsindikator
              visar samma sak, och det i ett läge när du har skruvat upp dina
              prognoser för åren framöver som ligger långt över vad andra seriösa
              bedömare anser.
            </seg>
            <seg n="b101ddcc">
              Anders Borg, med den information som nu finns tillgänglig, med
              reservation för att vi har haft din budget en ganska kort tid,
              förefaller det inte som att budgeten är förenlig med överskottsmålet.
              Ändå lånar du till en mycket stor sänkning av bolagsskatten. Kan
              du förklara det?
            </seg>
          </u>
          <note type="speaker" n="44f80006">
            Anf. 3 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-1" n="6a17174a">
            <seg n="f485a264">
              Fru talman! Ärade ledamöter! Nu talade Fredrik Olovsson, som
              representerar Socialdemokraterna. Han kommenterar en budget som
              har Europas starkaste offentliga finanser, starkare än Tysklands,
              starkare än Finlands, starkare än Hollands, starkare än Österrikes
              och starkare än de offentliga finanserna i något annat europeiskt
              land som är jämförbart med Sverige. I detta läge, när vi tar ansvar
              för att skydda Sverige och göra framtidsinvesteringar och där
              vi väljer infrastruktur, forskning och bolagsskatt, säger Fredrik
              Olovsson att det är för mycket därför att man är mer pessimistisk
              och redan har föreslagit alltihop. En mer osammanhängande ekonomisk
              politik tror jag knappt att vi har sett i denna kammare. Hur kan
              det vara för mycket om man tror att bedömningen är för optimistisk?
              Hur kan det vara så att vi i Sverige med de starkaste offentliga
              finanserna i Europa inte har råd att skydda jobben och att skydda
              vår konkurrenskraft och ta ansvar för att människor kommer i sysselsättning?
            </seg>
            <seg n="e1d815f8">
              Socialdemokraterna står för en osammanhängande ekonomisk politik.
              Det enda ord som faller mig på läppen är politisk opportunism.
              Politisk opportunism är när man intar en position som man själv
              inte tror på och som man vet är sakligt fel därför att man vill
              vinna mediepoänger. Det går inte att beskriva Socialdemokraternas
              position som något annat än opportunism.
            </seg>
            <seg n="39059a6d">
              Vi har starkast offentliga finanser. Vi kan investera i framtiden,
              säkra jobben och bygga under efterfrågan i Sverige. Socialdemokraterna,
              som prompt skulle köra ned bilen i skuldträsket när det var som
              mest osäkert, som siktade ned i den värsta leran av skuld och
              underskott, säger då att Sverige som har starkast offentliga finanser
              av alla inte ska ta ansvar för framtiden. Vem ska då ta det ansvaret,
              Fredrik Olovsson?
            </seg>
            <seg n="2237e301">
              (Applåder)
            </seg>
          </u>
          <note type="speaker" n="d4d978d1">
            Anf. 4 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-1" n="ee3b55b8">
            <seg n="10cc3c94">
              Fru talman! Jag tror att alla hörde att Anders Borg inte svarade
              på min väldigt enkla fråga. I stället fick vi detta rasande utbrott.
              Fantastiskt!
            </seg>
            <seg n="5f95c0bf">
              Du använder tre indikatorer, Anders Borg tre stycken. Du har
              dessutom hittat på några av dem själv. Nu vill du inte mätas mot
              dem. Det är mycket förvånande.
            </seg>
            <seg n="581d489a">
              I vårpropositionen för 2010 jag har ett utdrag här såg dessutom
              indikatorerna ungefär likadana ut som i dag. Det skiljer lite
              grann, men i stort sett ingenting. Då konstaterade du att det
              utifrån indikatorerna inte är uppenbart att det finns något utrymme
              för ytterligare ofinansierade reformer. Du fortsatte: Nu är det
              osäkert att inteckna utrymmet för permanenta reformer som bedöms
              uppstå först i slutet av kommande mandatperiod. Det är samma siffror
              men ett helt annat utfall i reformutrymme. Du framstår nu faktiskt
              mer som en moderat partistrateg än en seriös finansminister.
            </seg>
            <seg n="16bb7864">
              Jag tycker att du ska svara på frågorna. Varför följer du inte
              dina indikatorer?
            </seg>
            <seg n="2237e301">
              (Applåder)
            </seg>
          </u>
          <note type="speaker" n="3a81f6b1">
            Anf. 5 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-2" n="6a17174a">
            <seg n="09179814">
              Fru talman! Opportunism i politiska sammanhang är när man intar
              en position man själv inte tror på och som man vill vinna mediepoänger
              på. Det är vad Socialdemokraternas ekonomiska politik nu präglas
              av opportunism.
            </seg>
            <seg n="c1b4948e">
              Låt oss ta dessa frågor ordentligt. När man har lågkonjunktur
              när arbetslösheten är hög och vi har lediga resurser ska man stimulera.
              Då sänker Riksbanken räntan, och då ligger vi lite under 1 procent
              i överskott. Sedan får vi en högkonjunktur. Då börjar priserna
              stiga, Riksbanken höjer räntan och vi ska ha ett överskott på
              över 1 procent. Vi har alltså den mest besvärliga ekonomiska situation
              vi har haft sedan depressionen, och vi har de starkaste offentliga
              finanserna i Europa. De är starkare än i Tyskland, Holland, Österrike
              och Finland, trots att de får höja skatter och strama åt.
            </seg>
            <seg n="75a57442">
              Socialdemokraterna är i otakt med tiden. Nu är det tydligen idén
              att man i en besvärlig tid ska strama åt ekonomin. Det kommer
              naturligtvis att leda till färre jobb, högre arbetslöshet och
              i slutändan också sämre offentliga finanser. Det är opportunism,
              Fredrik Olovsson.
            </seg>
          </u>
          <note type="speaker" n="74af1691">
            Anf. 6 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-0" n="7b7c8e05">
            <seg n="08f22f8e">
              Fru talman! Det är en finansminister som närmast befinner sig
              i affekt vi ser i talarstolen i dag. Rösten bär inte, och han
              ger över huvud taget ett intryck av att vara ganska pressad.
            </seg>
            <seg n="63da264d">
              Det kan man kanske förstå, för tittar man på de prognoser som
              regeringen och finansministern använder som underlag för sina
              väldigt stora reformer ser man att de skiljer sig väldigt mycket
              ifrån i princip alla andra bedömares. För 2014 ligger ni mer än
              1 procent högre i bnp-prognos än övriga bedömare 1 ½ procent högre
              än regeringens egen bank, Nordea. Tittar man däremot på arbetslösheten
              är situationen den rakt motsatta; där ligger regeringen 1 procent
              under alla andra bedömare, även Konjunkturinstitutet och de stora
              bankerna. Frågan är varför finansministern gör en helt annan bedömning
              av ekonomin framöver än de myndigheter han själv har tillsatt
              för att följa ekonomisk utveckling gör.
            </seg>
            <seg n="86fa0b90">
              Om regeringens budget baseras på glädjekalkyler kommer det att
              skapa ekonomisk instabilitet och osäkerhet i vårt land. Det tror
              vi är en väldigt olycklig utveckling när vi fortfarande ser att
              det finns en stor osäkerhet i vår omvärld. Nu ser vi på DN Debatt
              hur finansministern redan i dag, samma dag som budgeten läggs
              fram, tycks ta avstånd från sina egna prognoser och prata just
              om osäkerheten i sin omvärld. Frågan är om det inte är rekord
              i halveringstid för hur länge ekonomiska prognoser håller: samma
              dag som budgeten läggs fram.
            </seg>
            <seg n="5eefa61a">
              Konjunkturinstitutet säger att det med regeringens reformutrymme
              inte finns något utrymme för nya reformer under kommande år. Det
              borde mana finansministern och andra till oro. Frågan som uppstår
              för mig när jag läser budgeten är vilken kristallkula Anders Borg
              har tittat in i som ingen annan av de ekonomiska bedömarna i samhället
              tycks ha tillgång till. Vad är det för beräkningar och bakgrundsinformation
              som Anders Borg känner till men som inga andra av de tongivande
              ekonomerna i vår omvärld har tillgång till?
            </seg>
          </u>
          <note type="speaker" n="1935b44f">
            Anf. 7 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-3" n="6a17174a">
            <seg n="87a4e6e8">
              Fru talman! Vi lägger alltså fram en budget som har ett starkare
              saldo än något annat jämförbart europeiskt land. Den har en lägre
              skuldnivå och en bättre långsiktig uthållighet. Det kan vi göra
              eftersom vi inte följde råden att köra ned ekonomin under de osäkra
              krisåren.
            </seg>
            <seg n="dba90872">
              Nu gör vi en bedömning som naturligtvis baserar sig på en prognos
              men också på vilka risker vi ser i ekonomin. Då är vår oro att
              det finns bekymmer här. Det finns andra länder som tog dessa stora
              underskott, om det var Spanien, Grekland eller vad det nu rör
              för länder som kan komma. Vad gör man då? Enligt vår uppfattning
              är det med den styrka vi har ansvarsfullt att försöka skydda Sverige.
              Då ska man inte strama åt. Hade vi inte gjort investeringar i
              infrastruktur, drift och underhåll, järnväg och det andra som
              krävs i forskning och bolagsskatt hade vi strypt svensk ekonomi
              trots att vi har de starkaste offentliga finanserna. Det är en
              väldigt ologisk ekonomisk politik.
            </seg>
            <seg n="3b8c7233">
              När ekonomin är svag ska man ha ett sparande som ligger lite
              under 1 procent. När ekonomin är stark ska det ligga lite över
              1 procent. I genomsnitt ska det landa på 1 procent. Nu har vi
              tre år bakom oss av väldigt svag efterfrågan i världsekonomin,
              och vi har tre år framför oss som präglas av en svaghet. Då kan
              vi tack vare försiktigheten ta långsiktigt ansvar. Vad är det
              vi gör? Jo, vi prioriterar forskning, infrastruktur och bolagsskatt.
              Det är knappast väljaropportunism. Väljaropportunism är det Per
              Bolund och Socialdemokraterna representerar, där man har en osammanhängande
              ekonomisk politik där vi å ena sidan är för optimistiska i bedömningen
              och å andra sidan gör för mycket. Det går ju inte ihop.
            </seg>
            <seg n="8b4c087e">
              Om ni menar allvar med att det kan bli värre än vad vi är oroliga
              för ska ni naturligtvis föreslå åtgärder mot det, men det vill
              ni ju inte. Ni vill i stället strypa svensk ekonomi. Det går inte
              ihop.
            </seg>
          </u>
          <note type="speaker" n="3d5bced5">
            Anf. 8 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-1" n="7b7c8e05">
            <seg n="0bfa8496">
              Fru talman! Apropå att gå ihop säger nu finansministern att vi
              ser en mer osäker ekonomisk utveckling, men tittar man på regeringens
              prognos ska ekonomin, tror regeringen, stiga med 2,7 procent nästa
              år, 3,7 procent 2014 och 3,5 procent 2015. Det är betydligt mer
              än någon annan bedömare. Hur var det med den där osäkra ekonomiska
              utvecklingen? Det verkar inte vara regeringens siffror i alla
              fall.
            </seg>
            <seg n="1f18cb2d">
              När vi pratar om logik är en viktig fråga tillbaka till finansministern
              vad logiken är i att driva statens finanser med underskott för
              att finansiera stora skattesänkningar. Framför allt är det bolagsskatten
              som man nu tänker sänka med 16 miljarder. Vi ser inte detta som
              en logisk ekonomisk utveckling speciellt inte om man därmed gör
              det omöjligt att göra viktiga och stora reformer under kommande
              år om det visar sig att ekonomin vänder nedåt, vilket bedömare
              utanför Finansdepartementet varnar för.
            </seg>
            <seg n="ebba2582">
              Dessutom talar regeringen i budgeten om att man ska börja luckra
              upp det finanspolitiska ramverket, vilket vi ser med väldigt stor
              oro på. Det kommer att skicka dåliga signaler om instabilitet
              till resten av marknaden. Frågan är om Anders Borg tittar mer
              på valcykeln än på konjunkturcykeln när han utformar sin ekonomiska
              politik.
            </seg>
            <seg n="2237e301">
              (Applåder)
            </seg>
          </u>
          <note type="speaker" n="3ba4eb74">
            Anf. 9 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-4" n="6a17174a">
            <seg n="d66afc57">
              Fru talman! Konjunkturinstitutet, Riksbanken, Ekonomistyrningsverket,
              OECD, Europeiska kommissionen, Internationella valutafonden alla
              dessa organisationer är överens om en sak i sina bedömningar.
              Finansdepartementet delar denna bedömning, och det är att Sverige
              har de starkaste offentliga finanserna av alla jämförbara länder.
              Det är starkast långsiktig uthållighet enligt IMF:s, kommissionens
              och OECD:s bedömningar. Det är det starkaste budgetsaldot för
              2013 i alla dessa olika bedömningar.
            </seg>
            <seg n="cd3a769d">
              Vi har alltså en trygghet kring Sverige. Sedan vi presenterade
              dessa reformer har ränteskillnaden till Tyskland minskat. Det
              är en styrka vi har tack vare regeringens ansvarstagande. Det
              är en styrka vi har tack vare de säkerhetsmarginaler vi har byggt
              upp.
            </seg>
            <seg n="6a3040b1">
              Det som Per Bolund här säger är komplett osammanhängande. Han
              säger att han är orolig för prognosen. Jag säger att jag har ägnat
              hela mitt yrkesliv åt prognoser, så jag är tacksam för Per Bolunds
              lektioner här på området. Jag har lärt mig under de åren att prognoser
              är osäkra. Men om ni nu tror det, varför ska ni då samtidigt strypa
              ekonomin?
            </seg>
          </u>
          <note type="speaker" n="c24452c0">
            Anf. 10 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-5" n="6a17174a">
            <seg n="6716a2ca">
              Fru talman! Förra gången finansministern och jag möttes i ett
              replikskifte här var i våras med anledning av vårpropositionen,
              där riktlinjerna för dagens budget lades fast eller deklarerades
              från finansministerns sida.
            </seg>
            <seg n="630cb2a7">
              Finansministern anklagade å sin sida oss sverigedemokrater för
              att vilja ge mycket åt många hur nu det ska kunna vara något dåligt.
              Själv fick han mycket kritik, både från mig och från den övriga
              oppositionen och från den svenska ekonomiska expertisen, för att
              ha lagt fram ett förslag till riktlinjer som var ganska skralt
              på förslag. Men sedan dess har det runnit lite vatten under broarna.
            </seg>
            <seg n="1a9ec30c">
              Det vi ser i dag är ett dokument som närmast kan betraktas som
              ett hopkok av idéer från oppositionen som regeringen har plockat
              under sommaren. Men det är ett hopkok som inte så mycket präglas
              av mycket åt många utan snarare lite åt många. Jag tror inte direkt
              att Sveriges pensionärer i dag skålar i champagne över 50 kronor
              mer i plånboken.
            </seg>
            <seg n="8397831a">
              Det saknas kraftfulla åtgärder för att stimulera sysselsättningen
              och tillväxten. De flesta av satsningarna är endast att betraktas
              som symboliska summor, smulor från ett middagsbord där invandringen
              är hedersgäst, för det är så att regeringen siktar på och prognostiserar
              återigen nya invandringsrekord under budgetperioden. Det här vill
              jag mena är politisk opportunism. Man står i riksdagen och målar
              upp en saga om den lyckade invandringspolitiken, hur den hjälper
              och räddar våra äldre och räddar ekonomin på sikt, samtidigt som
              vi ser i verkligheten hur Sverige ligger sämst till i OECD när
              det till exempel gäller sysselsättningsgapet mellan utrikes- och
              inrikesfödda. Över 100 miljarder kommer regeringen att få betala
              under den kommande mandatperioden för den här politiken. Det är
              opportunism, det är opportunt och det är ohederligt.
            </seg>
            <seg n="606dd321">
              Min fråga till finansministern är: Tror finansministern att de
              egna väljarna föredrar en fortsatt ökande invandring finansierad
              med ett högre skattetryck och en sämre välfärd före ett lägre
              skattetryck och en stärkt välfärd finansierad med en mer ansvarsfull
              invandringspolitik?
            </seg>
          </u>
          <note type="speaker" n="9bffd399">
            Anf. 11 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-6" n="6a17174a">
            <seg n="c2726caf">
              Fru talman! Erik Almqvist har rätt i att det har varit en förskjutning
              från budgetpropositionen för 2012 till budgetpropositionen för
              2013.
            </seg>
            <seg n="481ac263">
              När vi kom till riksdagen med bugetpropositionen för 2012 hade
              vi tappat i runda slängar 60 miljarder. Vi stod i en situation
              där Grekland befann sig närmast på randen till sammanbrott i ett
              banksystem som inte var förberett på detta. Sedan dess har det
              hänt en hel del. Centralbankerna Bank of Japan, Federal Reserve
              och ECB har alla gjort breda insatser för att stabilisera situationen.
            </seg>
            <seg n="f3fc5c02">
              Vi är nu på väg till en budget där vi vet att det kommer en infrastrukturproposition
              och en forskningsproposition. Då är det väldigt naturligt att
              vi gör en del insatser på de områdena. Det var också akut att
              stänga bolagsskattesnurrorna. Det var akut att få stopp på den
              växande skatteplaneringen på det här området.
            </seg>
            <seg n="bdfab10a">
              När vi känner den här tryggheten och kan säga att vi har bland
              de starkaste offentliga finanserna i Europa är det naturligt att
              vi gör en del viktiga och ansvarsfulla framtidssatsningar så att
              Sverige bättre kan klara konkurrens och jobb.
            </seg>
            <seg n="7dd8ca80">
              Jag tycker att det är en lite besvärlig tajmning att diskutera
              stigande kostnader för invandringen. Det som gör att vi nu räknar
              med en stigande kostnad för flyktingar i Sverige är framför allt
              att det är en inbördeskrigsliknande situation i Syrien. Vi ser
              att det redan nu kommer människor därifrån, och vi räknar med
              att det kommer ett växande antal under de kommande åren. Det kommer
              att tillta månad för månad, tyvärr, och det kommer att fortsätta
              med anhöriginvandring.
            </seg>
            <seg n="468613d0">
              Man använder alltså haubitsar och skjuter i tätbebyggda områden.
              Man använder stridsflygplan över civilbefolkningen. Inte ens Erik
              Almqvist kan på allvar mena att vi i det läget skulle säga att
              nu tar vi och stramar åt det här, utan när vi ser de här tv-bilderna
              är det ett ansvar som vi har att hjälpa människor i nöd. Då tycker
              jag att det är en självklarhet att vi får bibehålla en generös
              och öppen syn på flyktingar i ett så akut läge.
            </seg>
          </u>
          <note type="speaker" n="6efb73f9">
            Anf. 12 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-7" n="6a17174a">
            <seg n="be16e826">
              Fru talman! Finansministern gör två misstag här.
            </seg>
            <seg n="d42bb733">
              Först bemöter han en kritik som jag tror att han snarare fick
              höra från de rödgröna i replikskiftena. Jag har inte kritiserat
              sänkningen av bolagsskatten. Jag har inte kritiserat satsningarna
              på infrastruktur. Det är dessutom satsningar som vi har aviserat
              långt tidigare.
            </seg>
            <seg n="08215211">
              Det andra misstaget gör han när han talar om flyktingar som flyr
              från krig. Om finansministern kände till Sverigedemokraternas
              invandringspolitik skulle han veta att vi vill dubbla, eller kanske
              till och med tredubbla, anslagen som går till att hjälpa flyktingar
              runt om i världen där de kan göra som störst skillnad. Vi vill
              dessutom fortsatt hedra de åtaganden som vi har gjort med UNHCR
              om flyktinginvandring. Men det handlar om den stora breda massinvandringen,
              alla de anhöriga och övriga invandrargrupper som kommer till Sverige,
              som inte andra länder tar emot, för Sverige är bäst inom OECD,
              bäst i Europa på att ha en stor invandring.
            </seg>
            <seg n="70558227">
              Jag fick inte svar på min fråga: Tror finansministern på fullt
              allvar att de borgerliga väljarna föredrar att vi fortsätter att
              ha den mest omfattande och dyra invandringen per capita i Europa
              finansierad med ett högre skattetryck och en sämre välfärd? Eller
              kan det kanske vara så att man vill det motsatta?
            </seg>
          </u>
          <note type="speaker" n="2d19b66e">
            Anf. 13 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-8" n="6a17174a">
            <seg n="a88c6a68">
              Fru talman! Jag vill ändå ge en bakgrund till varför det finns
              en tydlighet i att när vi gör budgeten 2012 måste vi visa en större
              försiktighet när det gäller osäkerheten. Kommer vi till riksdagen
              och säger att vi har tappat 60 miljarder är vi i en annan situation
              än om vi kommer till riksdagen och säger att offentliga finanser
              har utvecklats som vi trodde. Vi kan känna oss relativt trygga
              med att vi har säkerhetsmarginaler. I ett läge där vi vet att
              vi har en infrastrukturproposition och en forskningsproposition
              och måste göra något åt bolagsskatten väljer vi att göra det.
            </seg>
            <seg n="4bc26209">
              Jag delar inte Erik Almqvists syn på invandringspolitiken. Såvitt
              jag förstår har vi en flyktinginvandring, nu i akut belysning
              från inbördeskriget i Syrien med allt vad det innebär. Vid sidan
              av det har vi en viss anhöriginvandring. Sedan har vi 30 00040
              000 personer som kommer hit därför att de vill arbeta i Sverige
              eller därför att de vill bli studenter i Sverige. Jag är helt
              övertygad om att de som kommer hit och arbetar eller som är här
              som studenter innebär ett stort tillskott för svensk ekonomi och
              därigenom bidrar till att svensk arbetsmarknad fungerar bättre.
            </seg>
          </u>
          <note type="speaker" n="594a1f22">
            Anf. 14 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-0" n="f533eda9">
            <seg n="eae56bc3">
              Fru talman! Vi är många som vägrar att se våra föräldrar som
              varor och våra barn som checkar i en marknadsstyrd kommersialiserad
              välfärd. Vi tycker helt enkelt att de är värda mer respekt än
              så och en bättre framtid.
            </seg>
            <seg n="1c9ad5b4">
              Vi menar att det behövs en demokratiskt styrd välfärd, styrd
              efter behov, för att vi ska få en rättvis fördelning av den välfärd
              som vi faktiskt har resurser till. I stället har vi fått ett system
              som ser människor som lönsamma eller icke lönsamma, ett system
              där vinstdrivna företag agerar för att maximera vinsten, pressa
              kostnader och fokusera på de lönsamma. Det offentliga får ta hand
              om dem som blir över, dem med störst behov. Men kommersialiseringen
              pressar också de offentliga att agera som vinstsyftande i tävlan
              om lägsta pris. Det blir helt enkelt en nedåtgående spiral. Behovsstyrningen
              har kommit på skam.
            </seg>
            <seg n="b07d2322">
              I dag går varannan skattekrona som går till privata företag till
              16 riskkapitalägda koncerner. Den mångfald som övriga partier
              talar om blir alltmer ett riskkapitalistiskt monopol. Små bolag
              köps upp och ideella aktörer slås ut eftersom stordriftsfördelar
              behövs för att kunna pressa kostnaderna och maximera vinsten.
              Det har helt enkelt blivit fri dragningsrätt på våra skattepengar
              en tombola med vinst varje gång. Vinsten var 8 miljarder kronor
              år 2009.
            </seg>
            <seg n="3be2fbb8">
              De argument som har förts fram för privatiseringarna har varit
              ökad mångfald. Vi har fått ett riskkapitalistiskt monopol. Ökad
              effektivitet och kvalitet var ett annat argument. Det har blivit
              såväl lägre personaltäthet som lägre utbildningsnivå bland de
              anställda, och de osäkra visstidsanställningarna har blivit fler
              och de fasta heltidstjänsterna färre. Det vill säga att allt det
              som kännetecknar en god kvalitet har blivit sämre på grund av
              vinstjakten. Din regering har släppt de här vinstintressena fria.
              Nu tänker ni tvångsprivatisera äldreomsorgen.
            </seg>
            <seg n="cc64f76a">
              Våra föräldrar har blivit varor, våra barn har blivit checkar,
              och vi har fått en äldreomsorg och en välfärd som kännetecknas
              av en guldrusch. Är du nöjd nu?
            </seg>
          </u>
          <note type="speaker" n="85f3e0d5">
            Anf. 15 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-9" n="6a17174a">
            <seg n="91be6d6d">
              Fru talman! Det är naturligtvis bra att föräldrar, elever, lärare,
              vårdpersonal och patienter har ett större inflytande, att vi har
              brutit upp den enhetliga strukturen som vi hade i Sverige. Det
              mesta av vården, skolan och barnsomsorgen är offentlig. 8090 procent
              är fortfarande bedriven i offentlig regi. Det är rätt bra att
              vi har bra offentliga skolor, och det är bra att vi har alternativ
              till dem.
            </seg>
            <seg n="166bbc1d">
              Vi vill skapa ordning och reda för ägandet. Vi vill att det ska
              vara samma kontroll och tuffa villkor oavsett om man vill starta
              en bank eller driva en vårdcentral. Vi ska ha långsiktighet, vi
              ska ha kompetens och vi ska kunna ställa krav på att man vet vad
              man håller på.
            </seg>
            <seg n="ae29885f">
              Det är inte samma hållning som Ulla Andersson har. Hon vill att
              man ska säga upp alla de människor som jobbar i dessa verksamheter.
              Hon vill stänga ned dem och spika upp skyltar där det står: Stängt!
              Här har Ulla Andersson varit, och nu ska vi bara ha landstingsverksamhet.
            </seg>
            <seg n="70c20e54">
              Jag har en annan fråga jag gärna diskuterar med Ulla Andersson.
              Det är den socialdemokratiska opportunismen och idén att man går
              emot bättre vetande och trots att vi har starkast offentliga finanser
              vill vinna billiga mediepoäng som ingen människa kan övertyga
              mig om att Socialdemokraterna i regeringsställning skulle ha stått
              för och som ingen människa kan övertyga mig om att det finns brett
              stöd för bland socialdemokratiska ekonomer.
            </seg>
            <seg n="8f5c3de0">
              Delar Vänsterpartiet Socialdemokraternas syn i denna fråga, nämligen
              att det viktigaste är att låta pressekreterarna få pressmeddelanden?
              Eller ska vi ta ansvar för Sverige och föra en ekonomisk politik
              där vi kan skydda Sverige? Vad är Vänsterpartiets syn på Socialdemokraterna?
            </seg>
          </u>
          <note type="speaker" n="0e02f233">
            Anf. 16 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-1" n="f533eda9">
            <seg n="adfb42f3">
              Fru talman! Att jämföra en bank med vår gemensamma välfärd, en
              behovsstyrd och demokratisk välfärd, säger det mesta om Moderaternas
              syn på den gemensamma välfärden.
            </seg>
            <seg n="729d177d">
              Anders Borg tycker alltså att det är rimligt att det går 8 miljarder
              av våra gemensamma skattepengar till vinster. Det är 8 miljarder
              som var avsedda att gå till omsorgen om de äldre och till våra
              barns utbildning.
            </seg>
            <seg n="f28fcf2d">
              Vänsterpartiet har presenterat ett alternativ som visar att man
              kan behålla en mångfald. Alla de aktörer som tycker att de har
              något att bidra med när det gäller kvalitet eller pedagogik får
              möjlighet att vara kvar om de ombildar sig till ett vinstbegränsande
              bolag där alla pengar stannar kvar i välfärden.
            </seg>
            <seg n="6ddb6b2f">
              Vi vill utveckla välfärden med bättre kvalitet, bättre arbetsvillkor
              och med fler anställda. Vi har helt enkelt inte råd att slänga
              8 miljarder efter riskkapitalisterna.
            </seg>
            <seg n="75824341">
              Men Anders Borg tycker tydligen att han har det och jämför banker
              och välfärd. Det säger ganska mycket om er människosyn.
            </seg>
          </u>
          <note type="speaker" n="6278b83d">
            Anf. 17 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-10" n="6a17174a">
            <seg n="b5a98fdf">
              Fru talman! Jag har varit med och tagit över, förstatligat och
              socialiserat fler banker än någon vänsterpartist.
            </seg>
            <seg n="39ef5ed6">
              Det har vi gjort eftersom ägarna inte har skött sina banker;
              det har blivit förluster. Då har vi fått ta över dem. Det gäller
              Kaupthing, Carnegie och andra banker där staten fått städa upp.
              Man ska inte lägga fingrarna emellan med vanskötta banker.
            </seg>
            <seg n="bf2a9ad0">
              Det vi gör för att förhindra att sådana situationer uppkommer
              är att vi ställer massor av krav på bankerna. Vi har statstjänstemän
              som tittar i deras böcker. Vi går igenom deras siffror, och de
              får komma och förklara sig för statliga myndigheter.
            </seg>
            <seg n="0a326c05">
              Då är det rimligt att om vi ska ha välfärd, sjukvård, äldreomsorg
              och barnomsorg att vi också hittar vägar för att ställa lite krav
              på ägarna i detta.
            </seg>
            <seg n="7d2a5491">
              Men jag delar Ulla Anderssons syn att det går en stor skiljelinje
              mellan oss. Jag anser att det är bra att föräldrar får bestämma.
              Jag anser att det är bra att vi har bra företag som driver barnomsorg,
              sjukvård och äldreomsorg. Jag vill inte stänga dem. Jag delar
              inte Ulla Anderssons syn att vi ska lägga ned privat barnomsorg
              och privat skola i Sverige.
            </seg>
          </u>
          <note type="speaker" n="541df6b2">
            Anf. 18 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-e6d154c0df4faa87-2" n="ee3b55b8">
            <seg n="2d1c1869">
              Fru talman! Sverige har kunnat stå starkt i en tid av skuldkris
              och finanskris. Det har vi gjort för att vi efter 90-talskrisen
              skapade vårt finanspolitiska ramverk med fleråriga utgiftstak,
              en stram budgetprocess, krav på kommunsektorn att ha en god ekonomisk
              hushållning och överskottsmålet. Allt detta har tjänat Sverige
              väl. Vi har stått starka för att uppslutningen kring ramverket
              har varit bred och stabil i det politiska systemet. Därför har
              vi berömt Anders Borg för att han valde att Moderaterna också
              skulle ställa upp på det för sex sju år sedan. Men framför allt
              har vi stått starka för att vi har levt upp till ramverket, inte
              bara haft det.
            </seg>
            <seg n="a75f54a1">
              Därför är det inte märkligt att vi socialdemokrater lyssnar noggrant
              när regeringens expertmyndigheter Konjunkturinstitutet och Ekonomistyrningsverket
              lägger fram sina analyser som säger att det ekonomiska utrymmet
              för ofinansierade reformer är mycket begränsat. Vi ser därför
              med förvåning på hur regeringen som gärna talar om vikten av ramverket
              och om vikten av ansvar, ansvar och ansvar vilket är ansvarsfullt
              och viktigt nu ur hatten plockar fram ett reformutrymme som är
              väsentligt mycket större än vad de egna bedömarna och experterna
              menar faktiskt finns och är förenligt med överskottsmålet.
            </seg>
            <seg n="eebb0bf9">
              Innan vi om två veckor lägger fram vårt budgetalternativ kommer
              vi att göra en noggrann analys av utrymmet för ofinansierade reformer.
              Önskvärda reformer ska förstås genomföras, men de ska ske i den
              takt som ekonomin tillåter.
            </seg>
            <seg n="9455509a">
              Fru talman! Regeringens stora misslyckande är jobben. Trots att
              vi har sett att arbetslösheten har gått ned i många andra länder
              i Europa har den stigit i Sverige. När vi jämför oss med Tyskland,
              Österrike, Norge, Holland och några av dem som finansministern
              nämnde förut är arbetslösheten väsentligt högre här. Nära 400
              000 personer är öppet arbetslösa eller i program. Ungdomsarbetslösheten
              hör till de högsta i Europa.
            </seg>
            <seg n="9b72ae29">
              Genom att dra ned på olika former av utbildningsinsatser och
              försvaga omställningsarbetet från arbetslöshet och sjukdom till
              jobb har regeringen förstärkt denna utveckling. Det har skapat
              en stark fastlåsning i arbetslöshet. Det märks inte minst på att
              långtidsarbetslösheten mer än fördubblats, nästan tredubblats,
              under Anders Borgs tid som finansminister. Över 70 000 personer
              har varit arbetslösa i mer än två år. Över 30 000 har Anders Borg
              placerat i fas 3 den kanske tydligaste fastlåsningen av alla.
            </seg>
            <seg n="70acb6de">
              Samtidigt som människor låses fast i arbetslöshet växer ett rekryteringsgap
              på den svenska arbetsmarknaden mellan företagens efterfrågan på
              personal och människors kompetens. Samtidigt som hundratusentals
              människor går utan arbete vet vi att många arbetsgivare inte hittar
              den personal och kompetens de efterfrågar. Den bristande matchningen
              manifesteras av att vart femte rekryteringsförsök som företagen
              gör misslyckas.
            </seg>
            <seg n="19619777">
              Företagens svårigheter får dessutom stora konsekvenser för deras
              möjligheter att växa. Bland framför allt de mindre företagen uppger
              nästan hälften att de har tvingats tacka nej till en order eller
              ett uppdrag på grund av detta. Nära fyra av tio företag tvingas
              skjuta på en planerad expansion med hänsyn till att det är för
              svårt att hitta medarbetare.
            </seg>
            <seg n="fb404de5">
              Att vi i Sverige har hög arbetslöshet samtidigt som vi inte klarar
              näringslivets kompetensförsörjning är ett kraftigt underbetyg
              åt regeringens politik. När man läser regeringens budget står
              det klart att en och annan insats kommer man att göra på detta
              område, vilket är alldeles utmärkt, men ni kommer inte på något
              sätt i närheten av att sluta rekryteringsgapet.
            </seg>
            <seg n="9522cdbd">
              Inte ser det bättre ut på lite längre sikt. Det finns inget i
              regeringens budget som på något genomgripande sätt kommer att
              förbättra kunskapsnivån och måluppfyllelsen i skolan. Samtidigt
              som människor och länder världen över rustar sig och sina befolkningar
              med mer kunskap, mer kompetens och bättre utbildning ska regeringen
              införa någon form av ettårig gymnasieutbildning.
            </seg>
            <seg n="ec72ac40">
              Vi socialdemokrater tror inte att en sjuttonåring med ett år
              i gymnasieskolan kommer att få så många jobb, och vi undrar vilken
              arbetsmarknad finansministern tror att dessa personer ska kunna
              få. Det undrar tydligen också Svenskt Näringsliv, Företagarna,
              Sveriges Åkeriföretag, Golvbranschen, Frisörföretagarna, Entreprenörföretagen,
              Butikerna, Sveriges Tapetserarmästare, Sveriges bagare jag säger
              ingenting annat, och du vet nog det mycket bättre än jag. Men
              det är ändå märkligt att ni hamnar på samma summa för trossamfundens
              lokaler och studentlägenheter. Storleken på problemet måste rimligen
              vara mycket större på studentsidan. Håller du inte med om det?
            </seg>
          </u>
          <note type="speaker" n="728941d7">
            Anf. 33 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-0" n="7940bf3e">
            <seg n="7504ab68">
              Fru talman! Under åren 2006, 2007, 2008, 2009, 2010, 2011 och
              2012 har alliansregeringen, där Kristdemokraterna ingår, i och
              med denna budgetproposition sänkt skatten för pensionärer fyra
              gånger med totalt sett 14 miljarder kronor. Det har gett en extra
              månadslön till garantipensionären, en 13:e månadslön. Det är svaret
              från en regering som underlättar och ger mer möjligheter för pensionärerna
              att själva ta ansvar och hantera sina pengar, en regering som
              ger till dem som många gånger kanske är de mest ekonomiskt utsatta
              i vårt land. Det är vårt svar. Tolv budgetpropositioner från Socialdemokraterna
              gav 0 kronor i skattesänkningar till pensionärerna. Vi har lagt
              fram sju budgetpropositioner och har i och med denna lyckats med
              fyra sänkningar på totalt 14 miljarder, Fredrik Olovsson.
            </seg>
          </u>
          <note type="speaker" n="76165362">
            Anf. 34 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-3" n="ee3b55b8">
            <seg n="d62f193f">
              Fru talman! Som sagt: Bara sänkta skatter verkar duga. Inga andra
              åtgärder för att få pensionärernas ekonomi att bli bättre är lika
              fina, om man får tro Anders Sellström.
            </seg>
            <seg n="8933c99f">
              Det är bra om Anders Sellström så småningom läser vår budgetmotion
              och ser vad vi vill göra på detta område och vilka förslag vi
              lägger fram. Jag har varit noga med att detta är er stora dag.
              Vi kommer med våra förslag senare. Men det är inte osannolikt
              att också vi tycker att det är viktigt att sluta detta gap.
            </seg>
          </u>
          <note type="speaker" n="403035de">
            Anf. 35 PER BOLUND (MP):
          </note>
          <u who="per_bolund_61c5be" xml:id="i-bcc78a60b2506e57-2" n="7b7c8e05">
            <seg n="a7fde9cc">
              Fru talman! Detta års budget från regeringen har överraskat många.
              Förra året var det strama tyglar som gällde. I år har däremot
              regeringen rest land och rike kring och spridit reformer i en
              sådan takt att Konjunkturinstitutet höjer ett varningens finger.
            </seg>
            <seg n="68081db9">
              Regeringens prognoser för bnp ligger skyhögt över alla andra
              bedömares. Regeringens prognos för arbetslösheten ligger däremot
              betydligt lägre. Frågan är vilken kristallkula Anders Borg har
              tittat in i som gör att han ser en helt annan utveckling än de
              myndigheter som har ansvar för att följa ekonomin.
            </seg>
            <seg n="1e62d0a1">
              Om regeringen baserar sin politik på glädjekalkyler kan det stå
              Sverige dyrt de kommande åren. Den ekonomiska osäkerheten är fortsatt
              stor i vår omvärld. Den europeiska krisen kan enligt många bedömare
              förvärras under de kommande åren och drabba Sverige än mer.
            </seg>
            <seg n="ae4a4365">
              Vi i Miljöpartiet är bekymrade över regeringens tvära kast i
              finanspolitiken. Det är lätt att få känslan att Anders Borg anpassar
              budgeten mer efter valcykeln än efter konjunkturcykeln.
            </seg>
            <seg n="31aa83e8">
              För Miljöpartiet är det viktigt att hantera statsfinanserna med
              stor försiktighet. Vi planerar därför att ha ett mindre ofinansierat
              reformutrymme än regeringen i vårt budgetförslag och ett större
              finansiellt sparande. Det skapar manöverutrymme om konjunkturen
              skulle förvärras i framtiden.
            </seg>
            <seg n="b91bca38">
              Att regeringen nu i finansplanen dessutom öppnar för att luckra
              upp de budgetregler som har byggt upp Sveriges stabila ekonomi
              är både överraskande och oroande. Det är en riktning som Miljöpartiet
              inte ställer upp på. Det avviker helt från den breda enighet som
              vi haft här i riksdagen om att värna stabiliteten i statens finanser.
              Det finanspolitiska ramverket har tjänat Sverige väl. Att regeringen
              nu tvekar om det är ytterligare ett tvärt kast som vittnar om
              att Anders Borg har tappat styråran.
            </seg>
            <seg n="06c59e21">
              Det är tydligt att det är en splittrad minoritetsregering som
              i dag presenterar sin ekonomiska politik. Oenigheten syns till
              exempel i frågan om arbetslöshetsförsäkringen, där två av regeringens
              partier vill att taket i a-kassan ska höjas medan de två andra
              håller emot. Det syns i fråga om höjningen av koldioxidskatten,
              som regeringen inte genomför, trots att miljöministern alldeles
              nyss var ute och efterlyste det. Folkpartiet och Centerpartiet
              påstår att det skulle vara en bra idé att sänka ungdomars löner,
              medan Moderaterna håller emot.
            </seg>
            <seg n="e78e135b">
              En svag och kluven regering är inte vad Sverige behöver i dessa
              oroliga tider. För att fatta kloka och långsiktiga beslut krävs
              en tydlig kartbild över den ekonomiska utvecklingen i vårt land.
              För Miljöpartiet står det klart att det inte räcker med att enbart
              studera hur mycket varor och tjänster som produceras. Vi behöver
              ett mer heltäckande sätt att mäta välfärden.
            </seg>
            <seg n="682ad53a">
              I land efter land i EU liksom i FN pågår diskussioner om att
              gå bortom bnp och utveckla bredare mått som ger oss en bättre
              karta över den ekonomiska utvecklingen. I Sverige är det tyst.
              Det är dags att även vi vågar ta den diskussionen.
            </seg>
            <seg n="467920aa">
              Vi behöver en karta som inte bara visar ekonomins berg och dalar
              utan också berättar om hur människor i vårt land mår, hur jämställdheten
              utvecklas och hur det står till med klimatet, skogen och haven.
              I vår budgetmotion kommer vi för första gången att presentera
              ett förslag på en bredare samling mått som ger oss vägledning
              i vårt fortsatta politiska arbete.
            </seg>
            <seg n="95508056">
              Fru talman! Riksmötet har öppnat efter en sommar som många minns
              med en rysning. SMHI har kallat den för sommaren då varmluften
              undvek Sverige med kuslig precision. I Helsingfors föll det mer
              regn i juni än någon tidigare junimånad sedan mätningarna började.
              Många platser i vårt land har drabbats av översvämningar.
            </seg>
            <seg n="2a18d91c">
              Skyfallen har också ökat i Sverige de senaste 40 åren. Klimatforskningen
              är mycket tydlig. Den visar att vi kan vänta oss betydligt mer
              av alla sorters extrema väder i framtiden. Det är inte så konstigt
              att många svenskar vill resa utomlands för att få uppleva sol
              och värme.
            </seg>
            <seg n="da3c635f">
              Vi kan inte, fru talman, resa bort från klimatproblemen. Ändå
              verkar det som att regeringen försöker att göra just det och ta
              semester från klimatpolitiken. De senaste åren har finansministern
              över huvud taget inte nämnt åtgärder mot klimatförändringarna
              när han presenterat regeringens budget och inte heller i år.
            </seg>
            <seg n="f015151c">
              Med den nuvarande takten i regeringens klimatpolitik kommer Sverige
              att nå EU:s klimatmål. Det är bara det att det sker hundra år
              för sent. Riksrevisionen har i åtta olika rapporter kritiserat
              regeringens klimatpolitik sönder och samman. Den har bland annat
              påpekat att den inte är långsiktig och att den inte leder fram
              till regeringens egna mål.
            </seg>
            <seg n="c2d125cc">
              Miljöpartiet kräver nu en omstart av den svenska klimatpolitiken.
              I vårt gröna budgetalternativ kommer vi att presentera vad som
              behövs om man vill ta ansvar för att motverka klimatförändringarna
              i stället för att försöka resa bort från dem.
            </seg>
            <seg n="5d6eb394">
              På tv går just nu serien Fridlyst , där Mattias Klum med gäster
              följer utrotningshotade djur runt om i världen. Det är väldigt
              bra att hoten mot vår biologiska mångfald, som är allvarliga,
              lyfts fram. Men det som inte lyfts fram i tv är att utrotningen
              av arter går lika snabbt i Sverige som i andra delar av världen.
            </seg>
            <seg n="8694b69c">
              Detta är en fråga där regeringen fullständigt har kapitulerat.
              Under lång tid har man skurit ned pengarna för att skydda värdefull
              mark och värdefulla skogar. När till exempel den värdefulla Ojnareskogen
              på Gotland och Gotlands vatten nu hotas står regeringen passiv
              och tittar på.
            </seg>
            <seg n="94b832b7">
              Det är en ansvarslös politik som måste vändas. Miljöpartiet föreslår
              kraftigt ökade resurser för att skydda värdefulla områden i vårt
              land. Det gör att Sverige kan uppfylla det vi har åtagit oss i
              internationella avtal.
            </seg>
            <seg n="0231306c">
              Fru talman! Miljöpartiet tar långsiktigt ansvar för jobben och
              ekonomin. Regeringens absolut största satsning i budgeten är en
              stor sänkning av bolagsskatten. Det anser vi vara fel prioritering.
              Vi satsar hellre på framtidens företag, på de växande och de som
              anställer.
            </seg>
            <seg n="da3303cb">
              Under våren och sommaren har Miljöpartiet fört dialog med 50
              av Sveriges största industri- och börsföretag, med facket, Svenskt
              Näringsliv och företagarorganisationer. Deras svar är tydligt:
              Sänkt bolagsskatt är ingen mirakelmedicin. Man efterfrågar i stället
              en rad olika åtgärder och en aktiv näringspolitik som ger nya
              jobb.
            </seg>
            <seg n="d4e6b460">
              Miljöpartiet har lyssnat. Vi satsar bland annat på sänkta arbetsgivaravgifter
              för forskningsintensiva företag och stimulanser till demonstrations-
              och pilotanläggningar. Vi kombinerar en mindre sänkning av bolagsskatten
              med en omfattande sänkning av arbetsgivaravgiften och kraftiga
              satsningar på småföretagen, bland annat genom att slopa sjuklöneansvaret.
              Det är ett betydligt klokare sätt att använda skattebetalarnas
              pengar på och ett sätt som leder till fler nya jobb.
            </seg>
            <seg n="b0d765d5">
              En vanlig vardagsmorgon i Sverige är det över 120 000 ungdomar
              som inte har någon särskild anledning att stiga upp ur sängen
              och ge sig i väg för att hinna med bussen. Det är unga som varken
              går i skolan eller har något arbete. Sedan regeringen tillträdde
              har antalet unga utan arbete ökat med nästan 50 procent. Det är
              siffror som borde väcka oro hos regeringen och som står i bjärt
              konstrast till Anders Borgs nöjdhet i sin presentation här nyss
              i talarstolen.
            </seg>
            <seg n="db36afc2">
              Vi välkomnar regeringens satsning på jobbutbildningar. Det är
              något som vi länge har efterlyst från Miljöpartiets sida. Men
              det krävs också mer aktiva insatser. Vi föreslår bland annat en
              storsatsning på traineeplatser i välfärden och i näringslivet
              för arbetslösa unga och också möjlighet till sommarjobb åt alla
              16- och 17-åringar i vårt land.
            </seg>
            <seg n="503d9330">
              Framför allt behövs det åtgärder för att Sveriges unga ska ha
              den utbildning som i dag krävs på arbetsmarknaden. När det blir
              allt tydligare att skolan behöver mer resurser så att eleverna
              kan gå ut med fullständiga betyg drar regeringen i stället ned
              på ambitionerna för till exempel gymnasieskolan. Utbildningsministern
              hävdar att man inför ett ettårigt gymnasium, vilket i och för
              sig andra partier i regeringen verkar vara tveksamma till om man
              gör eller inte. Tror finansministern själv att en ettårig gymnasieutbildning
              ger den kunskapsnivå som framtidens arbeten kräver?
            </seg>
            <seg n="49c04665">
              Det skolan verkligen behöver är riktiga satsningar. Vi vill satsa
              på lärarnas möjligheter att utveckla sig i sitt yrke och därigenom
              också höja deras löner. Mer resurser till lärarna ökar förutsättningarna
              för alla elever att nå kunskapsmålen.
            </seg>
            <seg n="38e55798">
              Fru talman! Den budget som regeringen presenterar i dag inger
              inte förtroende. Det saknas verksamma förslag för att komma till
              rätta med det stora hot som arbetslösheten bland ungdomar och
              vuxna utgör, de växande klyftorna i vårt samhälle, skolans problem,
              den dåliga kvaliteten i äldreomsorgen, villkoren för landets småföretagare
              och såklart den hotande klimatförändringen.
            </seg>
            <seg n="d98ec383">
              Vi har en regering som aldrig har tagit sitt ansvar för klimatet.
              Nu tycks man släppa ansvaret också för jobben och ekonomin. Det
              tror jag väcker stor oro i vårt land. Det är som om regeringen
              har varit bortrest. Som vi alla vet löser det inga problem att
              resa bort. När man kommer hem igen brukar problemen finnas kvar.
            </seg>
            <seg n="80078c2e">
              I stället för sina korta shoppingresor tror jag att regeringen
              behöver en rejäl semester. Jag tycker att vi ska ge dem fyra år
              till att börja med.
            </seg>
          </u>
          <note type="speaker" n="52c52e75">
            Anf. 36 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-11" n="6a17174a">
            <seg n="c6f8e6d0">
              Fru talman! Per Bolund anser att regeringen har varit bortrest.
              Det är helt riktigt. Jag var på det informella Ekofinmötet i helgen
              och lyssnade på mina kolleger. Det gav en del intressanta insikter.
              Det är därför som vi är bekymrade över läget. Det är därför jag
              känner att det är viktigt att vi tar ansvar för en ekonomisk politik
              som ger stabilitet och trygghet för landet och tar ansvar för
              långsiktighet i ekonomiska satsningar.
            </seg>
            <seg n="1ab47fed">
              När jag nu kommer hem får jag säga att jag aldrig har sett oppositionen
              så osammanhängande och så opportunistisk som den är i dag. Jag
              kan förstå att man tycker att man ska höja skatten på lastbilar
              och investera det i miljöåtgärder. Jag kan förstå om man vill
              höja skatten och höja bidragen därför att man inte bryr sig så
              mycket om jobben och arbetslösheten utan vill prioritera tryggheten.
              Men det man nu säger är med förlov sagt väldigt osammanhängande.
            </seg>
            <seg n="297bced7">
              Å ena sidan har vi en situation som är mycket värre än vad regeringen
              tror. Det finns en risk för att det bromsar upp mycket tidigare.
              Och i denna sämre utveckling ska man alltså å andra sidan strama
              åt! Om vi inte skulle ha vidtagit dessa åtgärder skulle vi ha
              haft en kraftig åtstramning i ekonomisk politik i Sverige. Sverige
              har minskat skulden när den har ökat med 40 procent i de stora
              länderna och med 25 procent i EU-länderna. Detta är en osammanhängande
              linje som inte fungerar.
            </seg>
            <seg n="549223c6">
              Per Bolund borde inse att i tider när det blir bekymmer och när
              man har starka finanser, låg skuld och stor uthållighet ska man
              skapa förutsättningar med infrastrukturinvesteringar, satsningar
              på tåg, satsningar på underhåll, satsningar på forskning och utveckling
              och satsningar på bolagsskatt så att man får ett bättre företagsklimat.
              Då blir det fler jobb i framtiden.
            </seg>
            <seg n="deb5a871">
              Socialdemokraterna och Miljöpartiet väljer att gå ned i en osammanhängande,
              opportunistisk spagat. Det är opportunistiskt, för jag förstår
              att det är pressekreterarna på Socialdemokraternas riksdagskansli
              som har hittat på denna idé. Man ska ta lite mediepoäng genom
              att låtsas att man är ansvarsfull. Men man är inte ansvarsfull
              för att man förordar en osammanhängande ekonomisk politik, Per
              Bolund!
            </seg>
          </u>
          <note type="speaker" n="cf807799">
            Anf. 37 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-3" n="7b7c8e05">
            <seg n="8f63cc8d">
              Fru talman! I min ordbok står det att osammanhängande betyder
              att man säger olika saker vid olika tillfällen. Det är precis
              det som jag tycker att Anders Borg och regeringen gör. Det som
              förra året var skäl till att ta det försiktigt med ekonomin, att
              hålla tillbaka och att inte riskera statens finanser är nu helt
              plötsligt i Anders Borgs retorik skäl för att stimulera och satsa
              och att driva statens finanser med underskott. Om det är någon
              som är osammanhängande så är det regeringen och regeringens politik,
              som svackar och går fram och tillbaka kanske inte beroende på
              det ekonomiska utan snarare på det politiska läget, skulle jag
              vilja säga.
            </seg>
            <seg n="518e8455">
              Det finns annat som är bekymmersamt. Anders Borg säger att ekonomin
              kan gå nedåt. Det är också det som är temat i den debattartikel
              som Anders Borg har i DN i dag. Men regeringens prognoser bygger
              under det reformutrymme som du själv använder och som ni sprider
              ut på diverse olika insatser, och dessa prognoser är betydligt
              mer optimistiska än dem som så gott som alla andra bedömare gör.
              Hur kan du stå och säga att det är ett bekymmersamt läge och att
              ekonomin är riskabel samtidigt som era prognoser pekar i en helt
              annan riktning? Vad är det som är osammanhängande, Anders Borg?
              Kan du svara på den frågan?
            </seg>
            <seg n="c3364ca1">
              Du säger att vi inte ska strama åt. Det handlar inte om några
              åtstramningar. Vi vill göra stora stimulanser, och det har vi
              också föreslagit i de budgetar vi har kommit fram med under de
              senaste åren. Vi satsar betydligt mer än vad regeringen gör, till
              exempel på järnvägsinvesteringar. Vi vill också satsa mer på att
              ställa om vårt energisystem och stimulera framväxten och framtidens
              energi. Det ger många företagsmöjligheter och arbetsmöjligheter
              och fler jobb.
            </seg>
            <seg n="9d3522d8">
              Det som är bekymret är att Anders Borg gör detta genom att driva
              statens budget med underskott. Man gör det i ett läge där vi och
              många andra bedömare tror att de konjunkturer vi ser framför oss
              kommer att vara mer bekymmersamma än vad regeringens prognoser
              säger. Vi tror inte att vi kommer att ha något reformutrymme för
              nästa år om det skulle visa sig vara nödvändigt då.
            </seg>
            <seg n="e5bd3269">
              Kan du inte erkänna, Anders Borg, att det snarare är politiska
              skäl än några ekonomiska bedömningar som gör att du nu lägger
              fram en budget med stora reformutrymmen och stora satsningar som
              kanske framför allt de små partierna kan ägna sig åt att höja
              sina opinionssiffror med?
            </seg>
          </u>
          <note type="speaker" n="1a66c1ee">
            Anf. 38 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-12" n="6a17174a">
            <seg n="133045db">
              Fru talman! Opportunism är när man mot bättre vetande och mot
              sin egen övertygelse intar en position för att få mediepoäng.
              Det är vad Per Bolund och Miljöpartiet ägnar sig åt.
            </seg>
            <seg n="079ee470">
              När man talar mot bättre vetande hänger inte argumenten riktigt
              ihop när man snabbt ska ställa om och inta en position. Nu säger
              Per Bolund: Vi ska ha ett starkare saldo och vi ska ha bättre
              sparande, men vi ska inte strama åt! Vi får en sämre utveckling
              och vi ska ha bättre saldo, men vi ska inte strama åt!
            </seg>
            <seg n="822483fa">
              Per Bolund borde själv inse att dessa utsagor inte fungerar samtidigt.
              Ni kan inte få bättre saldo om ni inte stramar åt, om ni inte
              höjer skatter och skär ned på utgiftssidan och om ni inte satsar
              mindre på järnvägen, mindre på drift och underhåll eller mindre
              på forskning. Den politik ni nu står för är opportunistisk. Den
              är i otakt med tiden, och den är osammanhängande. Jag har stor
              respekt för Miljöpartiet i andra sammanhang, men det är djupt
              förvånande att ni har hamnat i denna spagat.
            </seg>
          </u>
          <note type="speaker" n="1f6ad2d1">
            Anf. 39 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-4" n="7b7c8e05">
            <seg n="8583efb7">
              Fru talman! Det är underligt att Anders Borg är förvånad. Miljöpartiet
              har under lång tid verkligen understrukit värdet av stabila statsfinanser
              och under lång tid verkligen sett till att ta ansvar för statens
              ekonomi. Det är också det som har gjort att vi har ställt oss
              bakom utgiftstaket och de budgetregler som vi nu har en bred enighet
              om här i Sveriges riksdag.
            </seg>
            <seg n="c398ffcb">
              Därför är det bekymmersamt att Anders Borg nu inte bara väljer
              att ha ett underskott i statens finanser och därmed ett reformutrymme
              som gör att det kanske kommer att vara svårt att göra någon stimulans
              i nästa budget om ekonomin skulle bli ännu sämre då han signalerar
              dessutom i budgeten att man ska se över de ramverk som har gjort
              att Sveriges finanser är stabila och stadiga. Det tror jag är
              en signal som inga andra ekonomiska bedömare välkomnar. Det skapar
              oro och osäkerhet, och vi kommer inte att få den stabilitet i
              statens ekonomi som vi alla har värnat så starkt. Att skapa denna
              typ av splittring och inte försöka ha en diskussion i Sveriges
              riksdag om de finanspolitiska ramverken utan ensidigt deklarera
              detta från regeringens sida det är en opportunistisk politik om
              något.
            </seg>
          </u>
          <note type="speaker" n="765e671c">
            Anf. 40 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-0" n="aa43a260">
            <seg n="eb88328e">
              Fru talman! Det finns något gemensamt mellan Miljöpartiet och
              Socialdemokraterna. Låt mig peka på det än en gång. Per Bolund
              talar om skyhöga prognoser. Han tror mer på andra bedömare, det
              vill säga att han tror på sämre tider än vad regeringen gör. Samtidigt
              säger Per Bolund att det ska vara ett mindre reformutrymme i Miljöpartiets
              budget. Detta betyder att Miljöpartiet liksom Socialdemokraterna
              kommer att driva en mer åtstramande politik, och det i ett läge
              då de själva menar att ekonomins utveckling blir sämre än vad
              regeringen tror.
            </seg>
            <seg n="40f2ab20">
              Det är en tragisk konjunkturpolitik att i ett läge när man tror
              att ekonomin går dåligt göra så att ekonomin går ännu sämre genom
              att strama åt. Det är helt onödigt att skapa arbetslöshet på detta
              sätt. Det är helt onödigt att minska sysselsättningen på detta
              sätt.
            </seg>
            <seg n="9dec5bb9">
              Keynes skulle vrida sig i sin grav om han kunde höra Per Bolund
              och Fredrik Olovsson. Det är fullständigt emot vad han har sagt.
              Vi kan gå tillbaka till Ernst Wigforss; han skulle också vrida
              sig i sin grav. Detta är helt snurrigt. Jag undrar vad de tänker
              på LO, där man alltid talar om lägre ränta, större offentliga
              utgifter och mer expansion. Jag ser fram mot det nummer av tidningen
              Arbetet där man ska recensera denna debatt och denna ålderdomliga
              politik. Herbert Hoover drev 1929 ungefär den politik som ni två
              driver här i dag.
            </seg>
            <seg n="7b9365ee">
              Det är helt onödigt! Det är fullständigt bortkastat att skapa
              arbetslöshet och minska sysselsättning på detta sätt. Varför gör
              ni det? Har ni inte läst en bok sedan 1929 om hur man bedriver
              konjunkturpolitik?
            </seg>
          </u>
          <note type="speaker" n="4436e1a9">
            Anf. 41 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-5" n="7b7c8e05">
            <seg n="2e8e6aeb">
              Fru talman! Det är otroligt intressant att höra de repliker vi
              får i denna debatt och jämföra med de repliker vi fick i den förra
              debatten, när vi diskuterade förra årets budget. Då var det precis
              tvärtom; då var Carl B Hamilton bekymrad över att det var för
              stora stimulanser som kom från oppositionens sida. Han sade att
              det var oseriöst och att vi skulle riskera statens stabila ekonomi.
            </seg>
            <seg n="7fd2967b">
              Nu har han vänt 180 grader, precis som finansministern och resten
              av regeringen. Vi tror att det går att använda de satsningar som
              görs i budgeten, som vi också vill göra, mer effektivt. Vi tror
              på effektiva stimulansåtgärder för att skapa en omställning av
              Sverige bort från beroende av fossila bränslen, som kommer att
              stå oss dyrt, mot minskade utsläpp och ett ökat klimatansvar.
            </seg>
            <seg n="f6c55b20">
              Vi tror till exempel att bolagsskatten på den nivå som Carl B
              Hamilton och regeringen föreslår är en dålig stimulans. Vi tror
              inte att det kommer att få de positiva budgetkonsekvenser som
              Carl B Hamilton står här och utmålar. Vi tror att man kan använda
              resurserna mycket mer träffsäkert. Vi vill satsa dem på att stimulera
              en omställning av forskning och utveckling inom svensk industri
              och svenskt näringsliv. Vi vill satsa dem på att sänka arbetsgivaravgiften,
              som vi tror är ett betydligt bättre sätt att få folk i arbete.
              Vi vill göra det speciellt riktat mot små och medelstora företag,
              där många bedömare säger att framtidens arbeten kommer att finnas
              i stor utsträckning.
            </seg>
            <seg n="abb76d0a">
              Vi säger också att vi tror att det kan vara klokt att inte göra
              alla investeringar i denna budget. Konjunkturinstitutet säger
              att om man har så stora reformer som regeringen nu lägger fram
              kommer det inte att finnas utrymme för någonting under kommande
              budgetar. Vi tror att det är en dålig politik. Vi tror att det
              är bra att kunna spara en del resurser i ladorna för att kunna
              göra stimulanser långsiktigt även i kommande budgetar.
            </seg>
            <seg n="aad73669">
              Carl B Hamilton hävdar att vi inte har läst en bok sedan 1929.
              Jag skulle snarare vilja hävda att det är Carl B Hamilton som
              bara har tittat på regeringens prognoser och inte verkar bry sig
              om att det finns många andra som gör prognoser över att utvecklingen
              kommer att bli sämre. Det kan vara en god idé att ha ett utrymme
              kvar som man kan lägga på reformer även under kommande år. De
              signaler som man får från Konjunkturinstitutet och från andra
              myndigheter som följer den ekonomiska utvecklingen borde bekymra
              Carl B Hamilton ganska mycket.
            </seg>
          </u>
          <note type="speaker" n="4118f855">
            Anf. 42 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-1" n="aa43a260">
            <seg n="cdb45b8f">
              Fru talman! Låt oss anta att Konjunkturinstitutet har rätt, att
              den ekonomiska utvecklingen blir sämre och att regeringen har
              gjort en felbedömning. Om Per Bolund och Socialdemokraterna ansluter
              sig till den mer dystra prognosen återstår ändå den fråga som
              ni inte kan svara på: Varför ska man då driva en mer åtstramande
              politik? I en situation där arbetslösheten ändå kommer att öka
              kommer ni att föreslå en politik som driver på den ökade arbetslösheten
              ännu mer och minskar sysselsättningen ännu mer. Ni får ju välja.
            </seg>
            <seg n="0e00502d">
              Jag talar inte om effektiva miljöåtgärder. Jag tycker att det
              är jättebra med miljöåtgärder, men jag talar om arbetslöshet,
              sysselsättning, inkomster och människor som kommer att råka mycket
              illa ut om er ekonomiska politik skulle genomföras i ett läge
              som ni själva beskriver så mycket mer pessimistiskt än vad regeringen
              gör.
            </seg>
          </u>
          <note type="speaker" n="03c3402c">
            Anf. 43 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-6" n="7b7c8e05">
            <seg n="d9940e79">
              Fru talman! Jag hoppas att Carl B Hamilton lyssnar bättre i nästa
              debatt än vad han har gjort i den här debatten. Vi har varit mycket
              tydliga med att vi vill möta arbetslösheten med fler aktiva åtgärder
              än vad regeringen gör. Det handlar till exempel om ett system
              med traineeplatser som verkligen ger stora stimulanser till arbetsgivare
              som anställer långtidsarbetslösa ungdomar som står långt från
              arbetsmarknaden.
            </seg>
            <seg n="02a5c0c6">
              I stället för att göra en, som vi tror, ineffektiv bolagsskattesänkning
              handlar det om att göra en betydligt mer träffsäker sänkning av
              de skatter som slår direkt mot arbetsmarknaden, till exempel arbetsgivaravgifterna.
              Det tror vi skulle vara ett bättre sätt att stimulera framväxten
              av nya jobb.
            </seg>
            <seg n="1e5e8b4c">
              Vi tror också att en satsning på att minska Sveriges fossilberoende,
              öka produktionen av förnybar energi och energieffektivisering
              är ett sätt att stimulera framväxten av en ny ekonomi som också
              ger många nya arbetstillfällen, Carl B Hamilton. Tyvärr delar
              inte regeringen vår uppfattning, men det är någonting som vi kommer
              att driva även fortsättningsvis. Vi är övertygade om att det är
              det som kommer ge klart bäst ekonomisk och miljömässig utveckling
              i Sverige.
            </seg>
          </u>
          <note type="speaker" n="8e96eb4b">
            Anf. 44 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-0" n="70b3e018">
            <seg n="4c5b0834">
              Fru talman! Det är viktigt att hålla ihop landet, Per Bolund,
              och satsa på landsbygd såväl som på tätort. Det är en grundpelare
              i Centerpartiets politik, och det framgår med all önskvärd tydlighet
              i dagens budget. Låt mig nämna exemplet infrastruktur, där Centerpartiet
              och regeringen kan lägga fram en ordentlig satsning på bredband,
              järnväg och landsväg. Vidare driver vi en skattepolitik som bidrar
              till utveckling och tillväxt i hela landet. Vi vill inte skapa
              några regionala klyftor. Vi vill driva en politik som innebär
              att vi minskar avstånden i landet.
            </seg>
            <seg n="9d9c642e">
              Här finns det en stor skillnad mellan våra partier. Det är helt
              uppenbart att Miljöpartiets politik är den omvända i mångt och
              mycket. Ni har lagt fram skattehöjningar i BP 12 som innebär att
              kostnaden för hushåll och företag, i väldigt stor utsträckning
              på landsbygden, kommer att öka med 12 miljarder. Förslaget innehåller
              också en kilometerskatt och andra transportskatter som straffar
              landsbygden och den som bor på avstånd från tätorter. Det blir
              dyrare att bo och driva företag på landsbygden och i Småortssverige.
            </seg>
            <seg n="a8f9b6b9">
              Jag vill därför fråga dig, Per Bolund: Varför vill ni straffbeskatta
              orter som Sälen, Sorsele och Stora Blåsjön? Varför vill ni inte
              att hela landet ska samma möjligheter till utveckling? Bidrar
              de här skattehöjningarna, skattechockerna, till att skapa ett
              hållbart Sverige? Bidrar de till att stärka den svenska ekonomin?
            </seg>
          </u>
          <note type="speaker" n="c8f2eaa7">
            Anf. 45 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-7" n="7b7c8e05">
            <seg n="50a63516">
              Fru talman! Det är intressant att Per Åsling ägnar sig åt att
              diskutera förra årets budgetproposition, vår motion och den debatten
              som vi hade då i stället för att diskutera den proposition som
              föreligger nu. Per Åsling är ett år för sent ute. Han får ge sig
              till tåls i två veckor. Då kommer vi att presentera vårt budgetförslag
              för i år. Sedan kommer vi att kunna ha en debatt, och det kommer
              vi också att ha senare under året.
            </seg>
            <seg n="1e448205">
              Miljöpartiet har också föreslagit stora stimulanser som kommer
              att gynna landsbygden, till exempel betydligt större järnvägssatsningar
              än regeringen, om vi nu ska gå tillbaka till förra årets budget.
              Vi föreslår också att man ska använda skatteintäkter för att stimulera
              en omställning bort från fossila bränslen och stimulanser till
              bensinmackar så att man har möjlighet att tanka bilen även utanför
              storstäderna. Vi föreslår också att man ska ha få bidrag för att
              ställa om sin bil från fossilberoende till förnybara bränslen.
              Jag vill hävda att med vår politik har människor på Sveriges landsbygd
              möjlighet att köra bil även i framtiden. Jag är däremot orolig
              för att med regeringens politik kommer den möjligheten att stängas
              mycket snabbt.
            </seg>
            <seg n="cc27de55">
              Det är intressant att Per Åsling nu kritiserar oss för miljöskattehöjningar.
              Senast jag tittade i tidningen Sveriges Natur läste jag att miljöminister
              Lena Ek från hans eget parti sade att man vill höja koldioxidskatten
              och att man tycker att det är bra. Men ni har uppenbarligen misslyckats
              i era förhandlingar, eftersom det inte finns någon sådan miljöskatt
              med.
            </seg>
            <seg n="9b80e3a0">
              Frågan går tillbaka till Per Åsling: Varför säger miljöministern
              att det är bra att höja koldioxidskatten om det skulle vara ett
              dråpslag mot resten av landet och framför allt mot landsbygden?
            </seg>
          </u>
          <note type="speaker" n="0a2d41b7">
            Anf. 46 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-1" n="70b3e018">
            <seg n="2dc809c2">
              Fru talman! Jag tycker att det är relevant att ta upp de här
              frågorna eftersom Miljöpartiet har drivit en politisk debatt med
              Centerpartiet under sommaren med utgångspunkt i utvecklingen av
              hela landet. Vår politik är tydlig. Vi jobbar för tillväxt och
              utveckling för alla på alla orter i hela Sverige.
            </seg>
            <seg n="a9e76f8f">
              Jag vill också passa på att lyfta upp en principiell fråga som
              kan bidra till att testa Miljöpartiets syn på företagandet. Ni
              har föreslagit att det transportstöd som finns ska tas bort. Det
              är riktat till industriföretag, företrädesvis på landsbygden,
              för att på så sätt skapa bättre möjligheter att bo, leva och driva
              företag på landsbygden. Min fråga är: Varför vill ni ta bort det
              här transportstödet? På vilket sätt gagnar det ekonomisk tillväxt
              i landet?
            </seg>
          </u>
          <note type="speaker" n="3dfe7b7d">
            Anf. 47 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-8" n="7b7c8e05">
            <seg n="e22f84f3">
              Fru talman! Vi hävdar att breda satsningar på en omställning
              av vår ekonomi bort från fossilberoende och en satsning på till
              exempel gröna näringar där vi får fram miljövänlig energi från
              hela Sveriges land kommer att vara en mycket bra stimulans, inte
              minst för vår landsbygd. Det är precis den politik som Miljöpartiet
              står för genom att ge kraftiga stimulanser till en ombyggnad av
              energisystemet mot till exempel biobränslen i fordonstrafiken
              och mot bioenergi i värme- och energiproduktion. Det kommer att
              ge en stor stimulans till landsbygden och innebära en utveckling
              där jag antar att många fler kommer att kunna livnära sig på vår
              landsbygd.
            </seg>
            <seg n="5139eefd">
              Det är tyvärr en politik som den här regeringen inte driver,
              och som man säger nej till när Miljöpartiet motionerar om den.
              Det tror vi är någonting som kommer att skapa större problem.
              Per Åsling blundar för att med regeringens politik har vi en urbanisering
              som är större än någonsin och där Sverige urbaniseras snabbare
              än nästan något annat land i vår omvärld. Uppenbarligen har Per
              Åslings politik på det här området inte fungerat, utan den leder
              snarare i motsatt riktning mot det han själv hävdar.
            </seg>
          </u>
          <note type="speaker" n="2108f907">
            Anf. 48 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-13" n="6a17174a">
            <seg n="f61f2e3b">
              Fru talman! Det verkar finnas en enighet här inne om åtminstone
              en fråga, och det är att det ekonomiska läget i omvärlden ser
              ganska dystert ut och att det riskerar att drabba Sverige med
              en sjunkande sysselsättning som följd.
            </seg>
            <seg n="2dcea5ca">
              Detta var en utgångspunkt som vi var ganska överens om även i
              våras. Då var egentligen den huvudsakliga kritiken mot regeringens
              vårproposition att man inte bedrev en tillräckligt expansiv finanspolitik.
              Detta var en kritik som vi framförde, det var en kritik som den
              ekonomiska expertisen i Sverige framförde och det var också en
              kritik som de rödgröna framförde. Jag får inte riktigt ihop vad
              det är som har hänt under sommaren som har gjort att man har förkastat
              den här idén, att man har förkastat keynesianismen. Vad är det
              som har hänt under sommaren?
            </seg>
            <seg n="6ed7f7e8">
              Jag tycker att Per Bolund själv illustrerar det ganska bra när
              han beskriver hur det var omvända roller i samband med den förra
              höstbudgeten. Då var det de rödgröna som ville vara mer expansiva
              med hänsyn till konjunkturen och Alliansen som ville hålla emot.
              Det har hänt något slags skifte här. Ni har bytt plats med varandra.
              För mig illustrerar det ganska bra den samstämmighet som ändå
              finns bland de sju övriga riksdagspartierna, den så kallade sjuklövern.
            </seg>
            <seg n="2df8aa9f">
              Vi är egentligen det enda parti här inne som tvärtom efterfrågar
              en mer expansiv politik nu. Vi efterfrågar större stimulanser
              till löntagare och mindre företag. Vi har också en finansiering
              av det genom att vi har en annan syn på invandringspolitiken,
              som jag var inne på tidigare i debatten med finansministern, än
              vad Per Bolund, de andra rödgröna partierna och de borgerliga
              partierna har tillsammans. Det gör att vi får ett betydligt större
              reformutrymme. Där har ni en samsyn, som sagt.
            </seg>
            <seg n="9be75b41">
              Det finns en fråga där jag ändå måste berömma Miljöpartiet till
              viss del, nämligen när det gäller småföretagen. Där har vi en
              liknande syn, nämligen att vi bör göra det billigare för framför
              allt de mindre företagen att anställa. Det är där vi kan skapa
              sysselsättning. Vi bör också avlasta dem sjuklöneansvaret.
            </seg>
            <seg n="19cca98c">
              Varifrån kommer pengarna för Per Bolund? Han vill dels göra dessa
              satsningar, dels göra ett bättre resultat än regeringen. Hur går
              det ihop?
            </seg>
          </u>
          <note type="speaker" n="89afa719">
            Anf. 49 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-9" n="7b7c8e05">
            <seg n="cfdc1307">
              Fru talman! Miljöpartiet har under lång tid ansträngt sig för
              att få en stabilitet i statens finanser och inte äventyra statens
              ekonomi. Vi anser därför att det är viktigt att ha en lagom takt
              i stimulanserna som gör att det blir en positiv utveckling som
              är långsiktig och hållbar. Vi ser med oro hur regeringen först
              håller emot och inte ger några stimulanser år efter år i budget
              efter budget, för att nu, helt plötsligt, utan några hämningar,
              spendera mycket pengar på många. Lite grann av allt till alla.
              Det är inte en seriös politik.
            </seg>
            <seg n="ea9258db">
              Vi hade gärna sett, precis som vi sade vid den förra budgeten,
              fler stimulanser jämfört med vad regeringen gjorde vid förra tillfället.
              Vi hade i vår budget större investeringar i järnvägssystemet,
              i energiomställningen med mera.
            </seg>
            <seg n="1c02e796">
              Vi har sagt att i det läge som råder nu med ekonomisk oro i vår
              omvärld tar regeringen i för mycket. Man driver statens budget
              med underskott genom att till exempel använda de pengarna för
              att sänka bolagsskatten. Vi tror inte att det är en träffsäker
              åtgärd. Från att ha investerat alldeles för lite investerar man
              nu för mycket. Vi tycker att det är bättre att vara lite mer återhållsam
              i den här budgeten.
            </seg>
            <seg n="fc788850">
              Att sedan Erik Almqvist och Sverigedemokraterna har en oseriös
              invandringspolitik som gör att man i sin egen budget hävdar att
              man har stort reformutrymme får stå för Sverigedemokraterna. Vi
              delar inte den bedömningen. Vi tror snarare att den politik som
              Sverigedemokraterna och Erik Almqvist för kommer att skapa stora
              ekonomiska problem för Sverige i framtiden.
            </seg>
            <seg n="17b82c24">
              Vi anser att ett öppet land med en välkomnande flyktingpolitik
              gör att vi får in stimulanser och inslag från andra länder som
              gör att vi får möjlighet till handel och bättre ekonomi på längre
              sikt. Där kan jag bara beklaga att Erik Almqvist och Sverigedemokraterna
              inte alls står för den linjen.
            </seg>
          </u>
          <note type="speaker" n="3f569668">
            Anf. 50 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-14" n="6a17174a">
            <seg n="e93f4cc5">
              Fru talman! Nu blir det intressant eftersom vi nu kommer in på
              något jag länge har efterfrågat, nämligen siffror svart på vitt
              på att invandringen faktiskt är gynnsam för Sverige. Hittills,
              såvitt jag vet, har det skjutits till mer och mer medel från statens
              sida till kommunerna för att de tycker att det är för dyrt med
              invandringen. Vi kan se hur kostnaderna för Migrationsverket ökar.
              Vi kan se hur arbetslösheten biter sig fast år efter år hos invandrare.
              Vi ser hur Sverige är sämst i OECD om vi ser till sysselsättningen
              bland dem som har invandrat till Sverige kontra övriga befolkningen.
            </seg>
            <seg n="b8a2d58b">
              Ingen skulle bli gladare än jag om Per Bolund och Miljöpartiet
              kan motbevisa våra siffror. Vi kommer att presentera en ny invandringsberäkning
              baserad på uppgifter från riksdagens utredningstjänst, SCB med
              flera. Den kommer att visa på en kostnad på långt över 100 miljarder
              under kommande mandatperiod. Jag ser verkligen fram emot att Miljöpartiet
              kan presentera siffror som visar på motsatsen.
            </seg>
          </u>
          <note type="speaker" n="8025c37a">
            Anf. 51 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-10" n="7b7c8e05">
            <seg n="cb86b93e">
              Fru talman! Nu återgår Sverigedemokraterna och Erik Almqvist
              till sin standardpolitik. Allt dåligt beror på invandringen. Alla
              problem som finns i samhället, oavsett om det är dålig äldrevård
              eller arbetslöshet, beror på att vi tar in för många människor
              från andra länder. Det är en tråkig och bekymmersam inställning
              till andra människor.
            </seg>
            <seg n="f97a3bcb">
              Jag är stolt över att vi har en solidarisk migrationspolitik
              i Sverige. Miljöpartiet har varit pådrivande för den. Miljöpartiet
              har ett samarbete med regeringen när det gäller migrationspolitiken.
              Mycket handlar om att Sverigedemokraterna inte ska få inflytande,
              just för att man kommer att skapa en omänsklig flyktingpolitik.
              Vi tror att få svenskar delar den uppfattningen.
            </seg>
            <seg n="e0fe2854">
              Vi tror också att invandringen kommer att stärka vårt land på
              sikt. Vi ser hur vårt grannland Danmark har haft en återhållen
              migrationspolitik. Det har gjort att danska företag har kritiserat
              regeringen. De har svårt att rekrytera, och de får inte in den
              arbetskraft de behöver. Det är precis den typen av problem som
              Sverige också skulle få om Erik Almqvist och Sverigedemokraterna
              fick bestämma.
            </seg>
          </u>
          <note type="speaker" n="fa76e3bb">
            Anf. 52 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-1" n="7940bf3e">
            <seg n="1d3ddd97">
              Fru talman! Det är intressant att höra hur debatten svänger.
              För bara ett år sedan bråkade man om vem som satsade för lite,
              och nu är det bråk om att det satsas för mycket. Det är intressant.
              Jag ska inte ge mig in i den debatten med dig, Per Bolund, utan
              jag tänkte ta upp en annan fundering som jag har.
            </seg>
            <seg n="857b2980">
              Ni i Miljöpartiet och vi i Alliansen har samma mål om att få
              fram en så småningom fossilfri fordonsflotta i vårt land. Sedan
              har vi lite olika sätt att ta oss till målet. Energiproduktionen
              i vårt land är i stort sett koldioxidfri. Det är bra. Ibland är
              det lite kallt i den landsända jag bor i. Då får man ladda med
              lite olja i söder för att klara den delen, men i stort sett håller
              målen bra.
            </seg>
            <seg n="da0ab796">
              Vid en jämförelse av detta långa fantastiska land, storstadsområden
              som Helsingfors i söder och ställen i norr, framgår det att de
              som är tvungna att pendla ett par mil varje dag hela året för
              att komma till jobbet släpper ut en viss mängd koldioxid. Samtidigt
              bor någon på Söder utan bil och släpper inte ut någon koldioxid
              alls. Den personen åker till Thailand. Helt plötsligt släpper
              den personen ut mer koldioxid. Hur hanterar vi de skillnader som
              finns? Vi kan inte förbjuda personen att åka till Thailand, och
              vi kan inte heller förbjuda arbetspendlingen i norr. Hur hanterar
              vi detta så att inte benen slås undan på en gång utan att vi kan
              få detta att fungera på sikt? Det är en sådan politik vi i alliansregeringen
              vill föra, det vill säga inte en kapitalförstörande politik utan
              en politik som är hållbar på sikt. Hur resonerar ni i Miljöpartiet?
            </seg>
          </u>
          <note type="speaker" n="b557629c">
            Anf. 53 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-11" n="7b7c8e05">
            <seg n="1b60e57a">
              Fru talman! Skillnaden mellan vår och regeringens politik är
              att vi föreslår verksamma åtgärder som verkligen kan få en effekt
              på lång sikt. Vi anser att de åtgärder som regeringen föreslår
              för att försöka nå målet om en fossiloberoende fordonsflotta inte
              fungerar. Ett exempel på det är supermiljöbilspremien som regeringen
              har infört, som inte har fungerat över huvud taget. Det är snarare
              så att det har sålts färre bilar med låga utsläpp sedan man införde
              premien än innan.
            </seg>
            <seg n="1e0966ca">
              Skillnaden ligger framför allt i att använda effektiva och verksamma
              åtgärder jämfört med att regeringen mest pratar och inte gör särskilt
              mycket verkstad.
            </seg>
            <seg n="877006f9">
              Det är intressant att Anders Sellström frågar om olika typer
              av utsläpp och hur de beskattas. Miljöpartiet har föreslagit samma
              beskattning på utsläpp oberoende av i vilket sammanhang de används,
              om det är i flyget eller i bilflottan. Vi har föreslagit en flygskatt
              därför att det är rimligt att betala samma koldioxidavgift om
              bränslet används i ett flygplan som i en bil. Det har Anders Sellström
              och Kristdemokraterna kämpat emot. Vi vill använda flygskatten
              för att stimulera utbyggnad av järnväg så att man kan resa kollektivt
              till jobbet runt om i vårt land, även till att ställa om vår fordonsflotta
              och vårt system med tankstationer så att det också finns förnybara
              bränslen där. Även det har Anders Sellström och Kristdemokraterna
              tillsammans med resten av regeringen varit emot.
            </seg>
            <seg n="6ca4b749">
              Om det är några som står för att personen på Söder ska kunna
              resa till Thailand utan att betala någon koldioxidavgift är det
              Anders Sellström och regeringen. Frågan går tillbaka till dig,
              Anders Sellström. Tycker du att det är rimligt att man inte ska
              betala någonting för att man släpper ut koldioxid genom att man
              flyger till Thailand men däremot ska göra det om man reser med
              bil i Sverige?
            </seg>
          </u>
          <note type="speaker" n="49a9e759">
            Anf. 54 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-2" n="7940bf3e">
            <seg n="d6f57844">
              Fru talman! Det var inte så länge sedan som Miljöpartiet drev
              en politik där vi skulle höja skatterna så långt att bensinpriset
              skulle hamna runt 15 kronor. Nu slår priset i taket för 16 kronor.
              Inte kör folk mindre för det, speciellt inte i norr där de är
              tvungna att använda bilen. Varför, Per Bolund? Jo, de är tvungna.
              De satsar mer och mer pengar för att ta sig till arbetet. Det
              är så de måste göra.
            </seg>
            <seg n="4202a9a8">
              Att höja skatterna hela tiden innebär bara att urholka ekonomin
              för de människor som är beroende av bilen. De som bor på Söder
              i Helsingfors har tillgång till ett helt annat system, en infrastruktur
              som inte finns i norr. De får en ekonomi som gynnas av den typen
              av politik. Det här är bekymmersamt.
            </seg>
            <seg n="8fd94be8">
              Det är klart att vi ska jobba med skatterna, men det måste finnas
              sans och en rimlig bedömning av hur skatten slår ekonomiskt för
              dem som är beroende av vissa typer av transportslag. Där skiljer
              vi oss från varandra.
            </seg>
          </u>
          <note type="speaker" n="df9dc424">
            Anf. 55 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-12" n="7b7c8e05">
            <seg n="2fa20590">
              Fru talman! Det är intressant att se hur Anders Sellström helt
              plötsligt byter fot, från att det ska vara samma beskattning på
              olika transportslag släpper han sedan snabbt frågan när han inser
              att det var fel spår att köra. Anders Sellström vill inte själv
              stå för en sådan politik. I den andra repliken handlar det i stället
              om helt andra frågor.
            </seg>
            <seg n="154e1a04">
              Svaret är att Miljöpartiet vill använda miljöskatter strategiskt
              för att minska utsläppen. Det finns forskningslitteratur och tydliga
              studier som visar att det är effektivt. Samtidigt vill vi använda
              intäkterna för att stimulera användningen av förnybara bränslen,
              stimulera en effektivare bilpark, bygga ut järnvägstrafiken så
              att det finns möjlighet att resa även i andra delar av vårt land
              och bygga ut kollektivtrafiken.
            </seg>
            <seg n="5d8b3bc0">
              Vårt mål är tvärtemot det Anders Sellström säger, att vi ska
              ha en levande landsbygd och kunna just leva runt om i vårt land.
              Men vi hävdar att regeringens politik tyvärr leder åt motsatt
              håll. Det är någonting som vi är bekymrade över.
            </seg>
          </u>
          <note type="speaker" n="e0330eb4">
            Anf. 56 CARL B HAMILTON (FP):
          </note>
          <u who="carl_b_hamilton_f30000" xml:id="i-880728ed5c9822de-2" n="aa43a260">
            <seg n="3cae2c0f">
              Fru talman! Nu blir det budget i raketfart.
            </seg>
            <seg n="b4e20269">
              Ett av de tre viktiga inslagen är infrastruktur. Det är till
              att börja med, på kort sikt, ett eftersatt underhåll, som har
              varit eftersatt i årtionden, som vi nu ska försöka komma till
              rätta med. Drift och underhåll ges en hög prioritet.
            </seg>
            <seg n="ca70ca62">
              Flaskhalsar, framför allt i storstadsregionerna, ska försvinna.
              Järnvägarna tar ungefär två tredjedelar av satsningarna. En tredjedel
              läggs på vägsatsningarna. Det är främst trimningsåtgärder. På
              spårsidan: eluppvärmda växlar, nya signalsystem och mötesspår.
              På vägsidan: mitträcken, breddning och planskilda korsningar.
              Det är väldigt konkret.
            </seg>
            <seg n="35f8739d">
              Det blir nya investeringar i snabbtåg som går i 250 kilometer
              i timmen mot dagens max 200 kilometer i timmen. Ostlänken, som
              alltså är början på en utbyggnad av Södra stambanan, börjar med
              HelsingforsLinköping. I Västsverige följer GöteborgBorås via Landvetter.
              Det blir spår för råvaruindustrin i Bergslagen och Norrbotten.
              Vi har E20, som blir bättre, E22, Österleden och tunnelbana till
              Nacka. Under denna period blir det drygt 100 miljarder kronor.
            </seg>
            <seg n="4448bc44">
              För det andra kommer en forskningsproposition i höst. Den innehåller
              att man höjer satsningarna, utgifterna, för forskning år 2016
              med 4 miljarder kronor per år. När den här regeringen tillträdde
              lade man också på 4 miljarder. Sammanlagt fyra plus fyra gör åtta
              är det alltså en massiv ökning av utgifterna för forskning. Förhoppningsvis
              blir det också en väldigt bra universitetsutbildning på kuppen.
              Det gäller framför allt insatser på medicinsk forskning i vid
              bemärkelse.
            </seg>
            <seg n="7f65a6f2">
              Om jag sedan går över till utbildning och arbetsmarknad kan jag
              konstatera att arbetslösheten tyvärr är för hög, ungdomsarbetslösheten
              i synnerhet. Nu satsar regeringen mycket kraftfullt på fler platser
              under en treårsperiod. Det gäller dessutom komvux, yrkesvux, yrkeshögskola,
              folkhögskola, en särskild satsning på fler läkare och sjuksköterskor
              samt ingenjörssatsning och lärlingsprogram.
            </seg>
            <seg n="1eb46aa9">
              Det som är centralt att lyckas med här är att få en bättre övergång
              från livet i den övre skolåldern, gymnasietiden, till arbetslivet.
              Det finns också ett fenomen som förklarar en del av diskussionerna
              här, som annars förefaller lite konstiga, nämligen det att ungdomskullarna
              minskar mycket kraftigt i storlek under de närmaste åren. År 2020
              är antalet 20-åringar 20 procent lägre än i dag. Denna 20-20-20-regel
              kan man möjligen hålla i huvudet. Det gör också att det inte är
              konstigt om antalet platser minskar, för vi kan inte ha platser
              för personer som inte finns.
            </seg>
            <seg n="1d58a98f">
              På gymnasiesidan är det nästan 900 miljoner kronor för gymnasiereformen
              som syftar till att personer inte bara ska börja i gymnasiet utan
              de ska också komma ut ur gymnasiet efter ett, två eller tre år
              med en fullgod utbildning. Det är ingen god politik att ta in
              mängder med ungdomar som sedan inte kommer ut. Den här politiken
              vill att ungdomar ska börja gymnasiet, men de ska också sluta
              gymnasiet.
            </seg>
            <seg n="cd7c43c1">
              Vi vill också ha vuxenutbildning. Vi har ökat anslagen för vuxenutbildning
              från 5,8 miljarder när vi tillträde till 7,6 miljarder år 2013.
            </seg>
            <seg n="f78e2580">
              Bostäder ska man få upp antalet bostäder och minska den akuta
              bostadsbrist som växer fram i storstadsområdena, inte minst i
              Mälardalen, gäller det att först försöka få en effektivare användning
              av det existerande bostadsbeståndet. Därför vill vi underlätta
              andrahandsuthyrning av bostadsrätter. Men vi vill också ha en
              sänkt fastighetsskatt för hyreshus och därmed göra det mer lönsamt
              att bygga hyreshus och hyresrätter.
            </seg>
            <seg n="bf74ce78">
              Företagsklimatet har vi varit inne på. Vi vill sänka bolagsskatten
              från i dag 26,3 procent till 22 procent. Det kostar 16 miljarder,
              varav hälften finansieras med att man skärper de så kallade räntesnurrorna,
              det vill säga minskar möjligheterna till skatteplanering.
            </seg>
            <seg n="d57bf1b7">
              Sist, men inte minst, får pensionärerna nästa år en höjning av
              pensionerna med drygt 4 procent. Det är den stora förändringen,
              men de får också en skattesänkning, som min vän från Kristdemokraterna
              varit uppe och talat om, med drygt 1 miljard kronor.
            </seg>
          </u>
          <note n="2ec658eb">
            Detta, herr talman, var budgeten på 4 minuter och 59 sekunder.
          </note>
          <note n="426bb143">
            I detta anförande instämde finansminister Anders Borg (M).
          </note>
          <note type="speaker" n="8e369d74">
            Anf. 57 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-4" n="ee3b55b8">
            <seg n="a1c74b38">
              Herr talman! Det var faktiskt föredömligt, Carl B Hamilton, att
              hinna igenom så mycket på så kort tid.
            </seg>
            <seg n="ea19bb1a">
              Jag tänkte bryta ut bara en del av det som du talade om. Det
              handlar just om gymnasieskolan. Det har vi pratat om förut. Då
              hade ni sparat kraftigt på gymnasieskolan. Det ville du inte riktigt
              kännas vid. Nu är det så bra att ni faktiskt lägger tillbaka pengarna
              i år. Då vill du ha beröm för det. Det är i sig fantastiskt, men
              det är ändå väldigt bra att pengarna kommer tillbaka.
            </seg>
            <seg n="b8897734">
              Problemet är bara att sedan ska de bort igen. Vilka planeringsförutsättningar
              ger det för landets kommuner och andra som driver gymnasieverksamhet?
              Pengarna ska i alla fall bort igen, senare.
            </seg>
            <seg n="cb34a0fa">
              Ni har dessutom någon form av vilda västern i gymnasieskolan
              med alla dessa nyheter som ständigt dyker upp. Nu vill ni dessutom
              lägga till något så innovativt som ett ettårigt gymnasium.
            </seg>
            <seg n="711b14b8">
              Jag frågade finansministern tidigare hur han såg på vilken arbetsmarknad
              som de ettåriga gymnasieutbildningarna skulle motsvara. Var ska
              de här människorna jobba någonstans? Jag tycker att det är en
              relevant fråga också för Carl B Hamilton att svara på. Jag fick
              ju inget svar från finansministern. Vilka företag ska ta emot
              de personer som går den ettåriga utbildningen? De säger ju själva
              att de inte tycker att det här är någon särskilt bra idé. Vore
              det inte bättre att göra den här typen av förändringar i samverkan
              med näringslivet och de fackliga organisationerna, som nu sågar
              förslaget?
            </seg>
          </u>
          <note type="speaker" n="879cfa9a">
            Anf. 58 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-3" n="aa43a260">
            <seg n="9155e146">
              Herr talman! Vi satsar mer pengar nu därför att vi vill ha en
              bättre gymnasieskola, lite vagt uttryckt, men det är fråga om
              en lång rad insatser. Fredrik Olovsson nämnde bland annat det
              ettåriga gymnasiet. Jag återkommer till det.
            </seg>
            <seg n="458d9f89">
              Att det sedan blir mindre pengar beror ju på att ungdomskullarna
              minskar i så stor utsträckning. Vi kan inte år 2020 ha lika många
              platser som i dag eftersom vi då har bara 80 procent av antalet
              personer i den aktuella åldersgruppen. Det är liksom demografiska,
              befolkningsmässiga förändringar som i stor utsträckning förklarar
              detta.
            </seg>
            <seg n="01195b7c">
              Sedan frågan om en ettårig gymnasieutbildning ingen skulle vara
              gladare än jag om alla de som jag nu hoppas går en ettårig utbildning
              hade gått en treårig utbildning. Men alternativet är inte att
              de går en treårig utbildning, utan det är att de hoppar av.
            </seg>
            <seg n="49680d10">
              Vi försöker alltså att anpassa skolan till dem som ska gå i skolan
              och inte anpassa dem som ska gå i skolan till skolan. Vi kan liksom
              inte pressa igenom de här personerna. Problemet är att det är
              en sådan stor mängd ungdomar som hoppar av gymnasiet. Det är det
              som är grunden till att vi måste tänka om och inte bara ha treårig
              utan också tvåårig och ettårig gymnasieutbildning.
            </seg>
            <seg n="bb669c25">
              Då frågar Fredrik Olovsson vad det är för arbetsmarknad. Jag
              hoppas och tror att de här ungdomarna när de har gått igenom en
              ettårig utbildning kommer att upptäcka att det inte var riktigt
              bra. Men då kanske de har hunnit bli 20 eller 22 år, och förhoppningsvis
              tar inte livet slut utan man kanske med den insikten och den arbetslivserfarenhet
              som man har vid den åldern går och sätter sig på skolbänken igen.
            </seg>
            <seg n="226278ab">
              Det är så att säga ett strukturellt problem i alla industriländer
              att de riktigt okvalificerade jobben har flyttat till Kina och
              att det är mycket svårt att ha en väldigt dålig utbildningsbakgrund
              i ett land som Sverige, i Västeuropa eller i Nordamerika.
            </seg>
          </u>
          <note type="speaker" n="c35c4d68">
            Anf. 59 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-5" n="ee3b55b8">
            <seg n="b3ee4095">
              Herr talman! Förra gången som jag tog upp besparingarna i gymnasieskolan
              med Carl B Hamilton skyllde han på att de var tvungna att genomföra
              dem därför att demografin såg ut på det sättet. Men nu lägger
              man tillbaka pengar, så det var tydligen inte demografin i alla
              fall. Det var någonting annat. Och det var det ju. Ni har gjort
              om gymnasieskolan och trodde att ni skulle spara pengar på det,
              men kommunerna har upptäckt att så inte är fallet. Det går inte
              att genomdriva de besparingarna med mindre än att man försämrar
              undervisningen.
            </seg>
            <seg n="d3402d17">
              Ni satsar alltså inga pengar. Ni lägger tillbaka det ni har tagit
              bort tidigare, och så ligger det ändå en besparing senare. Det
              är snarare en fråga om dimridåer än om reella satsningar på utbildning.
            </seg>
            <seg n="3b890364">
              Vad är då alternativet för dem som går en ettårig gymnasieutbildning?
              Enligt Carl B Hamilton är det svårt för dem att få jobb, och det
              är den bild som alla ger som har talat om det här. Näringslivet
              tror inte att man har avsättning och användning för dem som har
              en så kort utbildning.
            </seg>
          </u>
          <note type="speaker" n="4858d8af">
            Anf. 60 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-4" n="aa43a260">
            <seg n="02a52b0b">
              Herr talman! Repliken, Fredrik Olovsson, på det sista är att
              man kan tycka att det blir svårt för dessa personer, dessa ungdomar
              att få jobb med en så kort utbildning som ett år, men alternativet
              är att de kanske inte har någon utbildning över huvud taget. Det
              är det som är det dystra alternativet, och detta är ett sätt att
              försöka få in dem i gymnasieskolan. Har de gått där ett år kommer
              de förhoppningsvis tillbaka till utbildningssystemet i en eller
              annan form senare och vidareutbildar sig, eller så vidareutbildar
              de sig på sina arbetsplatser. I många företag finns det möjlighet
              till det.
            </seg>
            <seg n="959e0c00">
              Fredrik Olovsson antyder att regeringen skulle tricksa med pengar.
              Men Jan Björklunds folkpartistiska utbildningspolitik och regeringens
              utbildningspolitik är tillsammans med forsknings- och högskolepolitiken
              en massiv satsning på ökad utbildning i Sverige. De 900 miljonerna
              för gymnasiereformen nu är en bekräftelse på detta.
            </seg>
          </u>
          <note type="speaker" n="ee5b8da3">
            Anf. 61 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-13" n="7b7c8e05">
            <seg n="e0265ba5">
              Herr talman! Folkpartiet har under en lång tid försökt utmåla
              sig som skolpartiet framför andra och som en garant för en fungerande
              skola och bra skolresultat i Sverige. Tyvärr visar inte utvecklingen
              i vårt land riktigt det mönster som Folkpartiet har utmålat när
              de talar om att deras reformer ska få sådana positiva effekter.
            </seg>
            <seg n="3b7979b3">
              Det är också ganska uppenbart när regeringen nu i sin budget
              drar ned på gymnasieskolan. Ser man på de kommande fyra åren försvinner
              ju över 3 miljarder från gymnasieskolorna med regeringens budget.
              Med sådana neddragningar är det inte så konstigt att resultaten
              kommer att försämras.
            </seg>
            <seg n="7a7c9644">
              Vi tror inte att det är rätt väg att gå, utan vi vill i stället
              göra en stor satsning på att förbättra möjligheterna för lärare
              att utbilda sig och därmed också kunna få högre lön. Det tror
              vi är rätt väg att gå. Vi ser i forskningen att en bättre och
              mer motiverad lärarkår som också har en aktuell utbildning är
              ett väldigt effektivt sätt att få elever med högre kunskapsnivåer
              och kunskapsresultat.
            </seg>
            <seg n="153ea22b">
              Jag vill fråga Carl B Hamilton om den ettåriga gymnasieutbildning
              som diskuterats här tidigare och som också har varit en av skolminister
              Jan Björklunds stora frågor. Det är extremt oklart i budgeten
              vad detta egentligen går ut på. Finns det över huvud taget ett
              ettårigt gymnasium i regeringens budget? Frågar man Folkpartiet
              och Jan Björklund verkar det som att ja, man har en satsning på
              en ettårig gymnasieskola. Frågar man däremot Moderaternas skolansvarige
              eller Kristdemokraternas säger de att nej, så är det inte alls.
              Det är inte alls någon ny gymnasiereform, utan det är bara en
              förstärkning av redan befintliga satsningar.
            </seg>
            <seg n="6d2e1f1d">
              Kan Carl B Hamilton försöka hjälpa oss att lösa det här? Vad
              är det egentligen regeringen föreslår? Kommer det att bli en ettårig
              gymnasieutbildning, eller är det här bara en förstärkning av redan
              befintliga program?
            </seg>
          </u>
          <note type="speaker" n="f492d19d">
            Anf. 62 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-5" n="aa43a260">
            <seg n="d3f62ec3">
              Herr talman! För det första vill jag bestrida det som Per Bolund
              sade. I budgeten finns det nämligen nästan 900 miljoner kronor
              till denna gymnasiereform, så det här med neddragningar är inte
              riktigt korrekt. Sedan finns det befolkningsmässigt ett neddragningsbehov
              allteftersom årskullarna med elever minskar i omfattning.
            </seg>
            <seg n="86fa594f">
              Eftersom Per Bolund tog upp lärarnas situation vill jag också
              nämna att det står i budgeten att det kommer att tillsättas en
              utredning som ska minska byråkratin för lärare i skolorna. De
              ska i större utsträckning kunna ägna sig åt att lära och lära
              ut och i mindre utsträckning fylla i blanketter och rapporter
              och så vidare. Jag vill inte alls förneka att det delvis är den
              här regeringen och Jan Björklund som har orsakat en ökad administration,
              men nu vidtar vi i alla fall åtgärder för att göra den mer rimlig
              och ge lärarna bättre fokus på deras huvuduppgift.
            </seg>
            <seg n="63e8fe03">
              När det gäller resultaten tror jag att man ska vara realistisk.
              Att ändra utbildningssystemet och få bättre resultat är som att
              vända en oceanångare. Det kommer att ta lång tid, och det är många
              kohorter av ungdomar som ska gå igenom systemet innan man egentligen
              ser några bestående resultat.
            </seg>
            <seg n="5d8df28b">
              Beträffande den ettåriga utbildningen fattas det beslut om den
              nu, och det är klart att den inte finns dagen efter eller samma
              dag som budgeten läggs fram. Själva tanken är dock precis den
              som jag talade med Fredrik Olovsson om. Man kan tycka att det
              är dystert att man ska behöva ha ettåriga utbildningar, det vore
              bättre med treåriga, men alternativet är att ett antal ungdomar
              inte kommer igenom utbildningen över huvud taget. Det är också
              så att vi har en situation där arbetslösheten i stor utsträckning
              är fokuserad till unga människor och människor med invandrarbakgrund.
            </seg>
          </u>
          <note type="speaker" n="38fa287c">
            Anf. 63 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-14" n="7b7c8e05">
            <seg n="1a067e62">
              Herr talman! Carl B Hamilton är tydligare än man kan begära.
              Där Miljöpartiet satsar och föreslår att man ska skapa utrymme
              för att faktiskt höja lärarnas kompetens och se till att de får
              en bättre löneutveckling, där tillsätter Folkpartiet utredningar.
            </seg>
            <seg n="dc4312f7">
              Det är också tydligt att när Folkpartiet har genomfört sin stora
              omläggning av skolpolitiken har man varken lyssnat på ansvariga
              myndigheter, elever eller lärare, och det är också det som gör
              att man gång på gång tvingas backa, göra om och reformera ytterligare.
              Man får skjuta upp de reformer man har. Detta är någonting som
              absolut inte ger den arbetsro som skapar en miljö i skolan som
              uppmuntrar till inlärning och ger den stabilitet som både elever
              och lärare behöver.
            </seg>
            <seg n="4fc828c0">
              För att återvända till ett ettårigt gymnasium: Kristdemokraterna
              kommenterar Jan Björklunds utspel med att det som Björklund har
              gjort utspel om inte finns. Det som finns är en kvalitetssatsning
              på yrkesintroduktionen. Frågan är alltså om det är en gymnasieutbildning
              eller en satsning på yrkesintroduktion som regeringen föreslår.
              Det verkar som om bilden är väldigt splittrad.
            </seg>
          </u>
          <note type="speaker" n="a8454e47">
            Anf. 64 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-6" n="aa43a260">
            <seg n="8aba58a3">
              Herr talman! I och för sig gör regeringen även satsningar på
              yrkesvux och yrkeshögskola, men det är också den här ettåriga
              gymnasieutbildningen.
            </seg>
            <seg n="65645aca">
              Jag tycker att Per Bolund är orättvis. Regeringen har infört
              en ny lärarutbildning. Ärligt talat, hade regeringen under årens
              lopp lyssnat på myndigheterna på skolområdet vi har ju ändrat
              rätt mycket på dem också hade ingenting hänt. Det hade varit väldigt
              mycket arbetsro i skolan ja. Men det hade varit fel skola. Det
              hade varit en flumskola. Jag tar hellre en något orolig tid i
              skolan när man omvandlar skolan från en flumskola till en kunskapsskola.
              Man kan inte ha arbetsro i skolan som ändamålet för skolpolitiken.
            </seg>
            <seg n="abd196bc">
              Det är mitt svar, och jag tycker, precis som jag tror att Per
              Bolund också gör, att det är otroligt viktigt att inte bara fokusera
              på eleverna utan även på lärarna, och det är därför vi har infört
              en ny lärarutbildning.
            </seg>
          </u>
          <note type="speaker" n="ef9656ed">
            Anf. 65 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-15" n="6a17174a">
            <seg n="c022958f">
              Herr talman! Jag måste säga att jag blir lite besviken på Carl
              B Hamilton. Jag har alltid tyckt att även om Carl B Hamilton har
              knäppa åsikter så är han intellektuellt hederlig.
            </seg>
            <seg n="a8fb99b6">
              Vi står alltså här i dag med anledning av en diskussion kring
              en budget för åren 2013 till 2016. I den debatten drar regeringen
              och Carl B Hamilton fram ett kort i form av satsningar på infrastruktur
              och järnväg. Carl B Hamilton talar sig varm för att det nu ska
              byggas järnväg, med två nya sträckningar och att det ska fram
              medel till Trafikverket så att man klarar av nuvarande infrastrukturunderhåll,
              trimning och reparationer.
            </seg>
            <seg n="f4d7f71a">
              Hur mycket satsas det då? Jo, i budgeten år 1, alltså det aktuella
              budgetåret 2013, satsar man 0 kronor. År 2 i budgeten satsar man
              1,7 miljarder, och där stannar man sedan kvar resterande tre år
              i perioden. Trafikverket har sagt att man behöver 4 miljarder
              för att klara av en rimlig ambitionsnivå för den nuvarande infrastrukturen
              4 miljarder per år från 2012. För det får man 1,7 miljarder per
              år från 2014 av regeringen. Till det kommer två nya dragningar,
              enligt regeringen till en kostnad av 35 miljarder kronor.
            </seg>
            <seg n="abe33322">
              Sammanlagt under den budgetperiod vi står här och diskuterar
              i dag lägger regeringen totalt 5,1 miljarder kronor extra till
              infrastruktur och järnväg. 5,1 miljarder kronor bara reparationerna
              för den nuvarande infrastrukturen skulle kosta 20 miljarder, alltså
              fyra gånger så mycket under samma budgetperiod. Den sammanlagda
              prislappen för det regeringen aviserar är 55 miljarder.
            </seg>
            <seg n="68cd9387">
              Det är alltså samma regering som återigen gång på gång står och
              pratar om opportunism här i talarstolen. Vore det inte bättre
              att vi förhöll oss till den budgetperiod som vi är här för att
              diskutera?
            </seg>
          </u>
          <note type="speaker" n="130150af">
            Anf. 66 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-7" n="aa43a260">
            <seg n="065329b5">
              Herr talman! Jag tror att vi på infrastrukturområdet, liksom
              på till exempel försvarspolitikens eller energipolitikens område,
              måste ha ett mycket längre perspektiv. Vi ska diskutera både det
              kortare perspektivet och det längre perspektivet. Men infrastrukturprojekt
              gäller så otroligt långsiktiga investeringar.
            </seg>
            <seg n="5e9bd0a3">
              Det som man kan göra i närtid är att följa Trafikverkets förslag
              till att börja med. Om man föreslår saker och ting på kort sikt
              kan de inte genomföra det, för de behöver också planeringstid.
              Men på kort sikt är det framför allt eftersatt underhåll i årtionden
              som ska repareras drift och underhåll, nya vagnar, nya eluppvärmda
              växlar och så vidare, sådana saker som kan genomföras med relativt
              kort varsel eller kort planeringstid.
            </seg>
            <seg n="c406575d">
              Det längre perspektivet är att bygga snabbtåg till Linköping,
              mellan Göteborg och Borås och så vidare. Det är långa processer
              där man ska expropriera mark, ha miljötillstånd och så vidare.
              Ja, gärna för mig att det går så fort som möjligt, självklart,
              men det finns också en del andra överväganden som man måste göra
              i sammanhanget.
            </seg>
            <seg n="15989255">
              Vi är överens om infrastruktur, tror jag. Jag vill gärna att
              det går fortare än vad Trafikverket kan se i sin planering, men
              jag är inte säker på att det går. Det finns både miljööverväganden
              och rättsliga överväganden i sammanhanget.
            </seg>
          </u>
          <note type="speaker" n="19c6d204">
            Anf. 67 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-16" n="6a17174a">
            <seg n="c3db0abd">
              Herr talman! Jag är inte säker på att vi är så överens när det
              kommer till infrastrukturen.
            </seg>
            <seg n="f5892166">
              Jag tycker inte att det är realistiskt att stå och tala om satsningar
              och projekt i storleksordningen 55 miljarder kronor och samtidigt
              skjuta till 5,1 miljarder. Jag tycker inte att det är rimligt.
            </seg>
            <seg n="1a073ac3">
              Vad gäller tidsperspektiv är det självklart viktigt att man har
              ett långt tidsperspektiv när det kommer till stora infrastrukturella
              satsningar. Men frågan är då: Varför drar man in det i en budget
              som avser budgetperioden 20132016? Varför smäller man in 35 miljarder
              där som det inte finns en krona avsatt för och som ligger långt
              fram i tiden, en tid som är utanför både denna budgetperiod och
              innevarande mandatperiod, under en annan regering och en helt
              annan tid i riksdagen? Jag förstår inte riktigt. För mig är det
              detta som sätter pricken över i för vad opportunism är.
            </seg>
          </u>
          <note type="speaker" n="ddd6745a">
            Anf. 68 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-8" n="aa43a260">
            <seg n="67a412fa">
              Herr talman! Även om man inte kan spendera pengarna förrän låt
              oss säga 2017 eller 2020 kan man redan i dag planera för att man
              ska spendera pengarna då. Genom att man börjar med den planeringen
              redan i dag har man reserverat pengar för de investeringar som
              ska genomföras 2017 eller 2020. Om man inte har ett längre perspektiv
              riskerar man att de pengarna inte finns tillgängliga vid den framtida
              tidpunkten.
            </seg>
            <seg n="69e5dde5">
              Det är verkligen inte opportunism utan snarare långsiktig planering
              av intäkter.
            </seg>
            <seg n="91dc0503">
              Underskatta inte heller att Trafikverket och de som ska bygga
              de här infrastrukturerna också behöver ganska lång planeringstid
              för att få fram tillstånd, arbetskraft, maskiner och så vidare.
              Det är inte snutet ur näsan.
            </seg>
          </u>
          <note type="speaker" n="d7084e36">
            Anf. 69 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-2" n="f533eda9">
            <seg n="9f54ef5e">
              Herr talman! Att avstå från skatteintäkter på mer än 16 miljarder,
              som till övervägande del kommer från storföretag med rejäla vinster
              i sin verksamhet, ger troligen inte någon positiv effekt på Sveriges
              ekonomi eller påverkar sysselsättningen i nämnvärd omfattning.
            </seg>
            <seg n="2f418cb0">
              Det säger Företagarna i en kommentar till regeringens största
              reform sänkt bolagsskatt.
            </seg>
            <seg n="03281195">
              Enligt OECD:s utvärdering av tillväxtfrämjande skattereformer
              ger en sänkning av bolagsskatten mycket små effekter på kort sikt,
              och efter fem till tio år är de fortfarande mycket begränsade.
              Mindre än hälften av sänkningen går tillbaka i någon form av investering.
              Resten går till vinster.
            </seg>
            <seg n="7780351b">
              Det regeringen gör är att öka storbolagens och framför allt bankernas
              vinster banker som spekulerat och orsakat den finanskris vi nu
              lever med.
            </seg>
            <seg n="06da5371">
              Sverige har redan i dag en internationellt konkurrenskraftig
              bolagsskatt. Vi ligger 3 procent under genomsnittet för våra tio
              viktigaste handelspartner. I genomsnitt ligger industriländernas
              bolagsskatt på 29 procent bnp-vägt. Nu gäller det här den lagstadgade
              skattesatsen, och den ska man ju inte jämföra, enligt vad Borg
              tidigare har sagt.
            </seg>
            <seg n="5bbbb61b">
              Vänsterpartiet har låtit riksdagens utredningstjänst undersöka
              den effektiva bolagsskatten i olika länder. Med det menas den
              faktiska skatt som betalas in. Undersökningen visar att Sverige
              ligger i den nedre delen bland de jämförda länderna inom OECD.
              Ser man till hela decenniet 20002009 var den inbetalade skatten
              i förhållande till företagens resultat efter finansnetto i genomsnitt
              endast ca 15 procent enligt Skatteverket. Det är alltså den verkliga
              nivån på bolagsskatten i Sverige: 15 procent. Att säga att den
              inte är internationellt konkurrenskraftig är mycket märkligt.
            </seg>
            <seg n="d9c1b956">
              Det är inte så att vi har problem med vinstnivåer i de svenska
              storbolagen, utan det är efterfrågan som är det stora problemet.
              Men varför ska ni, Carl B Hamilton, öka bankernas vinster, de
              som har orsakat denna kris, samtidigt som ni väljer att bestraffa
              dem som har förlorat jobbet på grund av krisen?
            </seg>
          </u>
          <note type="speaker" n="f8b17f62">
            Anf. 70 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-9" n="aa43a260">
            <seg n="6638f9cb">
              Herr talman! Jag tror att man ska tänka igenom den här situationen
              med utgångspunkt i alternativet, som egentligen inte står i budgeten,
              nämligen anta att vi inte sänker bolagsskatten. Ja, men då kommer
              ett antal företag att flytta, ett antal jobb kommer att flytta
              och vinster kommer att flytta. Det betyder att skattebasen flyttar.
              Då blir det inte de 16 miljarder som Ulla Andersson nämner, för
              de beskattas någon annanstans om de beskattas över huvud taget.
            </seg>
            <seg n="e0a6722f">
              Jag menar att det är en fiktiv beräkning detta med förlusten,
              kostnaden för att sänka bolagsskatten. Den blir inte alls så stor,
              för alternativet är att skattebasen flyttas.
            </seg>
            <seg n="ea37fed7">
              Sedan var det Företagarna. Ja, men de organiserar ju företagare,
              fysiska personer. De är inte aktiebolag. Det är klart att de hellre
              vill ha förändring av 3:12-reglerna eller andra skatter. Det är
              en intressegrupp för en helt annan typ av företag. Jag hoppas
              verkligen att de kan få sitt nästa gång vi gör företagsskattesänkningar,
              men denna gång är det aktiebolagen.
            </seg>
            <seg n="3b1b3e31">
              Bankerna ja, men de kvider ju för att de får känna på det som
              vi i finansutskottet också håller på med, högre kapitaltäckningskrav.
              Att de skulle vara några stora vinstmaskiner i och för sig är
              det riktigt att de har stora vinster, men det är inte så som de
              själva uppfattar situationen.
            </seg>
            <seg n="c76a83a4">
              Vi har ju en speciell situation. Det är skillnad på beskattningens
              möjligheter i Centraleuropa och i Europas periferi. Vi ligger
              lite vid sidan av, vilket sätter ett extra tryck på våra företagsskatter.
              Vi ligger långt ifrån marknaden. Många företag behöver ligga nära
              marknaden, och då ligger man inte i Sverige. Vi har en nackdel
              där.
            </seg>
          </u>
          <note type="speaker" n="a7be4079">
            Anf. 71 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-3" n="f533eda9">
            <seg n="d6252759">
              Herr talman! Varken Svenskt Näringsliv eller Företagarna efterfrågar
              den här reformen. Och som jag sade är den effektiva bolagsskatten
              i Sverige 15 procent. Man kan inte säga att den inte är konkurrenskraftig.
            </seg>
            <seg n="24fbe592">
              Egentligen är det så att ni betalar storbolagen för att de har
              utnyttjat hål i skattelagstiftningen. De får betalt för att de
              har utnyttjat hål i skattelagstiftningen. Men ni tycker inte att
              det räcker att de ska få betalt med den summa som motsvarar det
              de har utnyttjat, utan de ska få lite extra pengar.
            </seg>
            <seg n="75771452">
              Bankernas vinster, som Carl B Hamilton undrade om de var så höga,
              var 60 miljarder efter finansnetto i fjol, och nu vill ni öka
              dem ytterligare.
            </seg>
            <seg n="231dfb20">
              Samtidigt för ni en politik som straffar dem som har förlorat
              jobbet i krisen väldigt hårt. I dag är det tre av tio inskrivna
              på Arbetsförmedlingen som får ersättning från a-kassan. När ni
              tillträdde var det åtta av tio. I dag får en av tio ut 80 procent
              i ersättning i förhållande till sin tidigare lön.
            </seg>
            <seg n="35a36dc6">
              Ni för alltså en politik där ni gynnar storkapitalet och straffar
              dem som drabbas av krisen.
            </seg>
          </u>
          <note type="speaker" n="f5bac452">
            Anf. 72 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-10" n="aa43a260">
            <seg n="d6d70903">
              Herr talman! Det var många saker på en gång, men låt mig fokusera
              på detta med bolagsskatten och arbetslösheten.
            </seg>
            <seg n="25565e01">
              Om man inte sänker bolagsskatten, om man inte har konkurrenskraftiga
              företagsskatter, blir ett antal människor i de företagen arbetslösa
              därför att produktionen och lokaliseringen flyttar någon annanstans.
              Sedan kan Ulla Andersson tycka att 15 procent effektiv bolagsskatt
              är alldeles för låg. Men det är ju sanningen.
            </seg>
            <seg n="45acba4d">
              Vi räddar inte folk från arbetslöshet genom att ha hög bolagsskatt.
              Jag förstår inte resonemanget. Vi är en liten, öppen ekonomi.
              Vi måste anpassa våra villkor så att vårt land är attraktivt som
              en plats för att lokalisera företagsamhet.
            </seg>
          </u>
          <note type="speaker" n="4656de50">
            Anf. 73 PER ÅSLING (C):
          </note>
          <u who="per_asling_f81bf3" xml:id="i-92e8100fb4373336-2" n="70b3e018">
            <seg n="37b4324d">
              Herr talman! Lärdomarna från den svenska finanskrisen i början
              av 1990-talet var dyrbara men värdefulla. I en turbulent värld
              har den politiska uppslutningen bakom överskottsmål och utgiftstak,
              som Centerpartiet var med och skapade, inneburit att vårt land
              har klarat en svår global finansiell kris bättre än de flesta
              länder. Vi har nu råd att satsa inför framtiden för att motverka
              följderna av krisen också i Sverige.
            </seg>
            <seg n="8af13f1d">
              De viktigaste satsningarna i årets budgetproposition har det
              gemensamt att de är investeringar i framtida tillväxt, jobbskapande
              och skatteintäkter. Genom framsynta satsningar på det svenska
              näringslivet och på tillväxt i hela landet lägger vi grunden för
              många års fortsatt ekonomisk utveckling och fler jobb.
            </seg>
            <seg n="16881230">
              De ägarledda och entreprenörsdrivna företagen är i dag själva
              basen för jobbskapande. De senaste 20 åren har fyra av fem nya
              jobb skapats i mindre och medelstora företag. Inget talar för
              att den andelen kommer att bli mindre i en globaliserad och konkurrensutsatt
              värld.
            </seg>
            <seg n="085a5569">
              Det är därför en huvuduppgift att fortsätta att förbättra villkoren
              för dessa företag och företagare. Genom investeraravdraget gör
              vi det lättare att såväl starta företag som finansiera en expansion,
              genom att göra det billigare att investera i mindre företag. Reformen
              minskar investeringskostnaderna med 15 procent. Det är ett svar
              till de många företagare som har talat om svårigheten att få ihop
              finansieringen.
            </seg>
            <seg n="34839a6e">
              Genom att göra det lättare att bygga ett eget kapital underlättar
              vi också för dem som har behov av lånefinansiering. Det är speciellt
              viktigt för landsbygdsföretagare och utlandsfödda företagare,
              som ofta har svårt att hitta finansiering.
            </seg>
            <seg n="1c7de5aa">
              Till detta kommer en omfattande satsning på hela det svenska
              näringslivet genom en kraftigt sänkt bolagsskatt, som ger oss
              en synnerligen konkurrenskraftig nivå. Den underlättar investeringar
              i Sverige, och den förbättrar lönsamheten i många bolag.
            </seg>
            <seg n="e36bad6d">
              Självfallet kan man alltid diskutera olika prioriteringar. Bolagsskattesänkningen
              tillsammans med investeraravdraget skapar en helhet som är bra
              för små och växande företag, liksom för stora företag.
            </seg>
            <seg n="84a915a3">
              De kommande åren är det viktigt att reformerna inte stannar under
              budgettaket. Det finns ett stort reformbehov som inte handlar
              om ekonomiska reformer, som minskar krånglet och som underlättar
              för företagen att anställa fler. Den bästa arbetsmarknadspolitiken
              är en framsynt och småföretagarorienterad näringspolitik.
            </seg>
            <seg n="152a2252">
              Vi gör också en översyn av fordonsbeskattningen för att premiera
              nyförsäljning av fordon med låg klimatpåverkan. Till det kommer
              ett historiskt omfattande paket med satsningar på infrastruktur
              för att hålla samman vårt land. Tillgången till fungerande transporter
              är avgörande för företagande och boende i hela landet. Att investera
              i infrastruktur är att investera i ett sammanhållet land.
            </seg>
            <seg n="3d9f2c1c">
              Investeringar i nya järnvägsförbindelser förstorar arbetsmarknadsregioner
              och underlättar för fler att få jobb. Stora investeringar i gruvnäringens
              infrastruktur borgar för fortsatta framgångar för att våra viktigaste
              basnäringar, i det här fallet gruvnäringen, ska få en fortsatt
              bra utbyggnad.
            </seg>
            <seg n="f0cc0e4e">
              Men vi satsar också på offentligt engagemang för utbyggnad av
              snabbt bredband på landsbygden. Det förbättrar förutsättningarna
              för företagande, utbildning och boende.
            </seg>
            <seg n="d905b87c">
              För Centerpartiet har prioriteringarna inför årets budgetarbete
              varit tydliga. Vi vill ta vara på den möjlighet som Sverige kan
              ha i en turbulent omvärld.
            </seg>
          </u>
          <note type="speaker" n="62209903">
            Anf. 74 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-6" n="ee3b55b8">
            <seg n="5e453cdb">
              Herr talman! Det var intressant att lyssna på Per Åsling, framför
              allt i delen som gällde bolagsskatten. Det var ju en helt annan
              uppfattning än den som Centern har drivit under mycket lång tid.
              Det är precis nu på slutet, när ni har blivit överkörda, som Per
              Åsling tycker att det är en bra idé.
            </seg>
            <seg n="e8765183">
              Dessutom lånar ni till denna mycket stora skattesänkning för
              bolagen. Då kommer vi tillbaka till den fråga som jag ställde
              tidigare. Våra två partier har ju liksom varit garanten för ordning
              och reda i statsfinanserna. Det var vi som skapade ramverket och
              sanerade statens finanser, och ni har fortsatt att ta ansvar för
              ordning och reda.
            </seg>
            <seg n="152e25c9">
              Nu vill jag höra vad Per Åsling har att säga om alla dem som
              säger att vi åtminstone närmar oss gränsen för att man når överskottsmålet,
              de tre indikatorer som jag tog upp med Anders Borg tidigare. Hur
              ser Centerpartiet på det? Klarar vi överskottsmålet?
            </seg>
          </u>
          <note type="speaker" n="e0b5f00f">
            Anf. 75 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-3" n="70b3e018">
            <seg n="23bffaa6">
              Herr talman! Ni säger, Fredrik Olovsson, att ekonomin kommer
              att gå sämre framöver, att vi är för optimistiska och satsar för
              mycket. Det hänger inte ihop. Vad menar ni egentligen?
            </seg>
            <seg n="26434fae">
              Vanlig traditionell konjunkturpolitik innebär att om ekonomin
              går lite sämre, då ska man stimulera. Ni tror att ekonomin kommer
              att gå ännu sämre. Vad är då slutsatsen av det resonemanget för
              Fredrik Olovsson? Om ekonomin går ännu sämre borde ni vilja satsa
              ännu mer. Men här står du och kritiserar oss för att vi gör det.
            </seg>
            <seg n="41941517">
              Det finanspolitiska ramverket har vi försvarat under alla år.
              Vi var med och initierade det. Vi gjorde det tillsammans med er
              det är riktigt. Under inga omständigheter är vi beredda att släppa
              det. Vi är en garant för att det finanspolitiska ramverket ska
              fortsätta att gälla och verka. Det har haft en bra funktion under
              många år. Det är tack vare det och den breda politiska uppslutning
              som nu finns som vi har ordning i statsfinanserna och starka statsfinanser.
            </seg>
            <seg n="38eb1bd2">
              Jag vill också kommentera frågan om bolagsskatt. Ja, vi vill
              sänka bolagsskatten. Vi vill genomföra reformer som gör det lättare
              att driva företag i Sverige. Där är investeraravdraget en viktig
              ny ingrediens beträffande finansieringsmöjligheterna för företag.
              Vi vill fortsätta med att ta ansvar för att skapa jobb och välstånd,
              och då måste de ekonomiska förutsättningarna att finansiera företag
              förbättras.
            </seg>
          </u>
          <note type="speaker" n="857d9628">
            Anf. 76 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-7" n="ee3b55b8">
            <seg n="6672536e">
              Herr talman! Ni når inte överskottsmålet enligt de tre indikatorer
              som Anders Borg har tagit fram och som man mäter mot. Ni når det
              inte! Men ändå ska ni genomföra en stor bolagsskattesänkning med
              lånade pengar.
            </seg>
            <seg n="b975fcc9">
              Nu får jag höra att man då slår mot konjunkturen och efterfrågan.
              Men vilken konjunktur- och efterfrågeeffekt får sänkt bolagsskatt?
              Har ni räknat på det? Jag skulle tro att ytterst få ekonomer tycker
              att det är lösningen, om man ser en vikande konjunktur. Men Per
              Åsling får gärna utveckla den delen.
            </seg>
            <seg n="37c5e7b6">
              Investeraravdraget är en alldeles utmärkt idé. Vi hade ett liknande
              förslag i vår arsenal tidigare. Om ni också ansluter er till det
              är det utmärkt. Vi har alltså fortfarande en del gemensamt.
            </seg>
          </u>
          <note type="speaker" n="f1d991b9">
            Anf. 77 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-4" n="70b3e018">
            <seg n="0ab8422f">
              Herr talman! För de satsningar som nu görs på svenskt företagande
              är både investeraravdraget och bolagsskatten viktiga framtidssatsningar.
              En sänkt bolagsskatt innebär att tillgången på kapital för den
              totala företagssektorn förbättras. Som vd:n för Företagarna uttryckte
              det skapar bolagsskattesänkningen tillsammans med investeraravdraget
              en helhet som är bra för både små, växande företag och stora företag
              i Sverige. Går det bra för Saab, Volvo och Scania skapas också
              utrymme för underleverantörer inom industrisektorn och för tjänsteföretag.
              Det skapar fler företag, växande företag och fler jobb.
            </seg>
          </u>
          <note type="speaker" n="ce7fdc22">
            Anf. 78 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-15" n="7b7c8e05">
            <seg n="3294aa6b">
              Herr talman! Så sent som i förra veckan hävdade miljöminister
              Lena Ek att Centerpartiet gärna ville höja koldioxidskatten. Till
              Naturskyddsföreningens tidning Sveriges natur sade Lena Ek så
              här: Koldioxidskatten är ju jättebra och Centerpartiet vill att
              den skärps. Det håller Miljöpartiet med om. Vi har sedan länge
              insett att koldioxidskatt är en väldigt effektiv metod att minska
              Sveriges miljöpåverkan och vårt fossilberoende, som ju skapar
              osäkerheter för framtiden.
            </seg>
            <seg n="2994a08a">
              Trots att miljöminister Lena Ek och Centern så sent som i förra
              veckan flaggade för höjd koldioxidskatt finns den reformen inte
              med i budgeten över huvud taget. Detta är väl ytterligare ett
              exempel på hur Centerpartiet gärna pratar om miljö- och klimatåtgärder,
              men när det väl kommer till konkreta förhandlingar i budgeten
              eller i andra sammanhang viker Centerpartiet ned sig. Då står
              man inte längre för de vackra orden, och de åtgärder som man diskuterar
              är inte så viktiga längre.
            </seg>
            <seg n="024c8eaa">
              Min fråga till Per Åsling är: Vad var det för något annat som
              ni fick igenom i budgeten och som gjorde att ni än en gång sålde
              ut klimatfrågorna?
            </seg>
          </u>
          <note type="speaker" n="4f7a0a08">
            Anf. 79 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-5" n="70b3e018">
            <seg n="ddc1dc9e">
              Herr talman! Vi har inte sålt ut några klimatfrågor. Vi satsar
              i den här budgeten mer på miljön än det gjordes någon enda gång
              under de år då ni, Per Bolund, var med och bildade majoritet i
              Sveriges riksdag. Mellan 1998 och 2006 lyckades ni toppa med 3,1
              miljarder. Den budget vi lägger fram i dag innebär en satsning
              på miljön med 5,3 miljarder, och det lägger vi fast fram till
              2016.
            </seg>
            <seg n="b08c9527">
              Det här är en offensiv miljöbudget. Vi satsar 120 miljoner kronor
              under tre år för att energieffektivisera byggnader. Vi satsar
              nära 14 miljarder de kommande tre åren på energiforskning för
              ny miljövänlig teknik. Vi satsar 238 miljoner kronor fram till
              2016 på naturreservat och nya naturvårdsavtal. Vi satsar 500 miljoner
              för att kunna bidra i internationella klimatfonder. Vi satsar
              210 miljoner kronor på investeringsstöd för solceller. Vi skjuter
              dessutom till extra pengar ända fram till 2016 på motsvarande
              nivå.
            </seg>
            <seg n="1ab69d73">
              Fram till 2016 kommer alliansregeringen också att satsa 280 miljoner
              kronor på att öka produktionen av, förbättra distributionen av
              och öka användningen av biogas. Det är en satsning som sker utöver
              de 60 miljoner som redan har aviserats för 2013.
            </seg>
            <seg n="b518f2f3">
              Den här budgeten är offensiv. Det är en miljösatsning annat är
              inte sant, Per Bolund.
            </seg>
          </u>
          <note type="speaker" n="c04a99bb">
            Anf. 80 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-16" n="7b7c8e05">
            <seg n="e74f8adc">
              Herr talman! Det är uppenbart att det som centerpartister talar
              om i medier inte är sådant som man sedan lyckas driva igenom i
              budgeten. Posten Reservat är ju en post som Centerpartiet har
              medverkat till att regeringen har dragit ned år efter år. Det
              lilla tillskott som kommer nu gör inte något för att man ska komma
              i närheten av var man har varit tidigare och var man borde vara.
            </seg>
            <seg n="ad757035">
              När det gäller solceller, som Per Åsling lyfte fram, gör man
              ju en neddragning jämfört med de stöd som finns i dag. Det är
              egentligen bara en fortsättning men på en lägre nivå än de stöd
              man redan har haft. Att kalla en tidigare neddragning som man
              återställer för en satsning tycker jag är ganska magstarkt.
            </seg>
            <seg n="130b2abd">
              När det gäller energieffektivisering är det en neddragning med
              1 miljard man gör i den här budgeten, trots att Sverige har dubbelt
              så hög elanvändning som Danmark. För första gången på länge går
              miljöbudgeten ned under 5-miljarderstrecket. Den är på 4,9 miljarder,
              finner vi när vi tittar i budgeten.
            </seg>
            <seg n="4a3808bf">
              En tredjedel av anslagen till havsmiljön försvinner med den här
              budgeten. Det är dubbelt så mycket satsningar på motorväg som
              på järnväg. Bland annat vill Centerpartiet bygga två stora motorvägar
              runt Helsingfors, trots att det är där det finns kollektivtrafik.
              Alliansens gröna röst har fått knutar på stämbanden.
            </seg>
          </u>
          <note type="speaker" n="30f2f8d1">
            Anf. 81 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-6" n="70b3e018">
            <seg n="f87621d1">
              Herr talman! Detta med grön skatteväxling och därmed en höjning
              av CO2-skatten, som Per Bolund tar upp, är något som miljöministern
              har lyft fram och sagt kommer att vara motiverat på några års
              sikt. Hon pratar om en reform på nästa sida av denna mandatperiod.
            </seg>
            <seg n="f46e4871">
              Jag tycker det är riktigt att ta upp detta som hon gör. Den gröna
              skatteväxlingen är värdefull. Den borgerliga regering som satt
              under den första delen av 1990-talet var den första regering som
              genomförde en grön skatteväxling med en centerpartistisk miljöminister.
            </seg>
          </u>
          <note type="speaker" n="1008d2d1">
            Anf. 82 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-4" n="f533eda9">
            <seg n="e9f2885f">
              Herr talman! Det är många siffror som bollas i luften under en
              budgetdebatt, men hittills har ingen av regeringens företrädare
              stått upp och sagt att man väntar sig 0 kronor i lönelyft för
              statens anställda. Det kan vara värt lite uppmärksamhet i sig.
            </seg>
            <seg n="2a88dc3e">
              Det jag tänkte tala om är hur det ser ut i Sverige i dag. Många
              ensamstående föräldrar med barn lever under mycket knappa ekonomiska
              förhållanden. Det syns inte minst i den ökade barnfattigdomen.
              Närmare en kvarts miljon barn lever i dag i fattigdom. Andelen
              barn med låg ekonomisk standard ökar i alla typer av hushåll enligt
              Försäkringskassan, men mest bland barn med ensamstående föräldrar.
              Under 2011 beräknades totalt ca 15 procent av samtliga individer
              i barnhushåll leva under knappa förhållanden. Plånboken var helt
              enkelt tunnare än vad som krävdes för de grundläggande behoven.
              Bland ensamstående föräldrar kvinnor med barn var siffran 41 procent.
            </seg>
            <seg n="b5e49b68">
              Ni har beskurit många människors trygghet och frihet. Genom era
              försämringar i a-kassan och sjukförsäkringen har många drabbats
              väldigt hårt ekonomiskt, men också genom er fördelningspolitik.
              De 10 procenten rikaste har fått ungefär 56 000 kronor mer i plånboken,
              medan de 10 procenten fattigaste har fått några tusenlappar mindre
              att röra sig med. Andelen personer som lever i långvarig fattigdom
              har ökat med hela 67 procent sedan 2006. Det är många som drabbas
              av er fördelningspolitik incitament, som ni väljer att kalla det.
            </seg>
            <seg n="1b1497ae">
              Den ekonomiska ojämlikheten breder ut sig. Landet dras isär.
              Bakom denna statistik finns det människor som kämpar varje dag
              för att få pengar till det mest nödvändiga. Det är föräldrar som
              avstår från sina egna behov för att deras barn ska kunna få mat
              och hela kläder. De funderar över hur de ska få ihop pengar till
              den där matsäcken eller till nya stövlar åt barnen när de gamla
              har blivit urvuxna. Det är människor som ligger vakna på nätterna
              och är oroliga och får ont i magen och huvudet av den otrygghet
              och maktlöshet som de lever i. Vad säger du till dem?
            </seg>
          </u>
          <note type="speaker" n="e5a2d7ea">
            Anf. 83 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-7" n="70b3e018">
            <seg n="510683c9">
              Herr talman! Den budget som läggs på riksdagens bord i dag har
              en fördelningsprofil som är bra. Den innebär att det är de med
              lägst inkomster som kommer att tjäna mest. Det är tydliga satsningar
              på pensionärer med låga pensioner, på ökat bostadstillägg och
              på en höjning av föräldrapenningen. Det är riktade åtgärder för
              ensamstående och en reform som innebär att familjer som har försörjningsstöd
              får behålla det även om man jobbar och tjänar upp till ett basbelopp.
            </seg>
            <seg n="d6d4451b">
              Jag tycker att det är bra att vi har kunnat genomföra de förändringarna.
              Det visar på att alliansregeringen vill hjälpa dem som har de
              lägsta inkomsterna och den besvärligaste situationen.
            </seg>
          </u>
          <note type="speaker" n="fe45d0f3">
            Anf. 84 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-5" n="f533eda9">
            <seg n="15c9adc8">
              Herr talman! Men, Per Åsling, om du ska vara riktigt ärlig: Den
              största reformen ni gör är på 16 miljarder kronor. Halva det reformutrymme
              ni har använder ni till sänkt bolagsskatt, det vill säga till
              storbolagens ägare. Det är de som kommer att få mer pengar i plånboken.
              Pensionärerna kanske kan gå en runda till korvkiosken. Det kanske
              er skattesänkning räcker till.
            </seg>
            <seg n="fa9fd1d2">
              Föräldrapenningen höjer ni, vilket vi tycker är bra och har efterfrågat.
              Men er höjning räcker inte ens för att man ska komma upp till
              socialbidragsnivån. Vad säger du till de här människorna? Det
              fattas några tusenlappar för att man ska komma upp till socialbidragsnivån,
              till socialbidragsnormen.
            </seg>
            <seg n="4e2064b6">
              De här föräldrarna kommer fortfarande att ligga med ont i magen
              på nätterna och undra hur det ska gå.
            </seg>
            <seg n="5eba04ea">
              Ni har ökat den långvariga fattigdomen i Sverige med 67 procent
              på sex år. Är ni nöjda med det, eller ska ni upp i 75 procent
              innan det är klart?
            </seg>
            <seg n="4d921339">
              Tittar vi på den här budgetpropositionen ser vi att ni kommer
              att dra isär landet ännu mer än vad ni hittills har lyckats göra.
              Jag tycker helt enkelt att det är skamligt hur ni behandlar människor.
            </seg>
          </u>
          <note type="speaker" n="02415115">
            Anf. 85 PER ÅSLING (C) replik:
          </note>
          <u who="per_asling_f81bf3" xml:id="i-92e8100fb4373336-8" n="70b3e018">
            <seg n="7703b097">
              Herr talman! Jag känner inte igen Ulla Anderssons beskrivning
              utifrån vad budgetpropositionen innehåller. Men det är klart att
              du, Ulla Andersson, inte har hunnit läsa alla de förslag som är
              framlagda här.
            </seg>
            <seg n="f54eb568">
              I övrigt tycker jag att jag redan har svarat på de frågor som
              du har ställt.
            </seg>
          </u>
          <note type="speaker" n="031595d9">
            Anf. 86 ERIK ALMQVIST (SD):
          </note>
          <u who="unknown" xml:id="i-f31948330bd77880-17" n="6a17174a">
            <seg n="c1b6b478">
              Herr talman! Under vårens budgetdebatt kritiserade jag regeringen
              för de riktlinjer som man då stakade ut inför dagens budget. Det
              var riktlinjer som innehöll ganska få konkreta förslag. För mig
              vittnar det om en regering som är trött och börjar bli idélös.
            </seg>
            <seg n="9d43f723">
              Även ifall dagens budgetdokument innehåller en hel del fler satsningar
              än vad man stakade ut före sommaren förändrar det inte min bild
              av regeringen i grunden. Man har plockat lite förslag från höger
              och vänster från oppositionspartierna, egentligen utan meningsfulla
              anslag över lag. Och merparten av de pengar som man nu lovar ut
              till sina satsningar kommer efter nästa val. Mer än en tredjedel
              kommer till och med efter budgetperioden.
            </seg>
            <seg n="bbeb722d">
              Finansministern ifrågasatte i våras vår budget. Han ansåg att
              vi ville ge för mycket till för många. Samtidigt noterar jag att
              han i dag försöker kopiera vårt koncept, i alla fall till stora
              delar. Man vill satsa mer på gruvnäring, järnvägar, pensioner,
              föräldrapenning, komvux, yrkesvux och så vidare.
            </seg>
            <seg n="84098574">
              Det gläder mig såklart att Sverigedemokraterna kan inspirera
              regeringen. Jag är också väldigt glad över att vi även verkar
              inspirera när det kommer till kriminalpolitiken, där regeringen
              nu till viss del aviserar hårdare straff och ökade anslag.
            </seg>
            <seg n="95bc09ea">
              Jag tror att vi skulle behöva tala mer om just det här området,
              för det krävs betydligt fler åtgärder än dem regeringen nu har
              aviserat, som man kanske kan se som ett första steg. Det krävs
              fler åtgärder, fler lagändringar och mer medel.
            </seg>
            <seg n="214cc2a6">
              Vi kan se till de gemensamma nämnare som trots allt nu finns
              mellan våra två budgetar, eller den kommande budgeten från Sverigedemokraterna
              och regeringens nuvarande, som har tillkommit nu när regeringen
              har närmat sig oss. Vi kan se till de gemensamma nämnare som finns.
              Den stora skillnaden är att vi har resurser och ett reformutrymme
              för att genomföra de här förändringarna. Det har inte regeringen.
            </seg>
            <seg n="ffa1606a">
              Regeringen saknar muskler bakom sin budget. Det ser man väldigt
              tydligt när man studerar budgeten mer i detalj och tittar på siffrorna.
            </seg>
            <seg n="9b358173">
              Jag tror, som jag sade tidigare i dag, inte att Sveriges pensionärer
              blir jätteimponerade och kommer att skåla i champagne i dag över
              att de får 50 kronor mer i plånboken. Jag tror heller inte att
              de på Trafikverket blir speciellt imponerade över att de från
              och med valåret ska få medel som motsvarar mindre än hälften av
              vad de behöver i dag för att klara nuvarande ambitionsnivåer.
              Med det extrastödet kommer dessutom något slags önskan om satsningar
              i 55-miljarderklassen, pengar som man bara till 9 procent kan
              skjuta till under den här budgetperioden.
            </seg>
            <seg n="ceac430f">
              Jag tror också att många löntagare undrar vad som hänt med arbetslinjen
              nu när Sverigedemokraterna är det enda parti här inne som prioriterar
              en sänkt skatt för låg- och medelinkomsttagare i form av ett femte
              jobbskatteavdrag men också satsningar på att sänka skatten och
              sjuklönekostnaden för småföretag.
            </seg>
            <seg n="a74ea1e1">
              Regeringen lägger, som sagt, i dag fram en budget som är ett
              sammelsurium av oppositionsförslag men utan riktig finansiering
              trots att man kan tyckas göra en viss glädjeprognos över konjunkturen.
            </seg>
            <seg n="e08bbb55">
              Jag tror att Sverige hade tjänat på att man i stället hade valt
              att samtala med oppositionen. Vi har trots allt en regering som
              sitter i minoritet. Tillsammans hade vi kanske kunnat hitta en
              tydlig linje med konkreta satsningar och jobb och tillväxt i fokus.
            </seg>
            <seg n="5b6f48aa">
              Än mer hade Sverige självklart tjänat om man också hade kunnat
              erkänna de misstag som såväl sittande regering som föregående
              regeringar har begått när det kommer till invandringspolitiken.
              Över 100 miljarder kronor under den här budgetperioden väljer
              regeringen, med stöd från de rödgröna, ska tilläggas, att lägga
              på ytterligare invandring till Sverige.
            </seg>
            <seg n="821d7fba">
              Med de proportionerna blir kanske en extra miljard till pensionärerna
              ganska betydelselös i sammanhanget.
            </seg>
            <seg n="5f32598c">
              Om några veckor eller ett par veckor kommer vi att presentera
              en uppdaterad beräkning av invandringens kostnader. Jag vet av
              erfarenhet från tidigare år att övriga partier här kommer att
              ifrågasätta våra siffror Per Bolund från Miljöpartiet har redan
              gjort det. Därför ber jag er: Snälla, kan ni för en gångs skull
              komma med egna siffror som bevisar att vi har fel? Hittills har
              det aldrig hänt.
            </seg>
            <seg n="7cb77ca3">
              Jag tycker inte längre att det här argumentet håller: Vi underkänner
              era siffror som är framräknade av riksdagens utredningstjänst,
              med underlag från Statistiska centralbyrån, för att vi har en
              annan syn på människor.
            </seg>
            <seg n="5787903e">
              Men, herregud, det är inte en syn på saker och ting som avgör
              siffrorna. Siffror är svart på vitt. Det här går att beräkna.
              Det har beräknats. Vi har beräknat det. Tidigare regeringar har
              försökt beräkna det. Då har man landat i att det är omfattande
              kostnader förknippade med invandringspolitiken.
            </seg>
            <seg n="96ebb3f8">
              Vi har beräknat vad nyinvandringen kostar. Det är, som sagt,
              över 100 miljarder under budgetperioden. Jag ber er: Försök att
              motbevisa det om ni menar att vi har fel!
            </seg>
            <seg n="518bdb94">
              Jag säger lite som matadoren i Tjuren Ferdinand : Stånga mig!
              Hade jag haft håret kvar hade jag nästan slitit av det i frustration
              här inne.
            </seg>
            <seg n="df1b52fb">
              Låt oss se till att vi får en saklig debatt när vi presenterar
              vår budget och när vi presenterar invandringskostnaderna! När
              ni ska bemöta dem, kom då svart på vitt med siffror, för en enda
              gångs skull! För det har aldrig hänt här inne förut.
            </seg>
            <seg n="0c0fa9e9">
              Herr talman! Jag ska inte prata så mycket om Sverigedemokraternas
              budget i dag, men jag vill ta upp några satsningar bara för att
              belysa vilken skillnad det är mot regeringens budget när vi nu
              prioriterar annorlunda kring invandringspolitiken. Men det gäller
              också synen på stöd till banker och synen på biståndet och den
              renodling som vi vill göra. För sammantaget skapar vi genom de
              här tre omprioriteringarna ett budgetutrymme på ytterligare över
              150 miljarder kronor under perioden.
            </seg>
            <seg n="96420dc2">
              Det är medel som vi bland annat kan använda till att stärka pensionerna
              med över 30 miljarder mer än vad regeringen gör. Vi kan införa
              ett femte jobbskatteavdrag och avdrag på arbetsgivaravgifter för
              mindre företag och minskat sjuklöneansvar. Vi kan satsa på infrastruktur
              och järnväg, och vi kan tillgodose den förfrågan som finns från
              Trafikverket.
            </seg>
            <seg n="037f4fc4">
              Vi kommer upp i ambitionsnivån om 4 miljarder per år redan år
              tre eller fyra. Vi kommer till och med att komma över den. Därför
              kan vi faktiskt skapa ett utrymme för att göra de här satsningarna,
              som regeringen fantiserar om.
            </seg>
            <seg n="846c9155">
              Vi skapar också ett utrymme för att stärka vården, stärka äldrevården,
              stärka försvaret, höja a-kassan med mera.
            </seg>
            <seg n="9db5a201">
              Herr talman! Politik handlar till syvende och sist om prioriteringar.
              Regeringen prioriterar en ökad invandring. Man öronmärker nya
              anslag för att göra det möjligt att ytterligare hur det nu kan
              vara möjligt öppna dörren. Under den senaste tiden har det framför
              allt kanske varit mot Somalia och Syrien. Arbetslinjen har alltså
              kommit att bli en invandringslinje.
            </seg>
            <seg n="2de39bad">
              Jag ställer samma retoriska fråga till väljarna som jag tidigare
              i dag ställde till finansministern: Vad prioriterar ni, en ökande
              invandring finansierad med ett högre skattetryck och en sämre
              välfärd eller ett lägre skattetryck och en starkare välfärd finansierad
              med en mer ansvarsfull invandring?
            </seg>
            <seg n="b502545c">
              Det finns i dag i Sveriges riksdag faktiskt ett parti som gör
              det senare valet.
            </seg>
          </u>
          <note type="speaker" n="491ea536">
            Anf. 87 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-18" n="6a17174a">
            <seg n="0697c23c">
              Herr talman! Sverigedemokraterna argumenterar här för att vi
              har stora kostnader för invandringen. Under de närmaste åren ser
              vi stigande kostnader för invandringen i Sverige. Det är primärt
              kopplat till att vi räknar med att inbördeskriget i Syrien leder
              till att fler människor kommer till Sverige. Det beror på att
              man skjuter med kalasjnikov mot barnfamiljer, med haubitsar i
              bostadsområden och flyger bombplan över städer. Det här leder
              naturligtvis till att människor flyr från Syrien. Det är ett pågående
              inbördeskrigsliknande förlopp. Då måste vi naturligtvis räkna
              med att kostnaderna stiger.
            </seg>
            <seg n="24087248">
              Menar Erik Almqvist att vi i det läget skulle stänga gränserna
              och förhindra människor från Syrien att fly till Sverige? För
              mig är det obegripligt.
            </seg>
            <seg n="0c9c1af9">
              Det som är än mer svårbegripligt för mig är Erik Almqvists argumentation
              kring kostnaderna för invandring. Alla ekonomer som tittar på
              det här säger att man i länder som Kanada och USA har stora vinster
              och att man i en del länder som lyckas sämre med integrationen
              och arbetsmarknaden har en del kostnader. Sverige har tyvärr inte
              lyckats så väl som USA eller Kanada med integrationen.
            </seg>
            <seg n="0195c4d5">
              Problemet med Sverigedemokraternas argumentation är att de vill
              backa undan från det som fungerar. Man vill ta bort instegsjobb,
              man vill minska sfi och man vill nedmontera arbetslinjen och gå
              tillbaka till höjd a-kassa, höjda bidrag och stramare arbetsrätt
              tillsammans med Socialdemokraterna. Då skulle man landa i en sits
              där färre invandrare som är i Sverige kan arbeta, och då sjunker
              arbetskraftsdeltagandet. Sverigedemokraternas politik skulle i
              sådana fall leda till att kostnaderna för invandringen ökar. Är
              inte det en väldigt ologisk politik som Sverigedemokraterna står
              för?
            </seg>
          </u>
          <note type="speaker" n="f0dbd28c">
            Anf. 88 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-19" n="6a17174a">
            <seg n="bbfa26bc">
              Herr talman! Jag noterar återigen hur finansministern tycks ha
              vissa luckor i sin kunskap om Sverigedemokraternas politik. Jag
              vet inte vad finansministern avser när han talar om stramare arbetsrätt.
              Är det att vi vill öka antalet undantag från turordningsreglerna?
              Jag tänker inte uppehålla mig så mycket vid det utan går tillbaka
              till huvudfrågan.
            </seg>
            <seg n="8475eedb">
              Om vi börjar med att jämföra med USA och Kanada, som finansministern
              menar är bra exempel på hur en öppen invandringspolitik skulle
              gynna landet, kan vi konstatera att USA och Kanada har en betydligt
              mer reglerad invandring än vad Sverige har, vilket är någonting
              som Sverigedemokraterna efterfrågar. Till exempel ska du för att
              komma och arbeta i USA och få ett green card bevisa att du har
              en kompetens som saknas inom landet. Det är precis den politik
              som Sverigedemokraterna förespråkar och som Sverige har haft fram
              till att alliansregeringen tog över.
            </seg>
            <seg n="f6b36bc6">
              Vad gäller flyktingar i Syrien vill jag återigen säga vi har
              haft den här diskussionen tidigare i dag att Sverigedemokraterna
              är det parti som skjuter till mest medel till FN:s flyktingorgan,
              som är ute runt om i världen, jobbar nära krishärdar och gör mest
              skillnad per krona. Vi kan hjälpa betydligt fler människor som
              är på flykt där behoven finns, på bortaplan, än vad vi kan göra
              genom att bara hjälpa det fåtal som genom flyktingsmuggling och
              på andra sätt lyckas ta sig just till Sverige.
            </seg>
            <seg n="c519231c">
              Det är en väldigt ineffektiv flyktingpolitik som regeringen bedriver
              om syftet är att hjälpa så många flyktingar som möjligt. Jag misstänker
              att syftet egentligen är något helt annorlunda. Om utgångspunkten
              är att vi ska hjälpa människor skulle vi, som sagt, till att börja
              med investera mycket mer medel i de områden där det råder kris
              och krig. En betydligt högre andel av invandringen till Sverige
              skulle dessutom bestå av just flyktingar. I dag är de en ganska
              liten andel, även om den har gått upp lite just de senaste två
              åren.
            </seg>
          </u>
          <note type="speaker" n="441b67f6">
            Anf. 89 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-20" n="6a17174a">
            <seg n="7d733e4d">
              Herr talman! Jag får inte riktigt ihop det när det gäller Erik
              Almqvists position. Vi har alltså ett pågående inbördeskrig i
              Syrien, där armén vänt sig mot den egna befolkningen och vi följaktligen
              får flyktingströmmar. Ska jag tolka det som att Erik Almqvist
              menar att vi i det läget ska stänga gränsen? Då ska vi alltså
              inte hjälpa människor att komma till Sverige och få en chans till
              en fristad här? Eller menar Erik Almqvist att vi i det läget ändå
              bara ska prioritera att hantera situationen i regionen? I den
              regionen finns det inte möjlighet att göra det. Det kan inte vara
              rimligt att vi stänger gränserna för ett land i inbördeskrig.
              Det måste rimligen vara så att Sverige i en sådan situation solidariskt
              ställer upp.
            </seg>
            <seg n="969b3818">
              Sedan förstår jag mig ännu en gång inte på Sverigedemokraternas
              integrationspolitik. Vi satsar på sfi, utbildning och på arbetslinjen
              så att människor kommer i arbete. Då blir det lönsammare för Sverige
              att de här människorna finns här, och de integreras bättre. Sverigedemokraterna
              säger nej till den typen av satsningar.
            </seg>
          </u>
          <note type="speaker" n="59ca7d9c">
            Anf. 90 ERIK ALMQVIST (SD) replik:
          </note>
          <u who="unknown" xml:id="i-f31948330bd77880-21" n="6a17174a">
            <seg n="92f2be67">
              Herr talman! När det gäller Alliansens arbetslinje för invandrare
              är det ganska intressant, för det är den socialdemokratiska trollerilådan
              man använder sig av. Förut var det Amsåtgärder, och nu är det
              instegsjobb. Man säger att 50 procent av dem som har gått genom
              instegsjobb hamnar i arbetslivet, och det stämmer väl om man räknar
              in nystartsjobb i arbetslivet. Merparten går från ett skattesubventionerat
              arbete till nästa. Det är ingen lyckad väg in i arbetslivet.
            </seg>
            <seg n="e2839b62">
              Vad gäller Syrien har jag inte sagt att vi ska stänga gränsen
              för riktiga flyktingar, men de har varit en liten andel av dem
              som har invandrat till Sverige under Alliansens tid vid makten.
              Däremot tycker vi att vi ska ge tillfälliga uppehållstillstånd
              till flyktingar, så att de har en fristad så länge det råder krig
              hemma. Så gör man i alla andra länder i Västeuropa. Vi är det
              enda landet som ger permanent uppehållstillstånd. Vi har till
              och med fått kritik av FN för det, eftersom vi på så sätt binder
              upp våra resurser när flyktingskäl inte längre föreligger, vilket
              gör att vi inte kan ta emot kommande flyktingar med samma kapacitet.
            </seg>
          </u>
          <note type="speaker" n="e0eaea47">
            Anf. 91 ULLA ANDERSSON (V):
          </note>
          <u who="ulla_andersson_c170b8" xml:id="i-99d3b4f99b1d2917-6" n="f533eda9">
            <seg n="b1e97622">
              Herr talman! I dag har vi 390 000 arbetslösa. Vi har färre sysselsatta
              och fler arbetslösa sedan den här regeringen tillträdde. På mindre
              än tre år har långtidsarbetslösheten ökat explosionsartat med
              hela 99 procent. Det är facit av en politik som är övertygad om
              att alla de som förlorat jobbet i krisen kommer att hitta ett
              nytt jobb om vi bara pressar dem tillräckligt hårt. Det är en
              politik som vägrar att ta ansvar för sina egna misslyckanden och
              lägger skulden på andra, framför allt på dem som drabbas av politiken.
              Regeringen kallar det för incitament.
            </seg>
            <seg n="6ed293be">
              I Gävleborg där jag bor har vi drygt 15 000 arbetslösa och knappt
              700 jobb hos Arbetsförmedlingen. När Borg säger att a-kassan inte
              kan höjas för då har de arbetslösa inga incitament säger han egentligen
              att Gävleborg har drygt 14 000 lata arbetslösa som behöver bli
              lite hungrigare för att de ska ta sig i kragen och skaffa ett
              jobb. Det visar tydligt på den människosyn som styr den ekonomiska
              politiken. Det slår hårt mot den enskilde individen, men det slår
              också mot sammanhållningen i samhället och samhällsekonomin i
              stort, eftersom a-kassan är viktig för att upprätthålla efterfrågan
              i ekonomin.
            </seg>
            <seg n="f98a97ca">
              Vilka regeringen ställer till svars för krisen blir än tydligare
              när vi tar del av regeringens budgetförslag. Den avsevärt största
              reformen är sänkt bolagsskatt, som kostar 16 miljarder brutto,
              att jämföra med den mycket senkomna utbildningssatsningen på någon
              miljard för alla unga.
            </seg>
            <seg n="b914aa13">
              Medan Borg häller pengar över storkapitalet, framför allt bankägarna
              som rikligen belönas för den spekulationskris de har orsakat,
              straffas de som förlorat jobbet i krisen. De unga får nöja sig
              med att vara fortsatt nedprioriterade, och 600 000 småbarnsföräldrar
              som arbetar på obekväm arbetstid får fortsätta att lita till att
              släkt och vänner tar hand om deras barn när de jobbar. Det syns
              tydligt vilken sida regeringen har valt att ställa sig på.
            </seg>
            <seg n="ffdf0fc1">
              Herr talman! Att ta ansvar för Sveriges ekonomi innebär emellanåt
              att man får avstå från en del av det man vill genomföra. Men det
              innebär också att använda de pengar som finns på klokast möjliga
              sätt. Sveriges investeringsnivå är låg såväl historiskt sett som
              i en internationell jämförelse. Regeringens budget gör ingen större
              skillnad, eftersom den största reformen är sänkt bolagsskatt och
              huvuddelen av förslagen ligger långt fram i tiden. Det är helt
              enkelt dåligt att avstå från nödvändiga investeringar som ger
              oss bättre förutsättningar att möta framtiden samtidigt som man
              väljer att gynna storkapitalet.
            </seg>
            <seg n="3fb2ebdb">
              Vänsterpartiets utgångspunkt är att människor vill kunna försörja
              sig själva och vill arbeta och bidra till samhällsbygget. Det
              stora problemet är att vi har en ekonomisk politik som bygger
              på att vi ska ha en stor reservarbetskraft som beräknas till drygt
              6 procent, det som kallas jämviktsarbetslöshet på ekonomspråk.
              Dess funktion är att hålla nere lönekraven och därmed också inflationen.
              Låglönelinjen, den ensidiga inflationsbekämpningen och överskottsmålet
              har lett till att vi har många fler arbetslösa än vad vi faktiskt
              skulle behöva ha.
            </seg>
            <seg n="87c0369e">
              Vi har fått konstant massarbetslöshet. Enligt Arbetsförmedlingens
              prognoser kommer de att ha ungefär 405 000 personer inskrivna
              nästa år och 20 000 nya jobb förväntas skapas. Men regeringen
              vägrar att ta ansvar. Det märks tydligt i arbetsmarknadspolitiken,
              där passivitet är ledordet. 87 procent av de inskrivna i de olika
              programmen har ingen aktiv insats. Bara 4 procent får utbildning.
              Den summa som regeringen har lagt på arbetsmarknadspolitiken under
              krisen är endast en tredjedel av det som lades under krisen på
              90-talet. Det är till och med mindre än vad staten lade när vi
              hade full sysselsättning. I ett läge när arbetslösheten är skyhög
              och ökar väljer regeringen att dra ned på de arbetsmarknadspolitiska
              insatserna med 3 miljarder kronor. Ja, ni hörde rätt med 3 miljarder
              kronor.
            </seg>
            <seg n="062471b1">
              Vänsterpartiet har valt att lyfta fram full sysselsättning som
              överordnat ekonomiskt mål. Därför har vi även föreslagit att Riksbanken
              ska ha ett sysselsättningsmål. En sådan förändring förespråkar
              också såväl LO som TCO.
            </seg>
            <seg n="bb31450f">
              Vi har vidare föreslagit att staten ska använda systemet med
              investeringsbudget, precis som företag, kommuner och landsting.
              Det gör inte staten i dag. Det vill vi ändra på. Sverige behöver
              en grön investeringsbudget för grön omställning. För att statsfinanserna
              ska vara rigida över tid och hållas under god kontroll föreslår
              vi ett tak för investeringsbudgeten, att den enbart ska omfatta
              fysiska investeringar och att de offentliga finanserna som minst
              ska vara i balans över en konjunkturcykel. Vi vill helt enkelt
              ha ordning och reda i ekonomin. Det skulle leda till minskad arbetslöshet,
              samtidigt som omställningen till ett grönare Sverige tar fart
              på allvar.
            </seg>
            <seg n="f7a512d0">
              Genom offentliga samhällsnyttiga investeringar skapas goda möjligheter
              för hållbar tillväxt i framtiden, samtidigt som vi stärker den
              privata och offentliga sysselsättningen. Det finns helt enkelt
              stora behov av samhällsnyttiga investeringar för att ställa om
              Sverige i en mer hållbar riktning.
            </seg>
            <seg n="c29253f8">
              Det behöver byggas bostäder. Bostadsbyggandet i Sverige är ungefär
              hälften av den genomsnittliga nivån i OECD-länderna. Det är färre
              unga i dag som har tillgång till en egen bostad än det var för
              15 år sedan. En kvarts miljon unga väntar på ett eget hem. I 242
              av landets kommuner är det brist på hyresrätter. Regeringen väljer
              att ändra på administrativa regler och inför ockerhyror på andrahandsmarknaden.
              Det är väl bara att konstatera att alla de unga som fortfarande
              bor hemma, har andra- och tredjehandskontrakt eller bor på soffor
              och i källare kommer att få ha det så så länge vi har en borgerlig
              regering. Jag väntar bara på ett förslag om skatteavdrag för inköp
              av tält.
            </seg>
            <seg n="041c7099">
              Herr talman! Vi behöver investera i en skola som ger alla reella
              möjligheter att komma ut med fullständiga betyg och gedigna kunskaper
              en kompensatorisk skola. Regeringen väljer i stället att införa
              ettåriga utbildningar på gymnasiet, detta för att slussa ut ungdomar
              till en stor pool av billigast möjliga arbetskraft. Deras svar
              på svårigheterna att lära sig saker i en skola med kronisk personalbrist
              är att börja skattesubventionera läxhjälp för barn till högavlönade
              föräldrar.
            </seg>
            <seg n="0c81d8ed">
              Elefanten i rummet är att det behövs fler anställda i välfärden
              och att det är en investering som behöver få kosta. Skärskådar
              vi siffrorna ser vi att gymnasieskolan inte ens får tillbaka de
              pengar regeringen drog ned förra året. Högskolorna får färre platser
              nästa år, trots att arbetslösheten är högre. Pengarna för barnomsorg
              på obekväm arbetstid räcker möjligen till en enstaka månadslön
              i de små kommunerna. Äldreomsorgen får inte en krona, trots att
              de äldre blir fler och antalet anställda redan är för få. Och
              landsting efter landsting säger upp anställda i sjukvården, inte
              för att de inte behövs längre utan för att de inte har pengar
              till deras löner. Så blir det när skattesänkningar styr den ekonomiska
              politiken.
            </seg>
            <seg n="685aa873">
              Som väntat, det var ingen högoddsare, är den största reformen
              en enorm skattesänkning till storbolagen. Den här gången ska de
              i princip få betalt för att de smitit från att betala skatt genom
              hål i lagstiftningen. Bankerna är de stora vinnarna. De hade ju
              bara 60 miljarder i vinst efter skatt förra året. Det var inte
              tillräckligt mycket, tycks regeringen anse och ger dem gärna lite
              mer. Det är helt enkelt inte rimligt. Vi är internationellt konkurrenskraftiga
              redan i dag. Våra tio viktigaste handelspartner har nästan 3 procent
              högre bolagsskatt i genomsnitt. Sverige ligger i den nedre delen
              i en internationell jämförelse över den effektiva bolagsskatten.
              Den faktiska bolagsskatten i Sverige är enligt Skatteverket 15
              procent.
            </seg>
            <seg n="857b0d9f">
              Det märks vilken sida regeringen valt att stå på. Det syns i
              det Sverige som växt fram. Reinfeldt talar om att hålla ihop landet
              men drar i praktiken isär det. Massarbetslösheten har bitit sig
              fast. Andelen personer som lever i långvarig fattigdom har ökat
              med hela två tredjedelar sedan 2006, och ökningen är störst bland
              ensamstående kvinnor med barn. När regeringen tillträdde hade
              åtta av tio inskrivna på Arbetsförmedlingen ersättning från a-kassan.
              Nu är det tre av tio. I dag får de arbetslösa i stället söka socialbidrag.
              Medan de 10 procent rikaste har fått 56 000 kronor mer i plånboken
              har de 10 procent fattigaste fått några tusenlappar mindre under
              samma tid, och inkomstskillnaderna mellan kvinnor och män har
              ökat med 17 000 kronor per år.
            </seg>
            <seg n="a640160b">
              Regeringen är noga med att ge tydliga incitament: Försök gärna
              födas till frisk vit man med goda förutsättningar och bli bankägare,
              gärna en girig en.
            </seg>
            <seg n="7ed00bcd">
              Det går att göra annorlunda. Det går att föra en politik som
              utjämnar ekonomiska skillnader i stället för ökar dem. Vi vägrar
              att acceptera massarbetslöshet och ökad ojämlikhet. Vi vårdar
              varje skattekrona ömt, ger dem till välbehövlig verksamhet och
              ser till att de är finansierade. Vi investerar klokt, för den
              uppgift vi vill ta oss an är att sätta folk i arbete med att bygga
              landet för framtiden. Ska vi göra det krävs det en helt annan
              riktning än den vi ser i den här budgetpropositionen. Det krävs
              jämlikhet och respekt för människor, en politik för att sätta
              folk i arbete och för hållbar utveckling, en rödgrön jobb- och
              välfärdspolitik.
            </seg>
          </u>
          <note n="ca6898fa">
            I detta anförande instämde Marianne Berg, Siv Holma och Jacob
            Johnson (alla V).
          </note>
          <note type="speaker" n="26d14d21">
            Anf. 92 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-22" n="6a17174a">
            <seg n="78ec06a0">
              Herr talman! Ulla Andersson varnar för regeringens neddragningar,
              men då får hon väl först ta en diskussion i den rödgröna kretsen,
              där åtstramningsbudgetar ska läggas från Socialdemokraternas sida
              för att pressa upp arbetslösheten. Det måste väl vara det första
              steget i det rödgröna samarbetet, att man enas om ifall man ska
              strama åt eller inte strama åt, ifall fler ska bli arbetslösa
              eller om full sysselsättning ska prioriteras.
            </seg>
            <seg n="11d8950a">
              Jag skulle lite grann vilja diskutera rättvisan med Ulla Andersson.
              Jag tittar på hur statistiken har utvecklats. När man ser på Sverige
              visar det sig att vi under 20072010 varit ett av de EU-länder
              där Gini-koefficienten knappt ökat. Tittar man på andelen som
              har en svår och låg materiell standard ser man att den i många
              länder är försämrad. Så har det inte varit i Sverige. Det beror
              på att vi prioriterat arbetslinjen, prioriterat sammanhållningen
              och prioriterat att hålla ordning på välfärdssatsningen.
            </seg>
            <seg n="305a1004">
              Åren 19982006 var bilden en annan. Då exploderade Sverige uppåt
              i Gini-koefficienterna. OECD har framhållit att Sverige var ett
              av de länder som ökade snabbast under den perioden. Det berodde
              på att man nedmonterade arbetslinjen, vilket naturligtvis ställde
              till det också på rättvisesidan. Om man skulle se en ökning av
              Gini-koefficienten i samma takt som när Vänsterpartiet styrde
              Sverige skulle Sverige få en Gini-koefficient som passerade inte
              bara Finland, Holland, Österrike, Belgien och Danmark utan också
              Tyskland. Då skulle vi alltså komma upp till att vara ett genomsnittligt
              land när det gäller ekonomiska skillnader.
            </seg>
            <seg n="d46df684">
              Är det inte bekymmersamt för Ulla Andersson att erfarenheten
              av vänsterstyre är att Sverige då tar ledningen i klyftracet medan
              vi med en alliansregering håller ordning på materiell standard
              och inte behöver se en ökning av Gini-koefficienten? Är det inte
              bekymmersamt att med den ökningstakt ni organiserade i inkomstskillnaderna
              skulle Sverige helt plötsligt vara ett av de länder som låg bland
              genomsnittsländerna vad gäller ekonomiska skillnader i stället
              för att vara ett land som vårdar sammanhållningen?
            </seg>
          </u>
          <note type="speaker" n="10815f6a">
            Anf. 93 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-7" n="f533eda9">
            <seg n="99e782df">
              Herr talman! Eftersom jag nästan förstod att Anders Borg skulle
              ta upp de siffrorna har jag andra siffror med mig. Det visar sig
              att efter att ni, Anders Borg, lagt er första budget steg Gini-koefficienten
              fyra gånger mer än under den tid du tar upp, då vi var i regeringsställning.
            </seg>
            <seg n="ae44356e">
              Jag är inte nöjd med det som vi åstadkom under den tiden utifrån
              ett jämlikhetsperspektiv, men nu är vi här för att diskutera er
              politik. Det är väldigt tydligt att vårt land dras isär. OECD
              säger att Sverige är ett av de länder där inkomstskillnaderna
              ökar mest. Inkomstskillnaderna mellan kvinnor och män har ökat
              med 17 000 kronor per år sedan du tillträdde, Anders Borg. Det
              är en ökning med 44 procent. Den långvariga fattigdomen i Sverige,
              andelen människor som lever i långvarig fattigdom att leva under
              sådana förhållanden är tärande både för hälsan och för möjligheterna
              i livet har ökat med hela 67 procent.
            </seg>
            <seg n="3da73938">
              Det är resultatet av din politik. Så blir det när de 10 procent
              rikaste får 56 000 kronor mer i plånboken och de 10 procent fattigaste
              till och med har mindre i plånboken efter sex år med borgerlig
              politik än vad de hade när du tillträdde. Detta är resultatet
              av er politik. Bland ensamstående kvinnor med barn lever fyra
              av tio i fattigdom.
            </seg>
            <seg n="46ab52eb">
              Då väljer du att lägga halva reformutrymmet på en sänkning av
              bolagsskatten, en sänkning som inte ens kommer att skapa några
              nya jobb. Du har till råga på allt mage att säga att de arbetslösa
              inte har tillräckligt starka incitament om de får en högre a-kasseersättning.
              Hos oss har vi 15 000 arbetslösa och 700 lediga jobb. Hur hungriga
              ska de bli för att du ska känna dig nöjd? Var går gränsen? Ska
              de ha 0 kronor? Då måste de vara himla hungriga. Men jag förstår
              inte hur jobben ska kunna komma av det.
            </seg>
          </u>
          <note type="speaker" n="f767d3e8">
            Anf. 94 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-23" n="6a17174a">
            <seg n="bd78ccf8">
              Herr talman! Ulla Andersson kommer inte ifrån att Sverige exploderade
              uppåt när Vänsterpartiet hade inflytande, enligt OECD och andra
              som utvärderar ojämlikheten. Det var under den perioden Gini-koefficienterna
              ökade. Nu har de stått still. Då hade ni högkonjunktur. Nu har
              vi haft den värsta krisen sedan depressionen. Kan det inte vara
              en händelse som ser ut som en tanke att ojämlikheten stiger och
              inkomstskillnaderna ökar när man tillämpar Ulla Anderssons ideal?
            </seg>
            <seg n="bb48e54e">
              Ta detta med bolagsskatten! I går skrev Laura Tyson, Clintons
              chefsekonom, i Financial Times och argumenterade för en bolagsskattesänkning
              för USA:s del, av det mycket enkla skälet att om man sänker bolagsskatten
              stiger kapitalstocken, och då stiger reallönerna. Det är inte
              så att det är kapitalägarna som får ta del av detta, utan all
              forskning visar att en sänkning av bolagsskatten så småningom
              slår över i stigande reallöner, vilket gjorde att Laura Tyson
              argumenterade för sänkt bolagsskatt för USA:s del. Detta bortser
              Vänsterpartiet helt ifrån. Ni låtsas att man inte betalar kapitalinkomstskatt
              om man tar ut vinster ur bolagen.
            </seg>
            <seg n="14a14831">
              Men det mest grundläggande: Hur mycket ska skillnaderna och orättvisorna
              öka med om olyckan sker att vi får en vänsterregering igen? Räcker
              det med 20 procent, eller ska skillnaderna öka mer?
            </seg>
          </u>
          <note type="speaker" n="ad415a8a">
            Anf. 95 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-8" n="f533eda9">
            <seg n="4924a30b">
              Herr talman! Det kan vara intressant för åhörarna att veta att
              USA har 39 procent i bolagsskatt, medan Sverige just nu ligger
              på 26 procent. Det finns alltså en viss skillnad. Dessutom visar
              OECD:s utvärderingar att en sänkning av bolagsskatten knappast
              ger något utfall i nya jobb. Inte ens hälften går till investeringar
              efter en väldigt lång tid. Att detta skulle vara en konjunkturåtgärd
              som skapar jobb kan du se i himlen efter.
            </seg>
            <seg n="867e076e">
              Vi går tillbaka till hur det ser ut i Sverige! 1,1 miljoner människor
              lever på mindre än 10 682 kronor i månaden i ditt Sverige. Det
              betyder att de får vända på varenda krona varenda dag, varenda
              vecka, varenda månad. Vet du hur det är? Det gör himla ont i magen.
              Det påverkar ens hälsa. Det påverkar ens barns levnadsvillkor.
              Man mår helt enkelt väldigt dåligt.
            </seg>
            <seg n="9ce5002b">
              Då har du mage att påstå att man behöver starka incitament för
              att få ett jobb om man är arbetslös. Det saknas jobb i Sverige
              i dag. Man räknar med 405 000 arbetslösa nästa år. De behöver
              jobb, inte lite pengar och stora hål i plånboken.
            </seg>
          </u>
          <note type="speaker" n="4e8592e9">
            Anf. 96 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-17" n="7b7c8e05">
            <seg n="d347123b">
              Herr talman! Jag delar mycket av den kritik som Ulla Andersson
              riktar mot regeringen i sitt anförande. Men jag vill ställa en
              fråga om något som jag tycker är ett stort steg framåt i budgeten.
              Det handlar om rätt till vård och skola för papperslösa.
            </seg>
            <seg n="c49c1ff6">
              Efter valet för två år sedan, när Sverigedemokraterna kom in
              i riksdagen, fanns det en stor oro hos Miljöpartiet och många
              andra över att de skulle få inverkan på migrationspolitiken i
              Sverige. Det är en utveckling som vi har sett i många andra länder
              partier på högerkanten kommer in och kan få en väldigt stor påverkan
              i form av en mer inhuman flykting- och migrationspolitik. Därför
              slöt Miljöpartiet en överenskommelse med regeringspartierna för
              att försöka motverka en sådan effekt och få till stånd en mer
              human flykting- och migrationspolitik.
            </seg>
            <seg n="0110d14d">
              Nu har vi genom hårda förhandlingar fått igenom en reform som
              från och med den 1 juli nästa år kommer att ge papperslösa och
              gömda rätt till vård. Barn upp till 18 år får rätt till fullständig
              vård, och vuxna får subventionerad vård för akuta tillstånd. Det
              är en reform som gör mig väldigt glad och som visar på värdet
              av att Miljöpartiet efter valet tog ansvar i migrationspolitiken
              och ingick en överenskommelse med regeringspartierna.
            </seg>
            <seg n="ba7199fb">
              Från Vänsterpartiet har det tid efter annan kommit kritik mot
              denna överenskommelse. Man har kritiserat det faktum att Miljöpartiet
              tyckt att migrationsfrågan varit för viktig för att slumpas bort
              i det politiska spelet. Nu undrar jag om Ulla Andersson känner
              glädje över att vi har visat att samarbetet levererar och att
              vi nu får rätt till vård och skolgång till de papperslösa, som
              ofta är de som har det allra sämst ställt i vårt land. Kommer
              Vänsterpartiet att ställa sig bakom reformen?
            </seg>
          </u>
          <note type="speaker" n="ed661cdb">
            Anf. 97 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-9" n="f533eda9">
            <seg n="b69452f0">
              Herr talman! Europa genomlider en kris med starka sociala klyftor
              och stora ekonomiska skillnader. Det är framför allt de som inte
              har orsakat krisen som drabbas hårt av den, genom sänkta ersättningar
              i arbetslöshetsförsäkringar, sänkta pensioner, sänkta löner och
              Gud vet allt. Det är tydligt att detta leder till att starka rasistiska
              krafter kliver fram, vilket är väldigt oroväckande.
            </seg>
            <seg n="89d7d5ee">
              Det vi har kritiserat Miljöpartiet för är att ni inte vågar inse
              att ni också står bakom hela den flyktingpolitik som regeringen
              för på EU-nivå. Vi menar att ni måste ta ansvar för även den.
              Tittar vi på vad som händer på EU-nivå i dag kan vi säga att det
              är mycket tydligt att stora murar byggs upp runt Europa. Frontex
              avvisar asylsökande vid de yttre gränserna och bryter mot väldigt
              många FN-konventioner. Där är Miljöpartiet väldigt tyst. Ni måste
              också ta ansvar för alla dem som avvisas från Sverige på många
              gånger oklara grunder. Det gör ni inte heller.
            </seg>
            <seg n="e87f88d9">
              Vi är väldigt glada över att de papperslösa barnen ska få rätt
              till skolgång. Det är en fråga vi har drivit länge, och vi välkomnar
              detta. Men jag tycker att ni måste ta ansvar för den inhumana
              flyktingpolitiken både på EU-nivå och många gånger här i Sverige.
              Vi menar även att Sverigedemokraterna inte hade fått genomslag
              för sin flyktingpolitik i Sveriges riksdag.
            </seg>
          </u>
          <note type="speaker" n="ef6c9a83">
            Anf. 98 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-18" n="7b7c8e05">
            <seg n="b7e904ad">
              Herr talman! För oss är det tydligt att vi utan denna överenskommelse
              inte hade fått någon politisk utveckling. Vi hade inte fått de
              reformer som vi nu ser i budgeten och som vi tycker är väldigt
              viktiga. I stället hade vi fått se hur Sverigedemokraterna fått
              ett ökat inflytande över den fråga som de prioriterar allra högst.
              Det skulle ha gjort Sverige till ett mer inhumant land och skulle
              ha gjort det svårare för papperslösa i vårt samhälle, liksom för
              flyktingar som kommer hit och vill ha asyl.
            </seg>
            <seg n="0e9cb2e6">
              Allt inom den överenskommelse som vi har ingått med regeringen
              gör migrationspolitiken mer human. Vi föredrar från Miljöpartiets
              sida att vara en progressiv kraft som kan genomföra verkliga förändringar
              där besluten fattas framför att stå vid sidan av och skrika och
              under tiden se hur migrationspolitiken blir alltmer inhuman i
              Sverige. Den utveckling som vi har sett i land efter land runt
              om i Europa vill vi inte se i Sverige. Vi tycker att det är väldigt
              viktigt att ta steg för att göra asylpolitiken mer human.
            </seg>
            <seg n="d3442767">
              Vi ser också stora möjligheter att få igenom fler förändringar
              för att göra flyktingpolitiken ännu mer human i framtiden, som
              att fler sjuka ska kunna få stanna i Sverige. Det är ett arbete
              som vi kommer att fortsätta.
            </seg>
          </u>
          <note type="speaker" n="f292481a">
            Anf. 99 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-10" n="f533eda9">
            <seg n="5833fd01">
              Herr talman! Vi menar också att Miljöpartiet har förflyttat sina
              positioner för att kunna möta Moderaterna. Det tycker vi är mycket
              allvarsamt. Det vi menar är den stora risken med att få in ett
              främlingsfientligt parti i ett parlament är att övriga partier
              flyttar efter. Det menar vi att ni i Miljöpartiet har gjort. Att
              ni skulle möta Moderaterna i flyktingfrågan hade vi inte förväntat
              oss. Vi vet att det här i riksdagen i många partier finns krafter
              som står upp för en human flyktingpolitik. Miljöpartiet har varit
              en sådan kraft, och jag menar att ni fortfarande är det. Men ni
              har genom detta samarbete flyttat er i en riktning ni inte borde
              gå i.
            </seg>
            <seg n="d7b2cf03">
              Du svarar fortfarande inte på min fråga. Ni måste i så fall också
              stå upp och försvara den flyktingpolitik som regeringen bedriver
              på EU-nivå, med stängda gränser och flyktingar som avvisas vid
              gränserna trots att de har rätt att komma in och söka asyl, men
              också den inhumana flyktingpolitik som vi ser i Sverige i dag.
              Även den måste ni ta ansvar för, men det gör ni inte riktigt i
              det här läget. Slår ni er för bröstet när ni har fått igenom en
              viktig fråga får ni faktiskt stå upp och försvara det regeringen
              och Billström gör även i andra frågor.
            </seg>
          </u>
          <note type="speaker" n="c70351a9">
            Anf. 100 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-11" n="aa43a260">
            <seg n="d2c9258d">
              Herr talman! Ulla Andersson tog tidigare i dag i debatten upp
              frågan om vinst i välfärden. Vänsterpartiet är för ett vinstförbud.
              Det medför rimligen att vårdhem, skolor och förskolor stängs.
              Ingen kan vilja driva verksamhet som får gå med förlust men som
              inte får gå med vinst.
            </seg>
            <seg n="a8af1e52">
              I dag går 92 000 barn i 2 700 privata förskolor. Ca 206 000 elever
              går i friskolor. Drygt 28 000 personer arbetar i skolor som är
              aktiebolag.
            </seg>
            <seg n="62522250">
              Vad har Ulla Andersson att säga till dessa 92 000 förskolebarn
              om deras framtid om Vänsterpartiet och ett LO-stött Socialdemokraterna
              skulle vinna valet 2014? Vad säger Ulla Andersson till de 206
              000 skolbarn vars skolor rimligen läggs ned om ni vinner valet
              2014?
            </seg>
            <seg n="c4304316">
              Vad säger Ulla Andersson till de 28 000 personer som jobbar i
              friskolor som får gå med förlust men inte får gå med vinst och
              därför rimligen läggs ned?
            </seg>
            <seg n="d3ad044a">
              Gamla och unga lever nu i fullkomlig oklarhet och osäkerhet om
              vad som kommer att ske med dem, deras platser och deras anställningar
              om Vänsterpartiet och LO skulle vinna. De vet inte om de måste
              byta skola eller söka nytt jobb efter en sådan valseger för Vänstern
              och en nedläggning.
            </seg>
            <seg n="12b36898">
              Vad säger Ulla Andersson till dessa barn och vuxna som i dag
              är i dessa skolor?
            </seg>
          </u>
          <note type="speaker" n="02110a41">
            Anf. 101 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-11" n="f533eda9">
            <seg n="5da144be">
              Herr talman! Jag säger, Carl B Hamilton, att gamla, unga och
              anställda kan vara säkra på att de skattepengar som är avsedda
              att gå till välfärden också kommer att gå dit. Jag säger till
              alla anställda i välfärden: Ni kommer att få 20 000 fler kamrater
              i välfärden. Jag säger till alla unga: Ni kommer att kunna få
              fler lärare.
            </seg>
            <seg n="2d7a32de">
              Jag säger till alla de seriösa människor som finns och driver
              privat omsorg, skola eller vad det nu är för område: Vill ni vara
              kvar så finns den möjligheten. Men då får ni ombilda er till ett
              bolag med särskild vinstbegränsning. Det betyder att man får tillbaka
              sitt insatta kapital plus 1 procents ränta. Det är inget vinstförbud.
              Övriga vinster ska stanna kvar i bolaget för att gå tillbaka till
              de unga, de gamla och de sjuka.
            </seg>
            <seg n="1c642fee">
              Vi menar att det är att ta ansvar för skattebetalarnas pengar.
              Vi menar att det är att ta ansvar för en behovsstyrd välfärd.
              Vi menar att det är mer humant och ansvarstagande att fatta demokratiska
              beslut om var skolor, sjukhus och äldreboende ska etablera sig
              än att företag ska ha fri dragningsrätt på skattepengar.
            </seg>
            <seg n="801bbce1">
              Vi tycker att det är förkastligt att 8 miljarder går till vinster.
              Det är pengar som är avsatta till välfärd. Vi tycker att det är
              förkastligt att varannan skattekrona som går till privata bolag
              går till riskkapitalbolag. Vi har fått ett riskkapitalistiskt
              monopol i välfärden, Carl B Hamilton. Har inte du upptäckt det?
            </seg>
            <seg n="26161465">
              Är det vad du står här och försvarar? Är det vad som är så viktigt
              för er att ha kvar, riskkapitalisterna i välfärden? Du är nog
              ganska ensam om det bland det svenska folket. Här i riksdagen
              har du i och för sig tyvärr stöd av ganska många partier.
            </seg>
          </u>
          <note type="speaker" n="0ddb93a2">
            Anf. 102 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-880728ed5c9822de-12" n="aa43a260">
            <seg n="d07f98d4">
              Herr talman! Jag frågade Ulla Andersson om människor. Det är
              människor som går i dessa skolor och är elever. Det är människor
              som är anställda i dessa skolor som lärare. Ulla Andersson har
              inget svar på dessa frågor om människorna. Det är till exempel
              inte odemokratiskt såsom vi har det i dag.
            </seg>
            <seg n="bfd7a01c">
              Vad kommer att ske med dessa 92 000 barn som går i 2 700 privata
              förskolor? Det har Ulla Andersson ingenting att säga om. Hon ger
              inte en garanti, har ingen övergångslösning, har ingenting. Ulla
              Andersson kan inte leverera det.
            </seg>
            <seg n="c76fa771">
              Det är 206 000 elever som går i friskolor. Det är 28 000 personer
              som jobbar i dessa skolor som i dag är aktiebolag. Vad ska ske
              med dessa människor, Ulla Andersson? Vad ska ske med de gamla
              människor som nu bor på privata äldreboenden som rimligen kommer
              att stängas eller de som arbetar på dessa äldreboenden som ska
              läggas ned eller kommunaliseras?
            </seg>
            <seg n="626ef1f4">
              Vad händer med människorna, Ulla Andersson? Inte med systemet,
              det är inte vad jag är intresserad av. Jag är intresserad av människor.
            </seg>
          </u>
          <note type="speaker" n="5e65c7a0">
            Anf. 103 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-12" n="f533eda9">
            <seg n="b3b22211">
              Herr talman! Tack, Carl B Hamilton! Jag trodde att barn och äldre
              var människor. Men i Carl B Hamiltons värld kanske de inte är
              det. Det kommer ungefär att vara precis som det är i dag. Kommunerna
              får helt enkelt ta över när en skola går omkull. Det är så det
              är i dag i ert system.
            </seg>
            <seg n="7cc77517">
              Det vi säger är att om man är en aktör som har en god pedagogisk
              tanke och vill någonting med sin verksamhet har man möjlighet
              att vara kvar. Man kan ombilda sig till ett bolag med särskild
              vinstbegränsning. Då kommer pengarna dessa barn till godo. Då
              kommer pengarna de äldre till godo. Då kommer pengarna de anställda
              till godo.
            </seg>
            <seg n="5be90ae4">
              Det som har hänt i den kommersialiserade välfärden är att det
              har blivit färre anställda. Vi har fått fler visstidsanställningar
              och lägre utbildningsnivå. Vi har helt enkelt fått en kvalitet
              som är nedåtgående.
            </seg>
            <seg n="5aa11a0f">
              Det är just de parametrarna antalet anställda, utbildningsnivå
              och fasta anställningar som är helt avgörande för kvaliteten.
              Med er politik går 8 miljarder i stället till vinster. Vore det
              inte bättre att de gick tillbaka till de äldre, barnen och de
              sjuka?
            </seg>
          </u>
          <note type="speaker" n="816244e4">
            Anf. 104 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-3" n="7940bf3e">
            <seg n="7aed8e6b">
              Herr talman! Det är alltid intressant att debattera med Ulla
              Andersson. Jag ska försöka att vara lite ödmjuk och samtidigt
              ställa lite frågor.
            </seg>
            <seg n="06e1cbf7">
              Vi hamnar ibland i samma sakpolitiska förslag. Vi höjer nu garantinivån
              från 180 kronor till 225 kronor. Det är någonting som också ni
              har strävat efter i er budget. Det vet jag. Sedan har vi säkert
              diametralt olika utgångsläge och skillnader i hur vi vill se framtiden
              an och i synen på hur vi skapar välstånd i Sverige och i världen.
              Så måste det få vara ibland.
            </seg>
            <seg n="32195e7f">
              Ert parti hamnar nu lite märkligt till, Ulla Andersson. Ni går
              från att ha velat spendera betydligt mer där ni kunnat ligga tillsammans
              med övriga rödgröna partier i fållan och kunnat hacka på regeringen.
            </seg>
            <seg n="d5df324c">
              Nu måste ni göra en fullständig positionsförflyttning och hamna
              på andra sidan, där ni måste gå till attack mot Miljöpartiet och
              Socialdemokraterna i det här fallet. De vill nu dra igen och hålla
              nere på utrymmet lite grann. Den positionsförflyttning som ni
              måste göra är ganska intressant. Det ska bli kul att läsa er motion.
            </seg>
            <seg n="5e70a67b">
              Jag ska läsa upp vad din partiledare talade om i Almedalen. Han
              sade så här: Vi vet att där vinstintresset styr är de osäkra anställningarna
              fler. Vi vet också att kvalitet kan utvecklas bättre om personalen
              inte byts ut för ofta och om den har rätt utbildning.
            </seg>
            <seg n="e56cbed3">
              Jag har en liten fundering. Jag tror att du kanske delar hans
              syn på detta. Vinstdrivna företag är det som skapar skatteintäkterna
              i Sverige. Det är vad som driver på vår möjlighet att ha någonting
              att fördela över huvud taget.
            </seg>
            <seg n="73226c0b">
              Här gör Jonas Sjöstedt och Vänsterpartiet ett kraftigt angrepp
              på de vinstdrivna företagen. Men det är grunden för att jag och
              du kan stå här och ha en lön i dag och samtidigt ha någonting
              att fördela till dem som har det sämst ställt i vårt land.
            </seg>
            <seg n="a710bfab">
              Hur kan du stå bakom den här typen av attack på vinstdrivna företag?
            </seg>
          </u>
          <note type="speaker" n="7b813641">
            Anf. 105 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-13" n="f533eda9">
            <seg n="6b488cb0">
              Herr talman! Det är riktigt att Vänsterpartiet har efterfrågat
              en höjning av lägsta ersättningsnivån i föräldraförsäkringen.
              Vi är glada att ni har fått med er de övriga partierna i ett litet
              steg.
            </seg>
            <seg n="a3106e54">
              Däremot är det oroväckande att ert förslag fortfarande ligger
              under normen för socialbidrag. Det betyder att alla dessa människor,
              unga föräldrar, fortfarande kommer att ha en svår ekonomisk situation.
              Ni har prioriterat andra reformer i stället, till exempel sänkt
              bolagsskatt som gynnar aktieägare.
            </seg>
            <seg n="9660cfbb">
              Vi ska gå in på det Jonas Sjöstedt talade om. Han talade om vinstsyftet
              i välfärden och vart det leder. Man delar in människor i lönsamma
              och icke lönsamma. Man får betalt efter läkarbesök. Vi får fler
              hälsocentraler, apotek och liknande i områden där det oftast finns
              friska människor och i rika områden.
            </seg>
            <seg n="96d10e5d">
              Det är inte bara Vänsterpartiet som ifrågasätter vad vinstintresset
              leder till i välfärden. Det gör väldigt många andra. De flesta
              i Sverige gör det, åtta av tio, och också väldigt många av era
              egna väljare.
            </seg>
            <seg n="0348917a">
              Institutet för Näringslivsforskning säger i en rapport som det
              har släppt: Välfärden har blivit en kvasimarknad där tredje part,
              skattebetalarna, finansierar en service som de själva inte kan
              vara med och fatta beslut om. Det är en väldigt stor risk att
              pengarna går dit de inte ska. Tittar vi på utvecklingen är det
              färre anställda i de vinstdrivande bolagen, en lägre utbildningsnivå
              och mer ovissa anställningar. Det får påverkan på kvaliteten.
            </seg>
            <seg n="7d78503b">
              Jag tror att också du har läst den rapport som Studieförbundet
              Näringsliv och Samhälle har släppt. Där har man från rapportförfattarnas
              sida kommit fram till att privatiseringarna av välfärden handlar
              om ingenting annat än ideologi. Det har inte lett till bättre
              kvalitet och bättre effektivitet, utan de multisjuka äldre har
              betalat ett väldigt högt pris.
            </seg>
          </u>
          <note type="speaker" n="827f57a8">
            Anf. 106 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-4" n="7940bf3e">
            <seg n="3c2b2f88">
              Herr talman! Jag tackar Ulla Andersson för den repliken. Jag
              har bara en fråga till, och det är en ganska enkel fråga. Jag
              tänkte att du kanske kan svara på den tydligt och klart. Är vi
              inne i en högkonjunktur eller i en lågkonjunktur nu?
            </seg>
          </u>
          <note type="speaker" n="89d94e62">
            Anf. 107 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-14" n="f533eda9">
            <seg n="97bdffe6">
              Herr talman! Vi har massarbetslöshet. Vårt fokus i vår budgetmotion
              kommer att vara att skapa jobb. Det kommer att vara den högsta
              prioriteten i privat och i offentlig sektor. Därför värnar vi
              varje skattekrona och vårdar dem ömt. Vi kommer inte att slänga
              16 miljarder till storbolagen och bankerna, och vi kommer inte
              heller att slänga 8 miljarder för att riskkapitalisterna ska få
              ta ut vinster ur välfärden.
            </seg>
            <seg n="02cc63ba">
              Vi kommer alltså att vårda varje skattekrona ömt. Vi kommer att
              lägga dem till verksamheter som behövs, till exempel till fler
              anställda i äldreomsorgen och till en ökad bostadsproduktion så
              att en kvarts miljon unga kan få möjlighet att få ett eget hem.
              Vi kommer att satsa på att öka såväl investeringar i järnväg som
              i energiomställning. Det är direkta samhällsnyttiga investeringar
              som skapar jobb. Och det är det Sverige behöver inte massarbetslöshet
              och ökade klyftor.
            </seg>
          </u>
          <note type="speaker" n="4b3fc4dc">
            Anf. 108 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-ad20d1b6338348e1-5" n="7940bf3e">
            <seg n="dd4a9f2b">
              Herr talman! Vi har hört mina allianskolleger synliggöra lite
              olika delar ur statsbudgeten för 2013. Jag kommer att på mina
              fem minuter ge några kristdemokratiska perspektiv från den helhet
              som budgeten utgör, men jag ska även lyfta fram några litterära
              verk.
            </seg>
            <seg n="987cbbad">
              Att Kristdemokraterna är en part i en fyrpartiregering som levererar
              gör en inte bara stolt utan även ödmjuk. Det är en regering som
              gemensamt, trots olika politiska åsikter, envetet och oförtrutet
              arbetar vidare för att steg för steg bygga ett Sverige som står
              starkt internationellt sett. Vi har ett land med starka offentliga
              finanser och en regering som ger mer och mer utrymme för människor
              att själva fatta beslut. Det är ett Sverige som fördelningspolitiskt
              lyfter dem med lägst ekonomiskt utrymme och som steg för steg
              stärker välfärdssektorn.
            </seg>
            <seg n="d47db1e1">
              Pensionärernas skatt har sammanlagt sänkts med 14 miljarder kronor
              när tolvslaget har klingat ut vid årsskiftet. Det innebär att
              en garantipensionär har fått vad man kan kalla för en trettonde
              månadslön. De fyra skattesänkningar som regeringen har gjort har
              inneburit att alla pensionärer har fått behålla mellan 6 800 kronor
              och 10 200 kronor mer än vad som var fallet 2006. Som kristdemokrater
              arbetar vi oförtrutet vidare med att skillnaden i beskattning
              mellan löntagare och pensionärer så småningom ska utraderas.
            </seg>
            <seg n="62c89d56">
              Vi förbättrar ytterligare ekonomin för de pensionärer som är
              ensamstående och som har snäva ekonomiska ramar. Ökningen av bostadstillägget
              är på 170 kronor.
            </seg>
            <seg n="ff70b0c4">
              Garantinivån i föräldraförsäkringen höjs från 180 kronor per
              dag till 225 kronor per dag. Det innebär att dagens nivå på 5
              400 kronor per månad nu stiger till 6 750 kronor. Det är en höjning
              med 25 procent. Fördelningspolitiskt är detta mitt i prick. Enligt
              Rädda Barnen är detta en av de viktigaste åtgärderna för att minska
              barns ekonomiska utsatthet. Hälften av de dagar som tas ut på
              garantinivån gäller föräldrar mellan 2024 år. De och andra får
              nu ett starkt ekonomiskt lyft.
            </seg>
            <seg n="8dcb3769">
              En mycket kär politisk reform som vi kristdemokrater har haft
              på agendan sedan 1997 får nu se dagens ljus. Vem har sagt att
              politik är de snabba beslutens forum? Det är ett investeraravdrag
              som kommer att främja kapitaltillgången för mindre och nystartade
              företag. Avdraget kommer att fås på belopp upp till 650 000 per
              person och år. Det är en riktig kapitalinjektion för att ytterligare
              se fler mindre företag startas upp i vårt land. Kombinationen
              med sänkt bolagsskatt ned till 22 procent får alla företag i vårt
              land att stärka investeringsviljan i Sverige. Det i sin tur borde
              resultera i fler sysselsatta och färre arbetslösa.
            </seg>
            <seg n="4adc71d7">
              Herr talman! I ett försök att forma en ny politik har Socialdemokraterna
              startat en bokklubb. Här testas och prövas olika politiska förslag
              och idéer.
            </seg>
            <seg n="0065e5ba">
              Alla har vi väl hört talas om partiledaren Stefan Löfvens bok
              Tystnaden . LO har köpt hela upplagan för att dela ut den till
              sina medlemmar. Dock kan den inte fås som ljudbok av förståeliga
              skäl.
            </seg>
            <seg n="2ab45c4b">
              Den ekonomisk-politiska talespersonen Magdalena Anderssons trilogi
              Jag vet baserar sig på Carin Jämtins bestseller Hur man triangulerar
              . Magdalena Anderssons första bok lanserades i mars och har titeln
              För lite . Andersson ger där sin syn på regeringens satsningar,
              och budskapet är solklart: Regeringen satsar för lite.
            </seg>
            <seg n="6c097315">
              Nummer två i trilogin kom strax därefter. I slutet av april kunde
              Andersson presentera boken med titeln För sent . Det som var för
              lite i mars var för sent i april. Det senaste alstret från Andersson
              har titeln För mycket . Här får vi läsa om försiktighetsprincipen
              och det kloka i att hålla igen.
            </seg>
            <seg n="d6b5a927">
              Fredrik Olovssons bok Att tolka sin samtid är ett försök att
              hänga med i partiets politiska utveckling. Det som gällde i mars
              gällde inte i april och har absolut inget att göra med vad som
              gäller i september. Dock är partiledare Löfvens bok lika aktuell
              som tidigare.
            </seg>
            <seg n="1736cc5e">
              I ett försök att påverka debatten i någon riktning har dock Ylva
              Johansson snabbskrivit boken Arbetsförmedlingen och riskkapitalet
              tillsammans hittar vi jobben . Johansson öppnar därmed dörren
              på vid front för privata utförare i skattefinansierad verksamhet.
              Men boken hann inte ens lämna tryckpressarna förrän arbetarkommunen
              i Malmö kallade till ett nytt stormöte.
            </seg>
            <seg n="c5e695ab">
              Herr talman! Budgetproposition 2013 har nu presenterats. Som
              kristdemokrat ser jag fram emot den politik som oppositionen ska
              presentera om ett par veckor. Då får väljarna en möjlighet att
              syna, vrida, vända, bända och jämföra. Samtidigt är det helheter
              som till slut är avgörande. Detaljer ska synas och detaljer kan
              förbättras. Till slut är det dock helheten som är avgörande för
              ett lands väl och ve. Frågan som jag tycker att alla borde ställa
              sig är: Vilka levererar en hållbar politik för Sverige på sikt?
            </seg>
          </u>
          <note n="426bb143">
            I detta anförande instämde finansminister Anders Borg (M).
          </note>
          <note type="speaker" n="67760a1f">
            Anf. 109 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-15" n="f533eda9">
            <seg n="2ddfa918">
              Herr talman! Jag tycker att det är intressant att diskutera budget.
              Därför tar jag tillfället i akt och försöker ta repliker på så
              många som möjligt på regeringssidan som ska stå till svars för
              budgeten. Sedan kan man fundera på om det egentligen är en budgetdebatt
              eller en utspelsdebatt. Det är inte så lätt att sätta sig in i
              budget på fem timmar när den är så här tjock och när man har fått
              den samma dag som den ska debatteras.
            </seg>
            <seg n="f481930f">
              Jag tänkte diskutera äldreomsorg med dig. Vi har under ett års
              tid besökt, pryat och varit på studiebesök på olika sätt runt
              om i landet i äldreomsorgen. Vi tycker att det har varit intressant.
              Det har varit lärorikt och givande, men också frustrerande. Vi
              har mött äldre, personal, fackföreningar och brukarorganisationer.
              Den bild som framkommer är att personalen gör ett himla bra jobb.
              Man gör allt man kan, och man är stolt över sitt arbete. Men man
              räcker inte riktigt till, för resurserna är för knappa. Många
              gånger handlar det helt enkelt om en anorektisk organisation där
              personaltätheten är för låg utifrån det behov som finns. Det finns
              äldre som behöver läggas redan vid kl. 18 för att personalen ska
              hinna. Den individuella omsorgen och stödet får komma i andra
              hand. Personal får gå ensamma på en hel avdelning. Två- och tredelade
              turer är vardag.
            </seg>
            <seg n="49e7a590">
              Vänsterpartiet har öronmärkt pengar för att kunna anställa fler
              i äldreomsorgen. Vi har också föreslagit att de äldre ska ha rätt
              till fri tid någon timme i veckan som de själva får bestämma över.
              Vi har satsat pengar på matlyft, och vi har gjort en ordentlig
              satsning på utbildning för de redan anställda och för att möjliggöra
              att de som redan har gått en omvårdnadsutbildning ska kunna komma
              in och få ett arbete.
            </seg>
            <seg n="114f74f0">
              För oss är äldreomsorgen en central och prioriterad fråga, inte
              minst för att det är vi kvinnor som annars blir hårt drabbade.
              Det är vi som förväntas gå ned i arbetstid eller sluta arbeta
              helt. Redan i dag är det 100 000 personer som inte arbetar på
              grund av att vi inte har en fungerande omsorg.
            </seg>
            <seg n="a018384c">
              Ni konstaterar att behoven ökar inom äldreomsorgen, men ni lägger
              inte en enda krona mer till kommunerna och till den äldreomsorg
              ni säger er värna. Varför då?
            </seg>
          </u>
          <note type="speaker" n="0530fbd3">
            Anf. 110 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-6" n="7940bf3e">
            <seg n="6fee2a59">
              Herr talman! Äldreomsorgen är ett kärt ämne också för mig. Vi
              jobbar med dessa frågor i regeringen. Värdighetsgaranti är ett
              exempel på att kommunerna kan gå in och bestämma vilken nivå man
              ska ha på äldreomsorgen, hur den ska bedrivas och vad det är som
              är viktigt för den enskilde. Detta är något som ligger oss varmt
              om hjärtat.
            </seg>
            <seg n="d6b95592">
              Nu skapas en tillsynsmyndighet för att ha bättre koll på bitarna
              inom äldreomsorgen. Men vi får aldrig glömma att det är kommunerna
              som har ansvaret för detta, precis som du säger. I år bedömer
              man att kommunerna och landstingen kommer att få ganska rejäla
              överskott. Man kan alltså redan i dag använda en hel del av de
              pengar som du efterlyser med det budgetutrymme man har för att
              kunna satsa mer på sin äldreomsorg. Men det är kommunala beslut.
              Det är i kommunerna man fattar dem.
            </seg>
            <seg n="43e86e08">
              Jag tar gärna Umeå kommun som ett exempel. Där har vi haft stora
              överskott på flera hundra miljoner under lång tid. Där har Vänsterpartiet,
              som styr tillsammans med Socialdemokraterna, inte satsat lika
              mycket på äldreomsorgen som vi tycker att de borde göra. Där har
              de i stället satsat på ett kvinnohistoriskt museum och lite andra
              saker. Det är ganska intressant hur man använder pengarna. Det
              handlar ändå om det kommunala självstyret, som jag vurmar mycket
              för. Det är jätteviktigt att de jobbar med detta.
            </seg>
            <seg n="18091f1c">
              Regeringen måste se till att det finns utbildad personal. Därför
              satsar vi också på det. Vi satsar på mer utbildad personal och
              försöker stärka ledarskapet inom äldreomsorgen. Här finns många
              av nycklarna till hur vi ska få en bra fungerande äldreomsorg
              i vårt land. Det är regeringens uppdrag att stötta, hjälpa och
              underlätta för kommunerna, men sedan är det kommunerna som måste
              se till att det finns pengar och prioritera i sina lokala budgetar
              så att vi får en bra förstärkning på det här området.
            </seg>
          </u>
          <note type="speaker" n="88e27767">
            Anf. 111 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-16" n="f533eda9">
            <seg n="67ef01ae">
              Herr talman! En majoritet av dem som söker socialbidrag i Umeå
              skulle egentligen ha ersättning från a-kassan och sjukförsäkringen.
              De får lägga pengar på sådant som staten egentligen skulle ta
              ansvar för.
            </seg>
            <seg n="3ab4bef8">
              Du svarar inte riktigt ordentligt på min fråga, Anders Sellström.
              Ni skriver i er egen budgetproposition att behoven ökar, att antalet
              äldre ökar och att kommunernas pengar inte räcker till. Era prognoser
              visar också att konsumtionen i kommunerna ligger mycket lågt.
              Man klarar inte av den ökade efterfrågan på äldreomsorg. Redan
              i dag är äldreomsorgen den verksamhet i kommunerna som har fått
              minst pengar under mycket lång tid. Det betyder att vi har fått
              en anorektisk organisation.
            </seg>
            <seg n="060d13fe">
              Vill man skapa jobb och vara säker på att pengarna faktiskt går
              till jobb är äldreomsorgen en kassaskåpssäker investering. Det
              ger väldigt många kvinnor möjlighet att själva gå ut på arbetsmarknaden
              när de slipper ta ansvar för sina äldre anhöriga.
            </seg>
          </u>
          <note type="speaker" n="8a71f6d3">
            Anf. 112 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-ad20d1b6338348e1-7" n="7940bf3e">
            <seg n="c382cf84">
              Herr talman! Det är riktigt, Ulla Andersson, men alliansregeringen
              har sett till att kommunerna har fått mer pengar än vad du såg
              till att de fick under din period. Vi har höjt anslagen ganska
              rejält och lyft nivåerna. Men sedan måste det också göras en prioritering
              i kommunerna. Hur använder de sina pengar? Vi ser till att det
              finns stimulansmedel för att utveckla omsorgen, värdighetsgarantier
              etcetera, och vi specialdestinerar en del bidrag till just detta
              inom kommunerna. Det gör vi för att stärka dessa saker.
            </seg>
            <seg n="568f5279">
              LOV är ett annat exempel där vi sätter in stora resurser för
              att människor själva ska få välja vem som ska utföra den äldreomsorg
              de har rätt till. Det är ett jättebra exempel på hur man flyttar
              makt till den enskilda för att man ska kunna avgöra var den bästa
              kvaliteten finns och vart man kan gå för att få sina behov tillgodosedda.
            </seg>
            <seg n="a4f19218">
              Jag tycker att vi väl fyller den funktion vi ska fylla. Kom ihåg
              att kommunsektorn visar på ganska stora överskott i år! Dem kan
              man använda i äldreomsorgen. Jag tror att man har ett bra spelrum
              i kommunsektorn, åtminstone på kort sikt.
            </seg>
          </u>
          <note type="speaker" n="239aba28">
            Anf. 113 Finansminister ANDERS BORG (M):
          </note>
          <u who="unknown" xml:id="i-f31948330bd77880-24" n="6a17174a">
            <seg n="bdbd1573">
              Herr talman! Det är sent i budgetdebatten, men låt mig ändå lägga
              några grundlinjer på plats. Det är ett mycket besvärligt läge
              i världen. Det är en skuldkris som har pågått under en lång tid.
              Den riskerar att komma tillbaka i nya vågor från Grekland och
              Spanien. USA tyngs av skulder, och Kina orkar inte dra. Samtidigt
              finns det ett Europa som förmodligen stampar i något decennium
              framåt.
            </seg>
            <seg n="bef00211">
              I den här miljön står Sverige starkt. Vi har starka offentliga
              finanser, lägre skuld, bättre budgetsaldon, bättre långsiktig
              uthållighet och också bättre tillväxt. Till och med de nedreviderade
              tillväxtsiffrorna för andra kvartalet är mångdubbelt högre än
              vad man har i Europa som genomsnitt. Vi har en arbetsmarknad som
              har klarat krisen bättre än vad de flesta andra upplevt. Det här
              bygger naturligtvis på att vi har haft en mycket försiktig strategi.
              Vi vet att det kan bli värre. Vi måste ha säkerhetsmarginaler,
              och vi måste ha tryggheten i att vi tar ansvar för svensk ekonomi.
            </seg>
            <seg n="1c3e746b">
              Då gör vi det som är nödvändigt. Vi använder vår styrka för att
              investera Sverige ur krisen. Det handlar om infrastruktur, forskning,
              bolagsskatt och ungdomssatsningar. Mot detta står oppositionen
              på en kanske märkligare position än vad vi har upplevt under den
              tid jag har varit finansminister.
            </seg>
            <seg n="02a554bd">
              I det här läget, när Europa kämpar för att få i gång tillväxten
              och hålla tillbaka arbetslösheten, är det många som säger, inte
              minst IMF, USA och akademiska ekonomer, att här borde man göra
              mer för att få upp efterfrågan i Europa. Någon borde ta ansvar
              för att det börjar röra på sig.
            </seg>
            <seg n="5677a502">
              ECB, Riksbanken, Federal Reserve och andra har sänkt räntorna
              för att stimulera. Då säger oppositionen att de känner en oro
              för att vi gör en för optimistisk bedömning. De känner en oro
              för att tillväxten kan bli lägre och arbetslösheten högre. Den
              oron känner vi också. Det är därför vi har lagt fram ett program
              som ska skydda Sverige. Det är därför vi har lagt pengar på infrastruktur,
              forskning, bolagsskatt och annat.
            </seg>
            <seg n="9066d287">
              Sedan kommer oppositionens andra poäng. Det kan bli svårare.
              Man kan förstå att det finns en sådan oro, men då ska vi göra
              mindre. Då ska Sverige, som nästan ensamt i Europa har starka
              offentliga finanser, göra mindre.
            </seg>
            <seg n="7195ff21">
              Vi kan ta Finland som exempel. Finland ligger rätt nära Sverige.
              De har väsentligt högre skuld, sämre långsiktig uthållighet men
              ungefär samma underskott. De har i dag fått en varning från S&amp;P
              att de riskerar att bli nedgraderade om de avbryter åtstramningarna,
              höjer momsen, höjer skatterna på pensioner och fryser offentliga
              utgifter. Det finns liknande situationer. Skulle Tyskland lägga
              fram ett stimulanspaket på 1 procent av bnp skulle det säkert
              bli diskussioner om vad detta betyder.
            </seg>
            <seg n="f4285295">
              Men enligt Socialdemokraterna och Miljöpartiet kan inte ens Sverige,
              med starkast budget, bland de lägsta skulderna och den bästa långsiktiga
              uthålligheten, göra någonting. Det är inte konstigt att man ser
              reaktioner på detta. Jag skulle gärna vilja se en direktsänd debatt
              från verkställande utskottet. I dag har Karl-Petter Thorwaldsson,
              som är ordförande i LO, sagt att regeringen är för passiv och
              att den gör för lite eftersom arbetslösheten är för hög. Nu ska
              vi se vad Karl-Petter Thorwaldsson säger på verkställande utskottet.
              Kommer han att hålla fast vid den här linjen eller kommer han
              att stödja Socialdemokraternas åtstramningspolitik?
            </seg>
            <seg n="ccabe249">
              Vi kan i dag läsa TCO:s kommentar. De säger att förr var det
              självklart med en expansiv politik i lågkonjunktur. Nu tävlar
              Socialdemokraterna om att strama åt politiken. Det är ett politiskt
              misslyckande av stora mått. TCO:s representant säger: Det är när
              partitaktik går före vad som är bra för Sverige.
            </seg>
            <seg n="e2ce0c06">
              Man förstår att det är pressekreterarna som har skrivit de socialdemokratiska
              inläggen. De försöker ta billiga mediepoäng genom att framställa
              det så att Sverige inte har stabilitet, att Sverige inte är tryggt
              och att man i en period av orostider skulle strama åt. Det är
              en mycket märklig utveckling av svensk ekonomisk-politisk debatt
              som vi har fått här.
            </seg>
            <seg n="c73994a9">
              Låt oss konstatera att om det är ologiskt står ändå Socialdemokraterna
              fast vid kärnan i sin politik. Det ska vi vara medvetna om, och
              den är och förblir skattehöjningar. Listan på de socialdemokratiska
              skattehöjningarna börjar nu bli så lång att man knappt hinner
              dra igenom den i en kort riksdagsdebatt. Det är ungdomsarbetsgivaravgift
              på kanske 15 miljarder, det är höjd moms i en lågkonjunktur på
              kanske 5 miljarder och det är kilometerskatt för att göra det
              dyrare att transportera. Och tillsammans med de rödgröna blir
              det sedan säkert flygskatt, en avveckling av kärnkraften och annat
              för att höja kostnaderna för företagen. Till det kommer sedan,
              när Vänsterpartiet får vara med och förhandla, förmögenhetsskatt
              och höjda marginalskatter, försämrade 3:12-regler och alla de
              andra sakerna som ska driva ut företagsamhet från Sverige.
            </seg>
            <seg n="c221fd0d">
              Detta är en politik som skulle leda till färre jobb. Vi har stora
              utmaningar i Sverige. Vi ska möta en allt tuffare internationell
              konkurrens. Då ska vi höja bolagsskatten om jag förstår Socialdemokraterna
              och Miljöpartiet rätt. Vi har en för svag investeringsvilja. Då
              är det inte viktigt att säkra att man investerar i Sverige. Vi
              har en tilltagande internationell konkurrens. Då är det inte viktigt
              att vi ser till att jobben grundar sig i Sverige.
            </seg>
            <seg n="50c41b36">
              Vi vet vad som händer med det här barraget av skattehöjningar
              som Socialdemokraterna, Miljöpartiet och Vänsterpartiet står för.
              Det blir färre som anställer, det blir färre som får jobb och
              det blir fler som blir arbetslösa. Det är en mycket skadlig politik
              för Sverige att i det läge vi nu befinner oss börja tala om omfattande
              och stora skattehöjningar.
            </seg>
            <seg n="fe147f02">
              Men jag måste återigen säga att det som förvånar mig mest under
              den här dagen är att Socialdemokraterna och Miljöpartiet säger
              att de är oroliga för att utvecklingen ska bli svagare och sedan
              förordar en åtstramning. Mer i spagat har svensk socialdemokrati
              inte stått på decennier.
            </seg>
          </u>
          <note type="speaker" n="393cdb29">
            Anf. 114 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-8" n="ee3b55b8">
            <seg n="3683cb53">
              Herr talman! Jag har under den här debatten vid ett flertal tillfällen
              efterfrågat finansministerns syn på överskottsmålet och om han
              når det. Om detta vill han inte tala. Om detta har han gärna talat
              väldigt många gånger tidigare, men inte den här gången, för nu
              visar de indikatorer som han normalt sett hänvisar till att det
              är samma läge som då, nämligen att vi inte klarar överskottsmålet
              med den typ av reformutrymme som han nu ordinerar.
            </seg>
            <seg n="7498b48e">
              Jag skulle tycka att det vore bra om Anders Borg ändå till slut
              kunde kommentera mina frågor, sina egna indikatorer, sina egna
              experter och sin egen finansplan.
            </seg>
            <seg n="bd38f503">
              Det är det ena. Det andra är vilken konjunktureffekt, vilken
              efterfrågestimulans en bolagsskattesänkning ger och på vilket
              sätt den är bra för Grekland och Spanien, vilket tydligen ska
              vara det nya argumentet för varför stora skattesänkningar ska
              göras i Sverige. Det är bra för dem i södra Europa. Förklara de
              sambanden! Jag tror att Anders Borg får ganska svårt med det.
            </seg>
            <seg n="2cbdb560">
              Att det nu bara är Grekland och Irland som har en lägre bolagsskatt
              av de gamla EU-länderna gör det ganska tydligt: Det är ett race
              to the bottom som gäller för Anders Borg på det här området. Jag
              tror att det är djupt olyckligt, och med tanke på läget i Europa
              vore det nog bra om Anders Borg i stället tog en diskussion med
              sina kolleger om att det kanske inte är så lyckat med aggressiv
              skattekonkurrens. Det var inte så bra för Irland till exempel.
            </seg>
            <seg n="097861d4">
              Här finns en del som Anders Borg kan ta med sig i den fortsatta
              diskussionen. Inte minst vill jag dock att han svarar på frågan
              om överskottsmålet! Når vi det? I sin finansplan säger Anders
              Borg själv att vi inte gör det.
            </seg>
          </u>
          <note type="speaker" n="69f7d9c3">
            Anf. 115 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-25" n="6a17174a">
            <seg n="e8c894b2">
              Herr talman! Jag måste säga att jag vill tacka Fredrik Olovsson,
              för sällan har jag sett någon som står på hal is ta så kraftiga
              skrinnarskär längre ut på tunnare is. Han vill fortsätta diskussionen
              om överskottsmål låt oss göra det!
            </seg>
            <seg n="e07cb8f9">
              Fredrik Olovsson nämner sjuårsindikatorn och tioårsgenomsnittet.
              I den sjuårsindikator vi har så har vi tre år med öppet output
              gap bakom oss, öppet output gap i år och tre år av öppet output
              gap framför oss. Då är det alltså logiskt, i den här tolkningen
              av överskottsmålet, att nu jäklar ska det stramas åt, för då ska
              Fredrik Olovsson uppfylla enprocentsmålet i en period av sju år
              av sammanhängande lågt resursutnyttjande.
            </seg>
            <seg n="cf418d4f">
              Låt oss se när Fredrik Olovsson blir finansminister och ska göra
              sina budgetar! Han tittar på 2015 då har sex av de senaste tio
              åren varit lågkonjunktur, så då har snittet gått ned. Då jäklar
              ska Fredrik Olovsson strama åt!
            </seg>
            <seg n="926e4efa">
              Men det blir ännu värre, för 2016 när han ska göra budgeten är
              genomsnittet ännu lägre, så då måste han i det sjunde året av
              lågkonjunktur dra till med en riktig attans åtstramning. Det är
              den tolkning av överskottsmålet som Fredrik Olovsson står här
              och lanserar.
            </seg>
            <seg n="25d0df0b">
              Överskottsmålet ska naturligtvis tolkas som att om det är lågkonjunktur,
              aktiviteten är låg och arbetslösheten riskerar att stiga, ja,
              då ska man ligga under målet. Sedan ska man ligga kvar under målet
              tills vi är på väg till nästa högkonjunktur för att se till att
              man kan rädda en del jobb i Sverige. Sedan är det högkonjunktur,
              och då ska man strama åt. Då ska vi inte ha obalanser. Då ska
              man strama åt.
            </seg>
            <seg n="3a07f1a6">
              Men den tolkning Fredrik Olovsson gör här är att varje år längre
              in i lågkonjunkturen ska åtstramningen bli större. Det är så bakvänt
              att till och med Socialdemokraterna borde inse att nu får de nog
              ta och skruva ned pressekreterarnas lust att vinna mediepoäng
              och kanske göra det som TCO sade: att tänka på vad som är bra
              för Sverige i stället för att fokusera på partitaktiken.
            </seg>
          </u>
          <note type="speaker" n="71125bf0">
            Anf. 116 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-e6d154c0df4faa87-9" n="ee3b55b8">
            <seg n="20f31219">
              Herr talman! Risken är väl rätt avsevärd att just partitaktiker
              är det som Anders Borg har blivit snarare än finansminister, därför
              att han har ett behov av att rädda några småpartier som håller
              på att ramla ur riksdagen. Då vill det till att alla får sitt,
              och eftersom Anders Borg inte vill avstå från en rejäl bolagsskattesänkning
              blir det som det blir.
            </seg>
            <seg n="a9b5ae18">
              Jag tycker att det är jättebra att Anders Borg till slut kommenterar
              sina egna indikatorer. Han säger att det inte är någon fara, uppenbarligen.
              Det här ser bra ut. Vi når målet. Är det så jag ska tolka Anders
              Borg när han nu återigen kör en vända om detta?
            </seg>
            <seg n="d52f890c">
              Jag vill också lägga till att Anders Borg själv har konstruerat
              dessa indikatorer. De har varit otroligt viktiga för er tidigare.
              När de tidigare har visat samma sak som nu har finansministern
              haft en helt annan syn på överskottsmålet. Så här kommer det tillbaka:
              Kanske är det en pressekreterare eller en partisekreterare i ett
              parti på väg ut som har tyckt att nu jäklar ska vi nog dra på
              här. Och då kör Borg.
            </seg>
          </u>
          <note type="speaker" n="67543297">
            Anf. 117 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-26" n="6a17174a">
            <seg n="38d842cb">
              Herr talman! Vi har haft en konsistent syn på överskottsmålet:
              När det är lågkonjunktur ligger man något under, och när det är
              högkonjunktur ligger man något över. Det har vi varit väldigt
              tydliga med. Det är så vi hittills i Sverige har tolkat överskottsmålet.
              Det har gett oss en god grund för att föra en stabil politik.
            </seg>
            <seg n="99944595">
              Nu gör Socialdemokraterna tolkningen att när vi har många år
              av låg aktivitet och vi når balans 2014, över 1 procents överskott
              2015 och över 2 procent 2016, då ska det stramas åt. Låt oss konstatera
              att Fredrik Olovssons tolkning av överskottsmålet implicerar att
              ju längre in man kommer i lågkonjunkturen desto mer ska det stramas
              åt. Kan inte Fredrik Olovsson erkänna att han har snurrat till
              det nu och att man måste få lite ordning på det? Socialdemokraternas
              ekonomiska politik befinner sig i en fullständig, tankemässig
              spagat. Det är bara att beklaga.
            </seg>
          </u>
          <note type="speaker" n="a9cafa7d">
            Anf. 118 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-19" n="7b7c8e05">
            <seg n="05af9d3b">
              Herr talman! Finansminister Anders Borg tar i sina anföranden
              i så att han håller på att spricka, och det är väl ett kännetecken
              så gott som något på en finansminister som är pressad och som
              kanske inte ens tror på sina egna åtgärder och sin egen politik.
            </seg>
            <seg n="c8cf02a4">
              En finansminister behöver hålla ett respektfullt tonläge i debatten,
              och jag tycker att Anders Borg nu använder sig av en retorik som
              är bekymmersam. Jag tycker inte riktigt att det är värdigt av
              finansministern att från talarstolen till exempel beskylla oppositionen
              för att inte göra någonting ekonomiskt. Det stämmer inte över
              huvud taget. Det är inte det den här debatten handlar om. Det
              är långt ifrån verkligheten.
            </seg>
            <seg n="b2b02349">
              Anders Borg talar om att vi vill ha en åtstramning. Det är väldigt
              långt från en verklig beskrivning. Det vi säger är att vi vill
              ha ett något mindre reformutrymme, en något lägre nivå än regeringen,
              men jämfört med i dag är det en stor stimulans. Det innebär stora
              investeringar och stora reformer från Miljöpartiets sida.
            </seg>
            <seg n="24b05924">
              Anders Borgs retorik är densamma som många debattörer har använt
              förut: Om argumenten tryter, höj rösten!
            </seg>
            <seg n="51242a85">
              Jag vill ställa en fråga till Anders Borg om en sak som inte
              har varit uppe i den här debatten, och det handlar om jämställdhetspolitiken
              och jämställda löner. Det är ett av de jämställdhetsmål som riksdagen
              har antagit i bred enighet. Fredrik Reinfeldt tog upp just den
              frågan i regeringsförklaringen och talade om att ett sammanhållet
              samhälle också är ett jämlikt samhälle, ett samhälle där män och
              kvinnor har samma förutsättningar att utvecklas och växa som individer.
            </seg>
            <seg n="7ef763c1">
              Tittar man på hur det ser ut i statistiken ser man dock att löneskillnaderna
              mellan kvinnor och män ligger på 14 procent. Med nuvarande takt
              i minskningen av löneskillnaderna uppnår vi jämställda löner först
              om 70 år. Det är för oss en helt orimlig takt. Vi vet att jämställda
              löner är oerhört viktigt för att vi ska få ett jämställt samhälle
              i framtiden. Men där gör regeringen ingenting. När nu statsministern
              lyfte upp den här frågan i regeringsförklaringen och sade att
              den var väldigt viktig, vad beror det då på att det inte kommer
              några åtgärder i budgeten som gör att vi faktiskt kan röra oss
              i en snabbare takt mot jämställda löner, Anders Borg?
            </seg>
          </u>
          <note type="speaker" n="4a9d1c20">
            Anf. 119 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-27" n="6a17174a">
            <seg n="2687a5dc">
              Herr talman! Låt oss nu ta den här diskussionen om åtstramning.
              Den är faktiskt rätt viktig. Vi talar om svensk ekonomi och hur
              det ska gå med jobb, sysselsättning och välfärd i Sverige. Då
              säger Per Bolund och Socialdemokraterna att vi gör för mycket.
              För mycket betyder att man själv avser att göra mindre. Man tänker
              göra färre reformer och ha ett större sparande. Låt oss nu titta
              på utgångspunkten och ta det här lite noggrant!
            </seg>
            <seg n="a5639729">
              Vi har ett strukturellt saldo som går från 0,2 i år till 0,3
              i överskott nästa år. Det betyder att vår politik, när man tittar
              på förändringar i strukturellt saldo som är det vanliga måttet,
              är på gränsen till neutral. Jag skulle kunna förstå om man sade
              att vi borde göra mer.
            </seg>
            <seg n="62381899">
              Anta att vi inte gjort de 0,6 vi nu gör. Då hade vi haft ett
              överskott i det strukturella saldot på 0,9. Då hade vi alltså
              haft en åtstramningseffekt på budgeten som är relativt kraftig,
              på 0,7.
            </seg>
            <seg n="f18cdcc1">
              Nu säger Per Bolund att han ska göra mindre än regeringen, och
              den enda tänkbara tolkningen av det är att Per Bolund tänker strama
              åt budgeten. Det är den enda tänkbara tolkningen av det budskap
              som han nu har, för det kan väl inte vara så att vi sedan kommer
              att se budgetar som innehåller åtgärder så att hela den här debatten
              har varit ett hyckleri, att man först kritiserar regeringen och
              sedan använder lika mycket resurser?
            </seg>
            <seg n="6d66645e">
              Nej, nu ska det vara budgetar som är stramare, och då får ni
              stå för det. Då får ni säga att det som Europa och Sverige behöver
              är en rejäl åtstramning så att vi kan få lite stålbad för de arbetslösa
              och dem som inte har jobb. Varför står ni inte för er politik?
              Ni kritiserar oss för att göra för mycket. Då får ni väl stå för
              att ni gör mindre. Då får ni väl stå för att det är åtstramning
              ni predikar.
            </seg>
          </u>
          <note type="speaker" n="45722600">
            Anf. 120 PER BOLUND (MP) replik:
          </note>
          <u who="per_bolund_61c5be" xml:id="i-bcc78a60b2506e57-20" n="7b7c8e05">
            <seg n="c73ad11a">
              Herr talman! I Anders Borgs värld finns det bara två nivåer.
              Det är antingen regeringens eller ingenting. Det tror jag inte
              att de flesta åhörare eller de flesta som kan någonting om ekonomi
              håller med om. Det finns faktiskt många olika varianter vi kan
              använda för att utforma våra budgetar. Jag kan lova Anders Borg
              att vi kommer att ha budgetar som innehåller åtgärder, tvärtemot
              vad Anders Borg säger.
            </seg>
            <seg n="4720d7bd">
              Sedan tycker vi att det är rimligt att man i ett osäkert läge
              sparar en del resurser så att man faktiskt kan göra satsningar
              nästa år. Konjunkturinstitutet säger att med den reformiver som
              Anders Borg nu visar kommer det inte att finnas något reformutrymme
              för de kommande åren. Det borde vålla många åhörare här i dag
              bekymmer.
            </seg>
            <seg n="76e2207a">
              Anders Borg svarade inte över huvud taget på frågan om jämställdheten.
              Det visar också på hur tom Anders Borgs budget är när det gäller
              det området.
            </seg>
            <seg n="ea7eef2c">
              Från Miljöpartiets sida tänker vi avsätta 150 miljoner årligen
              i en pott för att se till att vi kan minska klyftan i löner mellan
              män och kvinnor åtminstone i statlig sektor och sedan se till
              att vi uppmuntrar även andra sektorer att följa efter. Vi föreslår
              en mängd åtgärder för att faktiskt på allvar komma åt den orimliga
              löneskillnaden mellan kvinnor och män. Regeringens budget är helt
              tom. Det är retorik, men det finns ingenting som följer upp de
              orden.
            </seg>
          </u>
          <note type="speaker" n="b6238fdb">
            Anf. 121 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-28" n="6a17174a">
            <seg n="b992d3bb">
              Herr talman! Låt oss ta diskussionen om åtstramningen på riktigt
              allvar. Per Bolund säger att han tänker göra mindre. Jag förklarar
              att det betyder att det strukturella saldot då blir ännu starkare.
              Då säger Per Bolund att jag är för optimistisk och att man borde
              vara mer orolig. Då ökar ju de lediga resurserna i ekonomin. Då
              förstärks det strukturella saldot ännu mer. Varje krona du gör
              mindre för är en åtstramning. Det går inte att komma ifrån det.
            </seg>
            <seg n="e8795bcf">
              Du kan säga att det är lite mindre än regeringen, men då börjar
              vi närma oss hycklerispåret. Om ni gör för tre fyra miljarder
              mindre undrar jag varför ni har stått på presskonferenser och
              i talarstolen i dag och talat om att regeringen tappar greppet.
              Då är det bara hyckleri. Det ska väl vara en rejäl skillnad om
              ni menar det, ett 1520 miljarder starkare saldo, så att man kan
              ta det på allvar. Det är det vi vill se från Miljöpartiet och
              Socialdemokraterna. Då kan man ta det på allvar.
            </seg>
            <seg n="a5853742">
              Sedan tar ni ett ytterkantsspår i den europeiska debatten och
              säger att inte ens Sverige kan hjälpa till utan Sverige ska tvärtom
              skruva åt korkarna i systemet så att det verkligen blir lite arbetslöshet
              här.
            </seg>
          </u>
          <note type="speaker" n="185e81dd">
            Anf. 122 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-17" n="f533eda9">
            <seg n="1e1c78cf">
              Herr talman! Jag tänkte prata om massarbetslösheten. Arbetslösheten
              har ju stigit under de år du har suttit som finansminister och
              sysselsättningen har sjunkit. Arbetsförmedlingen räknar med 405
              000 arbetslösa nästa år och 20 000 nya jobb, samtidigt som vi
              har haft en explosionsartad ökning av långtidsarbetslösheten,
              en ökning med hela 99 procent de senaste tre åren.
            </seg>
            <seg n="3926e0fc">
              Då lägger ni fram en budget där ni drar in på de arbetsmarknadspolitiska
              åtgärderna. Ni har haft en budget under krisen som är en tredjedel
              av den summa som man lade på arbetsmarknadspolitiska åtgärder
              under 90-talet. Den är hälften av vad man lade på arbetsmarknadspolitiska
              åtgärder i förhållande till bnp när vi hade full sysselsättning.
            </seg>
            <seg n="bee8690f">
              Endast 13 procent av de arbetslösa inskrivna i programmen har
              någon form av aktiv insats. 4 procent har tillgång till en utbildning.
              Ni drar ju ned från en väldigt låg nivå. Ska man skapa möjligheter
              för människor som i dag är arbetslösa att få ett nytt jobb är
              utbildning en väldigt bra investering.
            </seg>
            <seg n="7c8099ab">
              En annan investering är faktiskt att skapa riktiga jobb.
            </seg>
            <seg n="60dba0b2">
              Det andra jag skulle vilja ta upp är att du, Anders Borg, står
              för en politik som faktiskt straffar människor för att de förlorar
              jobbet, förlorar det i krisen. Du pratar om att de måste ha incitament
              för att de ska kunna ta sig i kragen och ta ett jobb.
            </seg>
            <seg n="9113e3fa">
              Jag kommer från Gävleborg. Vi har 15 000 arbetslösa och 700 lediga
              jobb. Betyder det helt enkelt att du inte tror att de här 15 000
              gävleborgarna skulle ta ett jobb om det fanns ett jobb, att de
              faktiskt hellre sitter hemma och inte kan försörja sig själva?
              Är det vad du tror?
            </seg>
          </u>
          <note type="speaker" n="4cd7b139">
            Anf. 123 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-29" n="6a17174a">
            <seg n="97f9cff9">
              Herr talman! Vänsterpartiets politik skulle oomkullrunkeligt
              höja ungdomsarbetslösheten och arbetslösheten i landet. Man säger
              nej till den satsning på lärlingssystem och yrkesutbildning som
              vi vill göra i den här budgeten. Man vill kraftigt höja a-kassan.
              Jag behöver inte läsa upp den långa lista av skattehöjningar som
              Vänsterpartiet står för. Man vill skärpa arbetsrätten.
            </seg>
            <seg n="38822178">
              Det här är exakt den typ av åtgärder som gör att fler unga människor
              och fler arbetslösa ställs utanför arbetsmarknaden. Man gör det
              mindre lönsamt att arbeta. Man gör det mer kostsamt att anställa.
              Man undergräver lönsamheten i företagen. Det är klart att arbetslösheten
              då stiger. Det är naturligtvis så att den politiken skulle ha
              förödande sociala konsekvenser, precis som det hade när Ulla Andersson
              och Socialdemokraterna drev upp Gini-koefficienten och de ekonomiska
              skillnaderna under det regeringsinnehav man hade.
            </seg>
            <seg n="7357555e">
              Nu får jag skäll av Ulla Andersson för att jag vill skära ned
              i tider av arbetslöshet. Ni kanske skulle ta ett varv i den rödgröna
              kretsen. Jag gör ju för mycket. Jag skapar ju osäkerhet om Sverige.
              Nedskärarna här i Socialdemokraterna och Miljöpartiet vill ju
              göra mindre. Hur ska ni egentligen ha det? Vad är hotet? Är det
              att vi gör för mycket eller att vi ska göra mindre?
            </seg>
            <seg n="0b695e21">
              Jag skulle vilja se lite rödgrönt samarbete här, att ni diskuterar
              ihop er om den åtstramningsbudget som Miljöpartiet och Socialdemokraterna
              vill ha och det som Ulla Andersson säger att vi gör för lite.
            </seg>
          </u>
          <note type="speaker" n="60dae0a8">
            Anf. 124 ULLA ANDERSSON (V) replik:
          </note>
          <u who="ulla_andersson_c170b8" xml:id="i-99d3b4f99b1d2917-18" n="f533eda9">
            <seg n="00287ba0">
              Herr talman! Jag tycker att det är ganska fantastiskt att Anders
              Borg är så självsäker. Vi har massarbetslöshet, 405 000 arbetslösa
              nästa år. Vi har en ungdomsarbetslöshet som är väldigt hög. Vi
              har en långtidsarbetslöshet som har ökat med nästan hundra procent
              de senaste tre åren. Vi har stora problem.
            </seg>
            <seg n="627e36ac">
              Då måste ändå fokus vara på att skapa möjligheter för de arbetslösa
              att kunna utbilda sig och ha en insats. Ni satsar på passivitet.
              87 procent har inte en aktiv insats. 4 procent har rätt till en
              utbildning. Och då straffar ni dem ekonomiskt när de blir arbetslösa.
              Det finns ingen färsk forskning som visar att nivån på arbetslöshetsersättningen
              har någon betydelse för vilken arbetslöshet ett land har. Det
              tycker jag är väldigt viktigt.
            </seg>
            <seg n="085ba4e8">
              Framför allt är det viktiga att det handlar om människosyn. Ska
              människor straffas för att de har oturen att förlora jobbet? Mitt
              svar är nej. Man ska skapa möjligheter för omställning, se till
              att upprätthålla efterfrågan i ekonomin och se till att skapa
              jobb. Det är vårt fokus i den budget vi kommer att lägga fram.
              Vi kommer att satsa på sysselsättning och jobbskapande insatser.
            </seg>
          </u>
          <note type="speaker" n="330b5aec">
            Anf. 125 Finansminister ANDERS BORG (M) replik:
          </note>
          <u who="unknown" xml:id="i-f31948330bd77880-30" n="6a17174a">
            <seg n="154832d9">
              Herr talman! Ulla Andersson menar nu att arbetslösheten är för
              hög i Sverige. Jag förstod på Karl-Petter Thorwaldsson att LO
              gör bedömningen att arbetslösheten i Sverige är för hög. Då blir
              det lite märkligt när det rödgröna alternativet från Ulla Anderssons
              sida säger att man måste göra mer och man från det socialdemokratiska
              alternativet säger att man måste göra mindre. Det ska som sagt
              bli mycket spännande att höra Karl-Petter Thorwaldsson när han
              kommer ut från verkställande utskottet och förklarar att det visserligen
              är hög arbetslöshet, men nu behövs en rejäl åtstramning.
            </seg>
            <seg n="1de9e3c1">
              Den motsättning som det rödgröna alternativet nu bär inom sig
              är ologisk. Därtill, bara för att kommentera det som sagts om
              a-kassan, gör KI, Riksbanken och Finansdepartementet snarlika
              bedömningar på det här området när vi har tittat på vad a-kassan
              har för effekter. Det är ett av de mest robusta resultaten i samhällsvetenskaplig
              forskning som vi har, att höjer man a-kassan och gör det mindre
              lönsamt att arbeta relativt att inte arbeta förlänger man arbetslöshetstiderna.
            </seg>
            <seg n="9ed80126">
              Sedan kan man säga att man är beredd att göra det. Lars Calmfors
              till exempel säger att han är beredd att höja arbetslösheten därför
              att han vill ha mer trygghet. Men då får man stå för den avvägningen,
              inte låtsas att man kan höja a-kassan utan att det har effekter.
            </seg>
          </u>
          <note n="2f8fbdfa">
            Överläggningen var härmed avslutad.
          </note>
          <note n="35650a9f">
            Budgetpropositionen bordlades.
          </note>
          <note n="678e6cc1">
            2 § Avsägelse
          </note>
          <note n="0492ecd2">
            Andre vice talmannen meddelade att Leif Pagrotsky (S) anhållit
            om entledigande från uppdraget som ledamot av riksdagen från och
            med den 4 oktober.
          </note>
          <note n="a63fccab">
            Kammaren biföll denna anhållan.
          </note>
          <note n="d12258a6">
            3 § Anmälan om ordförande i socialutskottet
          </note>
          <note n="1ad4638c">
            Andre vice talmannen anmälde att Anders W Jonsson (C) valts till
            ordförande i socialutskottet från och med den 19 september.
          </note>
          <note n="5167564f">
            4 § Meddelande om ändringar i kammarens sammanträdesplan
          </note>
          <note n="33faab4e">
            Andre vice talmannen meddelade
          </note>
          <note n="4088dce0">
            att måndagen den 24 september skulle bordläggningsplenum utgå,
          </note>
          <note n="56d90eef">
            att tisdagen den 25 september skulle interpellationssvar utgå
            och
          </note>
          <note n="ce37df42">
            att onsdagen den 26 september skulle arbetsplenum och votering
            utgå.
          </note>
          <note n="f2d686ed">
            5 § Anmälan om inkommet protokollsutdrag från utskott
          </note>
          <note n="860b179f">
            Andre vice talmannen anmälde att ett utdrag ur prot. 2012/13:1
            för onsdagen den 19 september i ärende om subsidiaritetsprövning
            av EU-förslag inkommit från socialutskottet.
          </note>
          <note n="d6b79327">
            6 § Anmälan om inkommen faktapromemoria om förslag från Europeiska
            kommissionen
          </note>
          <note n="b0ba4287">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="8285baeb">
            KOM(2012) 420, KOM(2012) 421
          </note>
          <note n="b778bb35">
            7 § Hänvisning av ärenden till utskott
          </note>
          <note n="c8af5b1f">
            Föredrogs och hänvisades
          </note>
          <note n="342e5b11">
            den 13 november
          </note>
          <note n="65256110">
            8 § Bordläggning
          </note>
          <note n="22a4aca5">
            Anmäldes och bordlades
          </note>
          <note n="ad4d6912">
            9 § Anmälan om interpellation
          </note>
          <note n="4d0856fa">
            Anmäldes att följande interpellation framställts
          </note>
          <note n="7e0f96b9">
            den 20 september
          </note>
          <note n="e6ab92ac">
            Jacob Johnson
          </note>
          <note n="231ecdbd">
            Interpellationen redovisas i bilaga som fogats till riksdagens
            snabbprotokoll tisdagen den 2 oktober.
          </note>
          <note n="cb25434c">
            10 § Anmälan om frågor för skriftliga svar
          </note>
          <note n="0aeac4b0">
            Anmäldes att följande frågor för skriftliga svar framställts
          </note>
          <note n="06333ac0">
            den 19 september
          </note>
          <note n="2f1c3269">
            Annika Lillemets
          </note>
          <note n="7e0f96b9">
            den 20 september
          </note>
          <note n="e0574543">
            Ann-Kristine Johansson
          </note>
          <note n="71701f54">
            Penilla Gunther
          </note>
          <note n="9e947ec5">
            Frågorna redovisas i bilaga som fogats till riksdagens snabbprotokoll
            tisdagen den 2 oktober.
          </note>
          <note n="3382cdea">
            11 § Anmälan om skriftliga svar på frågor
          </note>
          <note n="a8b855d1">
            Anmäldes att skriftliga svar på följande frågor inkommit
          </note>
          <note n="7e0f96b9">
            den 20 september
          </note>
          <note n="9326b13d">
            Hans Hoff
          </note>
          <note n="cf368de9">
            Pyry Niemi
          </note>
          <note n="65c3941c">
            Krister Örnfjäder
          </note>
          <note n="50074372">
            Marie Nordén
          </note>
          <note n="c3282eb6">
            Svaren redovisas i bilaga som fogats till riksdagens snabbprotokoll
            tisdagen den 2 oktober.
          </note>
          <note n="30b957cb">
            12 § Kammaren åtskildes kl. 17.19.
          </note>
          <note n="61eb5592">
            Förhandlingarna leddes
          </note>
          <note n="35620341">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
