<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--67</head>
          <docDate when="2012-02-19">2012-02-19</docDate>
        </div>
      </front>
      <body>
        <div>
          <note n="c0f0db93">
            ﻿
          </note>
          <note n="eed99175">
            Riksdagens protokoll
          </note>
          <note n="156c1316">
            2012/13:67
          </note>
          <note type="date" n="e5c9f425">
            Tisdagen den 19 februari
          </note>
          <note n="572e3869">
            Kl. 13:00 - 20:29
          </note>
          <note n="063f6059">
            1 § Justering av protokoll
          </note>
          <note n="aefa6d2a">
            Justerades protokollen för den 12 och 13 februari.
          </note>
          <note n="65ca7778">
            2 § Avsägelse
          </note>
          <note n="4865b7c5">
            Förste vice talmannen meddelade att Sedat Dogru (M) avsagt sig
            uppdraget som suppleant i kulturutskottet.
          </note>
          <note n="a876739e">
            Kammaren biföll denna avsägelse.
          </note>
          <note n="a4c31f72">
            3 § Meddelande om statsministerns frågestund
          </note>
          <note n="53e1cce4">
            Förste vice talmannen meddelade att vid frågestunden torsdagen
            den 21 februari kl. 14.00 skulle frågor besvaras av statsminister
            Fredrik Reinfeldt (M).
          </note>
          <note n="5a438550">
            4 § Anmälan om inkommet protokollsutdrag från utskott
          </note>
          <note n="73ff5785">
            Förste vice talmannen anmälde att ett utdrag ur prot. 2012/13:18
            för torsdagen den 14 februari i ärende om subsidiaritetsprövning
            av EU-förslag inkommit från civilutskottet.
          </note>
          <note n="20691d20">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="93a94c76">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="5112bfeb">
            KOM(2012) 773
          </note>
          <note n="3a046de8">
            6 § Anmälan om fördröjda svar på interpellationer
          </note>
          <note n="51212512">
            Till riksdagen hade inkommit följande skrivelser:
          </note>
          <note n="fad75fb7">
            Interpellation 2012/13:245
          </note>
          <note n="da373967">
            Interpellation 2012/13:245 Statsbudgeten och jämställdheten
          </note>
          <note n="56730a4a">
            Interpellationen kommer att besvaras tisdagen den 12 mars 2013.
          </note>
          <note n="514f508e">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="b1e74ffc">
            Rikard Jermsten
          </note>
          <note n="63bc87eb">
            Interpellation 2012/13:257
          </note>
          <note n="fb94b7a1">
            Interpellation 2012/13:257 Framgångsrik utbudspolitik för växande
            klyftor
          </note>
          <note n="b620b154">
            Interpellationen kommer att besvaras fredagen den 8 mars 2013.
          </note>
          <note n="514f508e">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="b1e74ffc">
            Rikard Jermsten
          </note>
          <note n="e7709969">
            Interpellation 2012/13:270
          </note>
          <note n="d7302129">
            Interpellation 2012/13:270 Våld i nära relationer bland äldre
          </note>
          <note n="cfe8b759">
            Interpellationen kommer att besvaras fredagen den 15 mars 2013.
          </note>
          <note n="df89fe2a">
            Skälet till dröjsmålet är redan inbokade engagemang.
          </note>
          <note n="3d30fa52">
            Marianne Jenryd
          </note>
          <note n="997bf80d">
            7 § Förnyad bordläggning
          </note>
          <note n="11432c02">
            Föredrogs och bordlades åter
          </note>
          <note n="63a35ea7">
            8 § Svar på interpellation 2012/13:236 om klimatanpassat skogsbruk
          </note>
          <note type="speaker" n="8f5c3135">
            Anf. 1 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsmi" xml:id="i-14f8652f0806cb0a-0" n="fa8d9d59">
            <seg n="10a70a97">
              Fru talman! Jens Holm har frågat mig om jag avser att verka för
              att ett omställningsstöd införs för att stimulera alternativa
              skogsskötselmetoder och att verka för styrmedel som begränsar
              kalhyggen på för klimatet känsliga så kallade organogena marker.
            </seg>
            <seg n="7ac3befe">
              Låt mig börja med att betona att regeringen tar klimatfrågan
              och det bidrag skogen kan ge på största allvar. Den svenska skogens
              långsiktiga klimatnytta beror främst på hur mycket förnybar skogsråvara
              som uthålligt kan skördas för att ersätta fossil energi och mer
              energikrävande produkter. Ett uthålligt uttag av virke och biomassa
              i den svenska skogen är möjligt genom att vi har en långsiktigt
              hög tillväxt och ett aktivt skogsbruk. Sverige har under de senaste
              hundra åren fördubblat skogens tillväxt, vilket lett till betydligt
              ökade avverkningsmöjligheter, trots långa omloppstider i skogen,
              samtidigt som det sammanlagda kolförrådet har ökat i skog och
              mark. Detta innebär att vi sedan länge förenar ett aktivt skogsbruk
              med en betydande klimatnytta. Vad många inte tänker på är att
              av varje kubikmeter virke som avverkas används hälften direkt
              som biobränsle. Den andra halvan används i en mängd olika produkter
              som papper, kläder, plankor och brädor. Också dessa produkter
              kommer i de flesta fall att utnyttjas för energiändamål i vårt
              land.
            </seg>
            <seg n="3fb1e629">
              När man analyserar skogens och skogsmarkens roll för klimatet
              är det nödvändigt att använda ett långsiktigt tidsperspektiv och
              inkludera alla växthusgaser. Koldioxiden är den viktigaste växthusgasen,
              även om utsläpp av metan och lustgas också spelar roll. Det är
              också viktigt att beakta hur biomassan som skördas används. Jens
              Holm refererar till en artikel i tidskriften Biogeosciences och
              drar felaktiga slutsatser om skillnader mellan olika brukningsformer
              i svensk skog och utsläpp av lustgas liksom om skogens funktion
              som koldioxidsänka.
            </seg>
            <seg n="e1f9c70b">
              På frågan från Jens Holm om jag avser att verka för att ett omställningsstöd
              införs för att stimulera alternativa skogsskötselmetoder är svaret
              nej. Många olika nyttigheter ska vägas in när man väljer skogsskötselmetoder,
              och regeringen har inom ramen för Skogsriket satsat nya budgetmedel
              under den kommande treårsperioden för att utveckla och förbättra
              skogsskötselmetoder som kan leda till ökad skogstillväxt och ett
              utvecklat miljöarbete. Skogsstyrelsen och SLU har fått i uppdrag
              att utveckla detta område, där bland annat olika former av kontinuitetsskogsbruk
              kommer att vara en del. Det finns heller inte några hinder i dagens
              regelverk för den som vill tillämpa alternativa skogsbrukssätt
              eller låta skogen stå kvar för alternativa målsättningar med ägandet.
              Dessutom pågår Miljömålsberedningens arbete som ska redovisas
              till sommaren och där frågan om brukningsformer kan komma att
              beröras ytterligare.
            </seg>
            <seg n="59c6667b">
              Jens Holm har också frågat om jag avser att verka för styrmedel
              som begränsar kalhyggen på för klimatet känsliga så kallade organogena
              skogsmarker. Som jag tydliggjort i mitt svar råder det inte vetenskaplig
              konsensus om att kontinuitetsskogsbruk skulle ha en större sammanlagd
              och långsiktig klimatnytta än trakthyggesbruk på denna typ av
              skogsmark. Däremot vet man att vissa torvmarker, exempelvis sumpskogar
              och kärr, är känsliga ur klimatsynpunkt och värdefulla ur biodiversitetssynpunkt
              och att det är viktigt att forskningen inom detta område fortsätter
              och att vår kunskap förstärks. Regeringen avser inte att nu föreslå
              några ytterligare åtgärder för att styra den enskilde skogsägarens
              val. Vår skogspolitik bygger på frihet under ansvar, och den rådgivning
              som myndigheterna ger speglar förstås aktuell kunskap. Regeringen
              avser att återkomma till frågan om hur skogsbruket bäst kan bidra
              till långsiktig klimatnytta inom ramen för arbetet med färdplanen
              för att uppnå visionen om att Sverige inte ska ha några nettoutsläpp
              av växthusgaser år 2050.
            </seg>
            <seg n="9b3b9160">
              Avslutningsvis vill jag säga att regeringen satsar stora belopp
              på att skydda värdefulla skogar och på att ständigt förbättra
              och stimulera det långsiktigt hållbara nyttjandet av skogen. Vi
              vill bruka skogen utan att förbruka den.
            </seg>
          </u>
          <note type="speaker" n="13e40633">
            Anf. 2 JENS HOLM (V):
          </note>
          <u who="jens_holm_726eb1" xml:id="i-0ed9ac4e9cb0121c-0" n="70e45e1f">
            <seg n="30249618">
              Fru talman! Jag vill tacka Eskil Erlandsson för svaret på min
              interpellation. Anledningen till att jag lyfter fram skogens roll
              i klimatarbetet är för att allt fler rapporter visar på att den
              utsläppskurva som världen ligger på i dag är väldigt oroväckande.
              Världsbanken kom med en rapport för några månader sedan som sade
              att vi kan gå mot en temperaturhöjning på så mycket som fyra grader.
              Skulle jordens temperatur höjas med fyra grader skulle stora delar
              av vår civilisation sådan vi känner den i dag inte kunna fortleva.
            </seg>
            <seg n="d1808a8b">
              Jag tycker att skogen är ett av de områden som kan ta ett större
              klimatansvar än i dag. Jag tycker att regeringens skogspolitik
              mycket ensidigt har varit fokuserad på ökad produktion och inte
              på att vi ska ha en skonsam skogspolitik som värnar den biologiska
              mångfalden och en skog som binder så mycket kol som möjligt.
            </seg>
            <seg n="21dbef34">
              Jag tror att Eskil Erlandsson agerar utifrån premissen att ju
              mer skog vi hugger ned, desto mer ny skog kan vi plantera, och
              ju mer ny skog vi planterar, desto mer växthusgaser kan bindas
              i skogen.
            </seg>
            <seg n="8937edff">
              Men riktigt så enkelt är det inte. Den absolut största delen
              av vårt skogsbruk i dag är konventionellt trakthyggesbruk, alltså
              rena kalhyggen. Kalhyggen är inte bra för klimatet, i synnerhet
              inte de första åren efter avverkning. Det finns mycket som pekar
              på att skogen de första åren efter en slutavverkning blir en källa
              till utsläpp i stället för att vara en sänka. Markberedningen
              river till exempel upp lustgas, och metan binds inte längre. Det
              säger sig självt att om man hugger ned alla träd på ett område
              finns det inga träd kvar längre som kan binda kolet.
            </seg>
            <seg n="f376a1f5">
              Mot kalhyggena ställer jag och flera forskare på området ett
              skonsammare skogsbruk, ett kontinuitetsskogsbruk där man inte
              slutavverkar. Man tar inte bort alla träd, utan man plockar bort
              de träd som är mogna för avverkning och låter de andra träden
              växa vidare. Då blir åverkan på marken minimal i jämförelse med
              ett konventionellt kalhygge, och en stor del av träden finns kvar
              och växer till sig så att de senare kan huggas ned och komma till
              nytta.
            </seg>
            <seg n="761c9473">
              Med interpellationen ville jag få veta vad regeringen gör för
              att stimulera ett alternativt skogsbruk. Vänsterpartiet har avsatt
              100 miljoner kronor för att de skogsägare som vill bedriva ett
              kontinuitetsskogsbruk som är bra för klimat och miljö ska kunna
              få omställningsbidrag för att göra det. Jag tolkar dock ministerns
              svar som att regeringen inte tänker anslå några sådana pengar
              till de skogsägare som vill ställa om.
            </seg>
            <seg n="2ee73f1e">
              Jag undrar också vad ministern har för vetenskapligt belägg för
              att kalhyggen är bättre för klimatet än till exempel kontinuitetsskogsbruk.
              Det vill jag gärna ha svar på.
            </seg>
          </u>
          <note type="speaker" n="b7acca54">
            Anf. 3 JOHAN HULTBERG (M):
          </note>
          <u who="johan_hultberg_789084" xml:id="i-7e5cc07b6335392b-0" n="9430a56b">
            <seg n="4af54bc3">
              Fru talman! Jag tackar Jens Holm för att han har ställt denna
              interpellation som ger mig möjlighet att ännu en gång diskutera
              skogspolitik, vilket jag ofta och gärna gör. Skogen är vårt gröna
              guld och förtjänar mycket uppmärksamhet.
            </seg>
            <seg n="67d4ecb1">
              Det är riktigt, Jens Holm, att skogen är en sann klimathjälte,
              men diskussionen om skogens klimatnytta är inte alldeles enkel.
              Den är definitivt inte så enkel som Jens Holm försöker göra gällande
              i sin interpellation och i dagens debatt. Holm har givetvis rätt
              i att det är viktigt att minimera läckaget av växthusgaser från
              skogsmarken och att skogen är en kolsänka.
            </seg>
            <seg n="b0fcf7f1">
              Men att skogen är en kolsänka är bara en funktion bland många.
              Skogens produkter kan också ersätta fossila bränslen och energikrävande
              byggmaterial. När vi bygger i trä blir huset en kolsänka i sig.
            </seg>
            <seg n="f1cb18da">
              Skogen har med andra ord många funktioner till nytta för klimatet.
              Därför, fru talman, gör man klimatet en björntjänst om man som
              Jens Holm stirrar sig blind på den stående skogen. Vi måste sätta
              in skogen i ett sammanhang och förstå att skogens största klimatinsats
              är den så kallade substitutionseffekten, det vill säga att produkter
              från skogen kan ersätta sådana produkter som i dag kräver mycket
              energi. Vi kan till exempel värma upp våra hus med biobaserad
              fjärrvärme i stället för med oljebaserad fjärrvärme. Vi kan bygga
              hus i trä i stället för betong. Vi kan ersätta oljebaserade plaster,
              textilier, lösningsmedel och så vidare med material från vår skogsråvara.
            </seg>
            <seg n="5a115cf2">
              Därför är det viktigt att öka skogens tillväxt och vårt uttag
              ur skogen för att därigenom kunna skapa en större substitutionseffekt.
            </seg>
            <seg n="24570f2d">
              Jens Holm! Hur påverkar en ökad användning av kontinuitetsskogsbruk
              skogens tillväxt och vår möjlighet att plocka ut grot, det vill
              säga grenar och toppar, för att producera värme?
            </seg>
            <seg n="380dffb8">
              Fru talman! Jag tror att Jens Holm saknar ett bra svar på min
              fråga, men det är inte därför jag ställer den; det är inte min
              poäng. Min poäng är att sambanden i skogen är komplicerade, att
              skogens roll för klimatet både handlar om att lagra kol och att
              ersätta produkter som påverkar klimatet negativt. Som politiker
              måste vi därför vara försiktiga med att peka ut den ena eller
              andra metoden som bättre. Vi får inte göra mål av medel, utan
              vi måste slå vakt om den svenska modellen som ger den enskilda
              skogsägaren stor frihet att själv välja vilken skogsbruksmodell
              han eller hon vill använda sig av.
            </seg>
            <seg n="69e7ab4d">
              Ministern redogjorde klart och tydligt för att dagens skogsvårdslagstiftning
              möjliggör för en skogsägare att använda sig av kontinuitetsskogsbruk
              i stället för trakthyggesbruk. Det beslutet ska fattas av den
              enskilda skogsägaren, inte av Sveriges riksdag.
            </seg>
            <seg n="581649c1">
              Fru talman! Avslutningsvis vill jag fråga ministern om det uppdrag
              som regeringen nyligen har gett Skogsstyrelsen och SLU om så kallad
              adaptiv skogsskötsel. Jag har förstått att syftet är att öka produktionen
              av biomassa och samtidigt förbättra miljötillståndet i skogen.
              Kan ministern lite mer utförligt beskriva uppdraget och syftet
              med detsamma?
            </seg>
          </u>
          <note type="speaker" n="70765021">
            Anf. 4 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsmi" xml:id="i-14f8652f0806cb0a-1" n="fa8d9d59">
            <seg n="78ac934f">
              Fru talman! Mångas bedömning, inklusive min, är att efterfrågan
              på biomassa för användning i vårt samhälle kommer att öka. Av
              det skälet är det min uppfattning att vi redan nu behöver planera
              för att tillgodose den ökade efterfrågan på biomassa för att få
              fram hållbara material för användning i välfungerande, utvecklade
              samhällen på olika sätt, bland annat för energiändamål.
            </seg>
            <seg n="c7883a7f">
              Det är bakgrunden och skälet till att regeringen i år börjar
              satsa på skogen och biomassa. Det har bland annat tagit sig uttryck
              i att det i budgeten för 2013 finns en stor satsning på skogen.
              Vi satsar till exempel 60 miljoner kronor under en treårsperiod
              på utvecklad, eller adaptiv, skogsskötsel. Man ska jobba för att
              öka produktionen samtidigt som kloka miljöåtgärder kommer till
              stånd.
            </seg>
            <seg n="e9a48c77">
              Vi gör detta för att vi vet att skogsskötselmetoderna ständigt
              utvecklas i takt med att utvecklingen går framåt och att nya tekniker
              kommer i människors tjänst. Vi gör det genom att i detta sammanhang
              bland annat organiserat testa och såväl lära oss som dem som är
              i det praktiska skogsbruket hur man kan använda sig av nya skötselmetoder.
            </seg>
            <seg n="056cb9cb">
              Detta är alltså ett exempel på min och regeringens tro på att
              vi kommer att ha ett ökat behov av biomassa i vårt samhälle för
              att använda till lite olika ändamål.
            </seg>
            <seg n="891f5690">
              Redan i dag använder vi i vårt samhälle mycket biomassa för energiändamål.
              För något år sedan blev bioenergin glädjande den största tillförselkällan
              vad gäller energianvändningen i vårt land. Siffror som jag har
              fått mig till del visar att drygt 30 procent av den totala energi
              vi använder i vårt samhälle kommer från biomassa, och då i all
              huvudsak från skogsråvara.
            </seg>
            <seg n="11e9538a">
              Detta säger jag som ett exempel på att min och mångas tro är
              att vi kommer att använda oss av ännu mer biomassa, och då måste
              vi ha en klok och förnuftig skogsskötsel och användning av våra
              skogsmarker.
            </seg>
            <seg n="65c76b7b">
              Därtill kan sägas att den skogslagstiftning och det regelverk
              vi har bygger på att det finns en rad olika möjligheter att sköta
              sin skog. Lagstiftningen sätter upp mycket få hinder för den som
              vill bedriva det vi kallar för Lübeckmodellen eller kontinuitetsskogsbruk,
              eller någon annan typ av modell för att man har intresse, kunskap
              eller ett speciellt ändamål med sitt ägande. Jag tror nämligen
              inte på alltför många regler i det här sammanhanget med tanke
              på att människor har olika referenser. Men, Jens Holm, vi får
              ju en större mångfald på det här sättet. Vi kommer ifrån den enfald
              som blir av att allt är strikt reglerat efter en och samma mall.
            </seg>
          </u>
          <note type="speaker" n="9f5d1f26">
            Anf. 5 JENS HOLM (V):
          </note>
          <u who="jens_holm_726eb1" xml:id="i-0ed9ac4e9cb0121c-1" n="70e45e1f">
            <seg n="b807da08">
              Fru talman! Det blir smått parodiskt när ministern talar om mångfald
              inom skogen. Om det är någonstans vi tyvärr ser alltmer av enfald
              är det inom skogen. Det är helt korrekt att den svenska skogen
              troligen aldrig har vuxit så snabbt som i dag. Samtidigt har vi
              aldrig någonsin haft så lite mångfald i skogen som i dag.
            </seg>
            <seg n="52cacb07">
              Det är plantager, Eskil Erlandsson. Det är virkesåkrar som rullas
              ut i Sverige i dag. Det är inte skogar med stor biologisk mångfald.
              Det är inte skogar som ska fylla den viktiga rollen som kolsänka
              och binda växthusgaserna. När man kalhugger blir det de första
              åren en källa till utsläpp i stället för att binda utsläpp.
            </seg>
            <seg n="6c2fd284">
              Det var en debattartikel i Dagens Nyheter i våras som var direkt
              riktad till landsbygdsministern. Den var skriven av ett antal
              professorer vid Lunds universitet. Jag kan hålla med om att det
              behövs mer forskning, men de konstaterade att det vid ett kalhygge
              släpps ut mellan 7 och 18 ton koldioxid per hektar de första åren.
              För de 200 000 ton hektar skog som avverkas varje år i Sverige
              motsvarar det ett ökat utsläpp med ungefär 18 miljoner ton koldioxid
              varje år. Efter 1015 år då skogen börjar växa till sig fungerar
              det återigen som en kolsänka; då börjar skogen binda kolet.
            </seg>
            <seg n="c2c516c2">
              Min poäng är att den ensidighet vi har i Sverige med storskaliga
              avverkningar inte är bra för klimatet, och det är inte bra för
              den biologiska mångfalden. Jag tror inte att det är bra för folk
              som tycker om att jogga i skogen, som tycker om att plocka bär
              och svamp och gå ut med hunden. Man vill ha levande skogar.
            </seg>
            <seg n="bbb5973f">
              När man kan plocka de träd som är mogna i stället för att kalhugga
              borde vi stimulera det alternativet.
            </seg>
            <seg n="fe66df52">
              Det är tråkigt att ministern inte anslår ett öre till omställningsbidrag
              för de skogsägare som vill använda alternativa skogsbruksmetoder.
            </seg>
            <seg n="6f15244e">
              Jag frågade om Eskil Erlandsson vet om det finns vetenskapligt
              konsensus för att trakthyggesbruket, alltså de storskaliga avverkningarna,
              är bättre för klimatet. Eskil Erlandsson säger till mig att det
              inte finns något vetenskapligt konsensus för att de alternativa
              metoderna, kontinuitetsskogsbruket, är bättre för klimatet. Jag
              vill veta vilka vetenskapliga belägg som finns för att de storskaliga
              avverkningarna är bättre för klimatet och bättre för den biologiska
              mångfalden.
            </seg>
            <seg n="000ab250">
              Avslutningsvis vill jag påminna om stormen Gudrun som ministern
              talade om i sitt sommarprogram. Det var 75 miljoner kubikmeter
              skog som under ett dygn 2005 blåste ned av stormen Gudrun. Vad
              kan det beror på? Kan det ha att göra med att det var träd som
              stod väldigt tätt, hade samma höjd och samma ålder? Det var träd
              som hade vuxit upp efter storskaliga avverkningar. Mer mångfald
              i skogen minskar sårbarheten för stormar och andra extrema väder.
              Det är också en viktig poäng.
            </seg>
          </u>
          <note type="speaker" n="c6edc40c">
            Anf. 6 JOHAN HULTBERG (M):
          </note>
          <u who="johan_hultberg_789084" xml:id="i-7e5cc07b6335392b-1" n="9430a56b">
            <seg n="934ea890">
              Fru talman! Jag noterar att Jens Holm inte med ett ord berör
              den nytta vi har av skogen. Han nämner inte skogens betydelse
              för att vi har klarat att ställa om vår värme- och elproduktion
              till att bli praktiskt taget fossiloberoende. Jens Holm nämner
              inte med ett ord att vi i Sverige har 330 000 skogsägare som alla
              väljer sin väg och sitt brukande. Utifrån sina mål, preferenser
              och åsikter formar de sitt enskilda brukande.
            </seg>
            <seg n="9486c517">
              Vi har sedan 1994 en skogsvårdslagstiftning som ger den enskilda
              skogsägaren stor frihet att utforma sitt brukande på det sätt
              som han eller hon finner bäst. Den friheten vill jag försvara.
            </seg>
            <seg n="d1c42741">
              Jag tror inte att vare sig Jens Holm eller jag är bäst skickad
              att bedöma vilken metod som lämpar sig bäst för den enskilda markägaren.
              Dessa avgöranden måste få ligga i den enskilda markägarens händer.
            </seg>
            <seg n="668e90ce">
              Sedan dagens skogsvårdslagstiftning sjösattes har mycket positivt
              hänt i skogsbruket, inte minst på miljösidan. Vi har aldrig tidigare
              haft så mycket skog skyddad i Sverige. Det har skett formellt
              genom att staten skyddar skog i form av naturreservat, men också
              genom skogsägarnas frivilliga åtaganden. Man har certifierat sig
              och avsatt frivillig mark för långsiktigt skydd. Många av de indikatorer
              som visar hur miljötillståndet är i skogarna pekar åt rätt håll.
              Vi har mer lövskog och gammal skog. Det mesta pekar åt rätt håll.
              Jens Holm tror att en ökad reglering är det som klimatet, den
              biologiska mångfalden och Sverige som nation vinner på. Det tror
              inte jag.
            </seg>
          </u>
          <note type="speaker" n="45df8c00">
            Anf. 7 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsmi" xml:id="i-14f8652f0806cb0a-2" n="fa8d9d59">
            <seg n="ab2a8d1f">
              Fru talman! Jag måste upprepa att den frihet under ansvar som
              finns i vår lagstiftning i dag ger en bättre mångfald än den ensidighet
              som rådde under ett par decennier. Det är de skogarna vi har i
              dag. I dag ser vi resultatet av den ensidiga skötselmetod som
              tillämpades på 50- och 60-talen. Den skog som är brukad i frihet
              under ansvar innehåller betydligt större mångfald än den skog
              som brukades med de strikta riktlinjer vi hade för ett par decennier
              sedan. Den jämförelsen är intressant och påfallande.
            </seg>
            <seg n="bafa3590">
              Vi behöver mer forskning på det här området. Det är skälet till
              att regeringen i ett särskilt beslut i samband med budgetpropositionen
              som presenterades för riksdagen i höstas anslog pengar för att
              titta mer och djupare på de här komplicerade frågorna. Vi har
              pekat ut biomassan som ett särskilt område i den forsknings- och
              innovationsproposition som vi också presenterade för riksdagen
              under hösten.
            </seg>
            <seg n="8ecf384f">
              Vi behöver mer kunskap på det här viktiga området. Redan i dag
              kan vi med den kunskap vi har konstatera att med ett kontinuitetsskogsbruk
              behöver skotaren och skördaren som ska skörda och transportera
              ut virket köra en längre sträcka för att få ut samma virkesvolym.
              Det leder till ökade utsläpp förmodligen utsläpp av gaser från
              ett fossilt bränsle.
            </seg>
            <seg n="b707f802">
              Samtidigt vet vi att vi får mer biomassa per ytenhet om vi tillämpar
              den traditionella trakthyggesmetoden. Det är inte på alla marker
              det är så. Det finns undantag. Därför har brukaren frihet att
              sköta sin skog på bästa sätt.
            </seg>
            <seg n="2db9131d">
              Jag är övertygad om efterfrågan på biomassa. För att vi ska kunna
              bygga hållbara samhällen med en bibehållen eller helst ökad välfärd
              i skilda delar av världen krävs att vi får fram mer biomassa.
              Vi måste bidra till detta i vårt land, och det kan vi göra om
              vi satsar på forskning, utveckling och innovation men också på
              att ge brukaren möjlighet att bruka med den mångfald som lagstiftningen
              tillåter i dag. Då riskerar vi inte att få den ensidighet som
              kan leda oss på ett sidospår och vara till förfång för kommande
              generationer, apropå att skogen ju har otroligt långa omloppstider.
            </seg>
            <seg n="95658319">
              Med detta sagt, fru talman, vill jag verkligen poängtera att
              vi satsar pengar på det här området. Vi gör det därför att vi
              tror på biomassan i framtida bruk till olika ändamål, allt från
              energiändamål till innehåll i allehanda produkter.
            </seg>
          </u>
          <note type="speaker" n="30528156">
            Anf. 8 JENS HOLM (V):
          </note>
          <u who="jens_holm_726eb1" xml:id="i-0ed9ac4e9cb0121c-2" n="70e45e1f">
            <seg n="a78186a8">
              Fru talman! Johan Hultberg tycker att det är synd att jag inte
              tar upp allt det positiva som kommer från skogen. Det skulle vi
              kunna prata länge om. Men vi är ganska överens om att skogen är
              en fantastisk råvara här i Sverige, så jag lämnade den frågan
              lite åt sidan. Eftersom vi är relativt överens om det fokuserar
              jag på det som jag anser det vara några stora problem med.
            </seg>
            <seg n="4c9fc644">
              Jag noterar att landsbygdsministerns lösning på de problem som
              jag adresserar är mer forskning och att Miljömålsberedningen ska
              fortsätta att utreda. Sedan satsas det pengar, säger landsbygdsministern.
              Det satsas pengar på mer biomassa. Det är viktigt med biomassa.
              Vi i Vänsterpartiet vill till exempel ha en separat biobränslestrategi;
              det kan vi också diskutera. Men jag hör inte ministern prata om
              att satsa öronmärkta pengar på ett mer skonsamt skogsbruk, ett
              skogsbruk som är bättre för den biologiska mångfalden, ett skogsbruk
              som gör att det släpps ut mindre av växthusgaser. Landsbygdsministern
              har rätt till ett inlägg till och kan berätta vad regeringen gör.
              Vi i Vänsterpartiet anslår åtminstone 100 miljoner kronor som
              separata bidrag till detta. Jag vill påminna om att det finns
              ett miljökvalitetsmål för skogen, det är miljökvalitetsmål nr
              12 Levande skogar. Det kommer inte att uppnås till 2020, så det
              är ganska brådskande.
            </seg>
            <seg n="411fe282">
              Jag ifrågasätter konceptet frihet under ansvar. Skogen handlar
              om två tredjedelar av Sveriges yta. Man kan inte bara släppa det
              helt fritt. Självklart behövs det regleringar, och självklart
              behövs det stimulans för dem som vill ställa om. Det är den politiken
              som vi i Vänsterpartiet för fram.
            </seg>
            <seg n="de52718d">
              Jag vill tacka för den här debatten. Jag tycker att den var bra,
              en viktig debatt, och jag hoppas att vi kan återkomma till det
              här temat.
            </seg>
          </u>
          <note type="speaker" n="c788dc23">
            Anf. 9 Landsbygdsminister ESKIL ERLANDSSON (C):
          </note>
          <u who="eskil_erlandsson_landsbygdsmi" xml:id="i-14f8652f0806cb0a-3" n="fa8d9d59">
            <seg n="1faa0925">
              Fru talman! Jag vill återgälda tacket. Jag tycker att detta är
              synnerligen viktiga frågor. Det är viktigt för vårt samhälle apropå
              att skogen sysselsätter många människor som är spridda över landet.
              Det är viktigt apropå att så mycket biomassa som ursprungligen
              kommer från skogen används för energiändamål i vårt samhälle.
              Det är viktigt därför att biomassan kommer att få det är jag alldeles
              övertygad om en större betydelse i vårt samhälle och i andra samhällen
              som material i allehanda produkter. Då är det viktigt att vi som
              är en stor skogsnation satsar pengar på forskning, utveckling
              och innovationer på det här området vad gäller både det hållbara
              brukandet och förädlingsledet så att vi får ut mesta möjliga nytta
              av den stora mängden biomassa i våra skogar.
            </seg>
            <seg n="cc3c1cc2">
              Detta gör regeringen, Jens Holm. Vi gör det inom ramen för speciella
              projekt, till exempel visionen om skogsriket Sverige. Vi gör det
              genom att vi satsar på biomassa enligt forsknings- och innovationspropositionen.
              Vi gör det genom att vi har en lagstiftning som har som huvudportal
              frihet under ansvar. Men det innebär inte att vi inte har några
              yttre ramar för vad man får respektive inte får göra. Det finns
              en yttre ram i skogsvårdslagstiftningen, men inom den ramen finns
              det vida möjligheter att utefter eget intresse som skogsägare
              och utifrån olika perspektiv och användningsområden tillämpa olika
              skogsbruksmetoder. Detta ger, fru talman, en större mångfald,
              vilket jag är glad över.
            </seg>
            <seg n="36c3addb">
              Tack för den här debatten!
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="998ddce5">
            9 § Svar på interpellationerna 2012/13:247, 251 och 252 om statens
            stöd till Rett Center
          </note>
          <note type="speaker" n="fb4fe771">
            Anf. 10 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-96f1b21cab3389d3-0" n="8c2dd477" next="i-6c204f1305420c0d-0">
            <seg n="db849549">
              Fru talman! Gunnar Sandberg, Agneta Luttropp och Eva Olofsson
              har frågat vilka åtgärder jag är beredd att vidta för att säkra
              verksamheten vid Rett Center, för att säkra att bidragsgivningen
              uppfyller kravet på långsiktighet och anpassning till kostnadsutvecklingen
              samt för att säkra Rett Centers behov av ökade medel för att verksamheten
              ska kunna fortsätta.
            </seg>
            <seg n="b12bb2eb">
              Retts syndrom tillhör kategorin sällsynta diagnoser. Diagnostik
              och medicinsk behandling för personer med denna diagnos ges bland
              annat vid Rett Center i Östersund. Resurser för denna grupp finns
              även inom landstingen i Helsingforss och Västra Götalands län.
            </seg>
            <seg n="c42fb202">
              Varje landsting har enligt hälso- och sjukvårdslagen, 1982:763,
              det övergripande ansvaret för finansiering och organisering av
              hälso- och sjukvården. Rett Center har dock under ett antal år
              lämnats ett statligt bidrag för delfinansiering av verksamheten
              motsvarande 7 miljoner kronor årligen. Regeringen har beslutat
              att avsätta samma belopp 2013.
            </seg>
            <seg n="be23aa3d">
              Retts syndrom är en av många sällsynta diagnoser. Regeringen
              har vidtagit olika initiativ för att generellt stödja hälso- och
              sjukvårdens arbete med sällsynta diagnoser. När det gäller det
              samlade och långsiktiga arbetet inom området gav regeringen i
              juni 2011 Socialstyrelsen i uppdrag att inrätta en funktion för
              samordning, koordinering och informationsspridning inom området
              sällsynta sjukdomar. Den nationella funktionens uppgifter ska
              bland annat vara att bidra till ökad samordning och koordinering
              av hälso- och sjukvårdens resurser för personer med sällsynta
              diagnoser. En sådan funktion kan bidra till att stärka ställningen
              för den berörda målgruppen och deras anhöriga, i första hand genom
              ökad tillgång till information liksom en ökad kunskap och medvetenhet
              om dessa sjukdomar inom både hälso- och sjukvård och andra instanser
              i samhället. En nationell funktion för sällsynta diagnoser inrättades
              den 1 januari 2012. Ågrenska stiftelsen har Socialstyrelsens uppdrag
              att ansvara för den nationella funktionen. Under det första verksamhetsåret
              har den nationella funktionen bland annat påbörjat ett arbete
              med att kartlägga vilka aktörer som personer med sällsynta diagnoser
              är beroende av.
            </seg>
          </u>
          <note n="6377a26e">
            I oktober 2011 gav regeringen dessutom Socialstyrelsen i uppdrag
            att, i samråd med Sveriges Kommuner och Landsting, ta fram ett
            underlag för en strategi för sällsynta sjukdomar, i enlighet med
            rekommendationen från Europeiska unionens råd från den 8 juni
            2009 om en satsning avseende sällsynta sjukdomar. Uppdraget slutrapporterades
            den 31 oktober 2012 i Sällsynta sjukdomar En slutrapport om nationell
            funktion och förslag till strategi . Rapporten är nu under beredning
            i Regeringskansliet. Den nationella funktionen för sällsynta diagnoser
            har bistått Socialstyrelsen i arbetet med att ta fram underlaget
            till den nationella strategin.
          </note>
          <u who="goran_hagglund_socialminist" xml:id="i-6c204f1305420c0d-0" n="8c2dd477" prev="i-96f1b21cab3389d3-0">
            <seg n="89e3e1c7">
              Det är ännu för tidigt att presentera regeringens fortsatta arbete
              utifrån Socialstyrelsens förslag. I den fortsatta analysen bör
              dock fokus läggas på de frågor som generellt kan förbättra situationen
              för patienter med sällsynta diagnoser, till exempel hur patienternas
              ställning kan stärkas och hur den vård som landstingen ansvarar
              för kan samordnas bättre.
            </seg>
          </u>
          <note type="speaker" n="cd122093">
            Anf. 11 GUNNAR SANDBERG (S):
          </note>
          <u who="gunnar_sandberg_be2938" xml:id="i-3f4382c86f438d35-0" n="f1d0d950">
            <seg n="93bc74ae">
              Fru talman! Rett Center i Östersund är ett nationellt svenskt
              center när det gäller Retts syndrom, även om vissa resurser för
              denna grupp finns inom landstingen i Helsingforss och Västra Götalands
              län. Retts syndrom är en sällsynt men svår neurologisk störning.
              Centret har en kompetens för att möta de komplicerade och specifika
              behov som flerhandikappade med Retts syndrom har. Centret fungerar
              som specialklinik men också som forsknings- och utvecklingsenhet
              och kompetenscenter.
            </seg>
            <seg n="4f9a8171">
              Rett Center drivs av Jämtlands läns landsting som en fristående
              klinik för högspecialiserad vård. Sedan 2003 har staten haft det
              grundläggande finansiella ansvaret för Rett Center. Detta har
              medfört att verksamheten har utvecklats på ett för patientgruppen
              mycket betydelsefullt sätt, både när det gäller den kliniska verksamheten
              och när det gäller forskningen.
            </seg>
            <seg n="47c149d0">
              Det var den förra socialdemokratiska regeringen som lyfte bidraget
              till Rett Center in i statsbudgeten med stöd av en enig riksdag.
              Det innebar att verksamheten gavs en långsiktig planeringshorisont.
              Detta blev särskilt tydligt av att bidraget gavs i form av ett
              rullande treårsstöd.
            </seg>
            <seg n="7bb96add">
              Sedan alliansregeringen tillträdde har statens stöd till Rett
              Center hanterats på följande sätt i statsbudgeten. För 2007 och
              2008 blev det ettåriga anslag till Rett Center utan vidare kommentar.
              För 2009, 2010 och 2011 angavs ingen summa alls, och bidraget
              hanterades inom ramen för övriga bidrag för utveckling inom hälso-
              och sjukvårdsområdet. Dock nämndes Rett Center som ett exempel
              på mottagare.
            </seg>
            <seg n="fbb93f6b">
              Vidare angavs att dylika bidrag ska omprövas årligen för att
              säkerställa att statliga medel som utbetalas används väl och i
              enlighet med regeringens intentioner.
            </seg>
            <seg n="8af0d3cd">
              För 2012 och 2013 nämns ingenting i budgeten. Bidrag betalades
              dock ut för 2012 med samma belopp som tidigare inom ramen för
              anslaget Övriga bidrag inom hälso- och sjukvårdsområdet. Besked
              om anslag för 2012 gavs strax före julen 2011.
            </seg>
            <seg n="0e09ed9a">
              Att gå från ett läge med ett treårsbidrag i statsbudgeten till
              att bidraget inte ens omnämns i budget innebär att långsiktigheten
              i statens ansvar urholkas radikalt. Anslaget har varit oförändrat
              sedan 2003. Långsiktigheten kräver att bidraget anpassas till
              kostnadsutvecklingen, vilket för 2013 innebär att medelsbehovet
              är 10 miljoner kronor.
            </seg>
            <seg n="00a4f58d">
              Socialministern besökte Rett Center i oktober 2008. Då uttalade
              han sig i en intervju med SVT. Han sade där:
            </seg>
            <seg n="9c337ace">
              Rett Center kan se framtiden an med tillförsikt. Den behövs för
              en liten grupp som behöver denna specialiserade vård som inte
              kan erbjudas någon annanstans i vårt land. Jag är väldigt angelägen
              om att man kan fortsätta sin verksamhet med samma höga nivå och
              med den forskningsanknytning som man har i dag.
            </seg>
            <seg n="0d0b3524">
              Vad ska socialministern göra för att hålla löftet från 2008 till
              de allra svagaste?
            </seg>
          </u>
          <note type="speaker" n="8eea3650">
            Anf. 12 AGNETA LUTTROPP (MP):
          </note>
          <u who="agneta_luttropp_1e8337" xml:id="i-99c6a5f9f0faa882-0" n="218f49ef">
            <seg n="cf59c546">
              Fru talman! Jag tackar så mycket för svaret även om jag inte
              kan säga att jag på något sätt är nöjd med det.
            </seg>
            <seg n="169d8df4">
              Jag ska ta upp ett par saker som jag har reagerat särskilt på
              i svaret. Det första gäller att man skriver att diagnostik och
              medicinsk behandling ges bland annat vid Rett Center i Östersund.
              Det är som om man jämställer det med landstingen i Helsingforss
              och Västra Götalands län. Jag tycker inte att det på något sätt
              är verkligheten.
            </seg>
            <seg n="c763fdfa">
              Rett Center är en nationell resurs och den enda nationella resurs
              som vi har. Man skickar patienter från både Helsingforss län och
              Västra Götalands län till Östersund. Det skulle inte behövas om
              inte Rett Center har någonting som Helsingforss län och Västra
              Götalands län inte har. Rett Center har dessutom funnits sedan
              1995.
            </seg>
            <seg n="815ad510">
              Ministern hänvisar också till regeringens olika initiativ för
              att generellt stödja hälso- och sjukvården.
            </seg>
            <seg n="2c6c6363">
              Det föds ungefär sex flickor per år i landet med Retts syndrom.
              De flesta landsting kommer aldrig att se en flicka med Retts syndrom.
              De landsting som gör det lär definitivt inte bygga upp någonting
              som ens liknar kompetens. Det är en omöjlighet.
            </seg>
            <seg n="13ca8b7e">
              Ministern hänvisar också till den nationella funktionen under
              Ågrenska stiftelsen. Det är inte samma uppdrag. Det är inte läge
              att jämföra dessa två. Den nationella funktionen har som sin främsta
              uppgift att samla in och utveckla kunskap och sprida den. Rett
              Center behandlar och bedriver forskning. Detta uppdrag har inte
              den nationella funktionen.
            </seg>
            <seg n="72285297">
              Vi har väntat länge på strategiplanen, men den finns fortfarande
              inte. Någonting måste hända medan den tas fram. Det går inte att
              hela tiden hänvisa till en strategiplan som har varit på gång
              i två år och ständigt är försenad.
            </seg>
            <seg n="eba239ad">
              Låt Rett Center vara kvar tills denna utredning är klar. Men
              Rett Center kan inte vara kvar om man inte får en långsiktig planering,
              det vill säga på tre år som det var innan den nuvarande regeringen
              klev in, och om man inte får en höjning av bidraget. Det är ungefär
              tio år sedan bidraget höjdes. Det är omöjligt att ha samma kostnader
              tio år senare.
            </seg>
          </u>
          <note type="speaker" n="afddbbb0">
            Anf. 13 EVA OLOFSSON (V):
          </note>
          <u who="eva_olofsson_7c489a" xml:id="i-17e4e9dadf827c77-0" n="d2344005">
            <seg n="61c8a371">
              Fru talman! Mina kolleger har här tagit upp mycket om betydelsen
              av Rett Center. Jag vet att Göran Hägglund som ansvarigt statsråd
              också har fått brev och är informerad om vad Rett Center gör och
              vad det betyder för de barn som får sjukdomen och för deras anhöriga.
            </seg>
            <seg n="e59eaf35">
              Som Agneta Luttropp sade tidigare är det få barn som får denna
              sjukdom. Det är en allvarlig sjukdom som påverkar dessa barn och
              deras liv, och den påverkar deras anhörigas liv.
            </seg>
            <seg n="fddac6cc">
              Jag tycker inte att ministerns svar är något svar till Rett Center.
              Ansvarige ministern Göran Hägglund tar upp frågan om sällsynta
              sjukdomar i allmänhet. Men han svarar inte på vad som kommer att
              hända med Rett Center. Hur ska Rett Center se på framtiden? Ska
              man fortsätta vara orolig?
            </seg>
            <seg n="26613f96">
              Det är som mycket riktigt sades i tidigare inlägg att Ågrenska
              stiftelsen och Rett Center inte har samma uppdrag. Rett Center
              tar faktiskt emot patienter från hela landet och har ett nationellt
              kompetenscentrum som har en kunskap som inte finns samlad någon
              annanstans.
            </seg>
            <seg n="e10b2f81">
              Med denna politik där man ger ettåriga stöd och aldrig räknar
              upp dem kan jag inte se något annat än att man svälter ut möjligheterna
              för detta nationella kompetenscentrum, och det drabbar naturligtvis
              de flickor som föds och lever med denna sjukdom och deras familjer.
            </seg>
            <seg n="6ceda1ed">
              För varje år som går när ett statsbidrag inte höjs får man mindre
              och mindre pengar. Saker kostar mer, och löner utvecklas.
            </seg>
            <seg n="6c7e52a4">
              Jag tror att ministern vet att Jämtlands läns landsting inte
              har något stort överskott av resurser utan brottas med en ganska
              tuff ekonomi, vad jag har hört.
            </seg>
            <seg n="7479d1d4">
              Jag vill därför ställa frågan: Vad anser Göran Hägglund ska hända
              med Rett Center? Ska man få ettåriga bidrag, som aldrig räknas
              upp, i slutet av året så att man inte kan planera? Det borde vara
              10 miljoner nu, men det är 7 miljoner. Det är alltså ungefär en
              tredjedel av bidraget som har försvunnit. Självklart påverkar
              det verksamheten.
            </seg>
            <seg n="19ff950b">
              Jag kan därför inte heller se något annat än att om man ska bygga
              upp nationella kompetenscentrum och nationella strategier skulle
              det vara av stort värde att Rett Center finns kvar som en del
              i denna nationella strategi och att man tar till vara all den
              kunskap och kompetens som man har när det gäller både behandling
              och forskning. Jag ser en stor risk här att man håller på att
              svälta ut och urholka möjligheterna för Rett Center att vara ett
              nationellt kompetenscentrum medan strategin ännu inte har kommit.
              En fråga som man också kan fundera på är: När kommer denna strategi?
              Vad kan den komma att innebära för Rett Center och framför allt
              för de flickor som har Retts syndrom och för deras familjer?
            </seg>
          </u>
          <note type="speaker" n="d200696f">
            Anf. 14 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-9d6d73987180af78-0" n="373126f7">
            <seg n="d82388b8">
              Fru talman! Jag vill först erinra om att det till att börja med
              fanns fyra likartade interpellationer. Svarsdatum sattes dock
              av en händelse till samma dag som socialutskottet var ute på andra
              ärenden, så det fick skjutas fram. Sedan fick vi inte in vår interpellation.
              Jag står bakom vår ursprungliga interpellation och även det som
              har sagts här tidigare.
            </seg>
            <seg n="849bbc72">
              Rett Center i Östersund inrättades 1995 och är ett nationellt
              centrum för högspecialiserad vård av samt forskning och information
              om Retts syndrom. Enligt Rett Center krävs en hållbar finansiering
              för att kunna garantera långsiktighet i verksamheten. Statsbidraget
              har varit oförändrat sedan 2003 7 miljoner per år.
            </seg>
            <seg n="542246fa">
              För att kunna garantera verksamhetens långsiktiga existens krävs
              att statsbidraget anpassas till kostnadsutvecklingen. Det innebär
              en höjning med 3 miljoner kronor till 10 miljoner kronor för innevarande
              år och även framöver. Detta måste anses vara fullt rimligt om
              man vill att Rett Center ska kunna fortsätta sin verksamhet. Det
              är en verksamhet jag hoppas och tror att alla i denna kammare
              stöder och ställer sig bakom. Deras verksamhet är viktig, inte
              minst för att vi ska kunna bibehålla och utveckla denna högspecialiserade
              vårdform.
            </seg>
            <seg n="e5aaaa7c">
              Jag vill också påminna om den skrivelse socialministern tagit
              emot från föreningen Rett Syndrom i Sverige, som organiserar anhöriga
              till personer med Retts syndrom. De trycker på just långsiktigheten
              och behovet av ökade anslag, inte minst för att man riskerar att
              den samlade kompetensen försvinner utan ökade anslag och långsiktighet.
            </seg>
            <seg n="15abbfc6">
              Fru talman! Detta är en förhållandevis liten men också utsatt
              grupp i samhället. Att ge Rett Center förutsättningar att fortsätta
              sitt viktiga arbete med vård, forskning och information kring
              denna problematik är inte bara en ekonomisk fråga. Vars och ens
              ställningstagande blottlägger också hur vi själva ser på utsatta
              gruppers behov av stöd, vård och mänsklig omvårdnad. För oss sverigdemokrater
              tillhör detta välfärdens kärna, socialminister Göran Hägglund.
              För oss sverigedemokrater är en anslagsökning och en förutsägbarhet
              i Rett Centers finansiering prioriterat. Det är också därför vi
              i vårt budgetförslag för innevarande år, och även för föregående
              år, har tillfört de begärda anslagsökningarna.
            </seg>
            <seg n="b69f539e">
              Mina frågor till socialministern är: Vad avser regeringen att
              vidta för åtgärder för att nå en långsiktigt hållbar finansiering
              för Rett Center? Är finansieringsbehovet enligt socialministern
              löst? Om så inte är fallet, ämnar man tillskjuta dessa pengar
              redan i vårändringsbudgeten för 2013?
            </seg>
          </u>
          <note type="speaker" n="798e720f">
            Anf. 15 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-85d9df803fd95f69-0" n="8c2dd477">
            <seg n="e44e58fa">
              Fru talman! Jag ska börja med det sista. Regeringen kommer inte
              att i samband med vårändringsbudgeten lägga fram några förslag
              i detta avseende. Vårändringsbudgeten är begränsad till sådant
              som har kommit till genom tvingande omständigheter, för att anslag
              inte räcker inom det som har beräknats och där det är lagbunden
              verksamhet och liknande. Kommer det några andra tilltag är dessa
              av annan karaktär.
            </seg>
            <seg n="3217be07">
              Jag tror att det är viktigt att se detta i ett brett perspektiv.
              Det är väldigt lätt för ledamöterna att välja ut ett visst område
              och säga att det just där krävs väldigt mycket långsiktighet och
              uppräkning av resurserna. Jag har full förståelse för att dessa
              krav finns, men jag tror att det är viktigt att ha några tankebanor
              klara för sig.
            </seg>
            <seg n="d8c7d4f0">
              Den ena är att vi alltid ska sträva efter att ha en likvärdig
              vård över hela landet. Oavsett om människor bor i Ystad eller
              Haparanda, Göteborg eller Helsingfors ska de förstås kunna räkna
              med en likvärdig vård.
            </seg>
            <seg n="a17e209e">
              Den andra är att vi ska utveckla vården beträffande sällsynta
              diagnoser. I dag kanske det finns 300 olika sällsynta diagnoser
              som träffar ganska små grupper. Det är grupper som ofta möts av
              oförstående och okunskap när de vänder sig till hälso- och sjukvården,
              då detta är någonting man inte har mött tidigare den enskilda
              läkaren eller sjuksköterskan vet inte riktigt vad det är de ser.
              Detta ställer vården inför stora utmaningar. Vi behöver utveckla
              vården och öka kunskapen i alla olika sammanhang. Vi måste utveckla
              forskningen på de områden där det är möjligt att göra framsteg,
              och det är naturligtvis på väldigt många områden.
            </seg>
            <seg n="3c831f55">
              Den tredje tankebanan, som jag tror att de ärade ledamöterna
              lätt missar, är att vi måste ha en förmåga att se helheten. Om
              det är som jag säger, nämligen att vi har kanske 300 diagnoser,
              ska vi inte försöka hitta något slags gemensam strategi en gemensam
              handlingsväg för att möta detta? Ska vi ta en grupp och säga att
              detta är ett spår för sig, och de andra bortser vi ifrån? Jag
              tycker att ni lätt hamnar i det läget.
            </seg>
            <seg n="0c8aa220">
              Jag tycker att Rett Center gör oerhörda insatser. För de barn,
              ungdomar och familjer som är drabbade är det klart att detta är
              en fantastisk resurs som står till förfogande. Jag tycker dock
              likafullt att följande är viktigt, vilket jag inte tror att någon
              invänder emot: När vi har ett system i Sverige där landstingen
              är ansvariga för hälso- och sjukvården och staten gör vissa saker
              måste vi ha en tydlig, tillämpbar och begriplig strategi för vad
              vi gör, och varför, med de i sammanhanget trots allt relativt
              små medel staten använder. De huvudsakliga resurserna ligger på
              landstingsnivå.
            </seg>
            <seg n="7fcde9df">
              Rett Center har haft statligt bidrag i drygt tio års tid. Det
              har lämnats år efter år, 7 miljoner kronor. Anslag av denna karaktär
              räknas inte upp utan särskilda beslut, så det finns inget utrymme
              för att öka ett visst anslag utan att det kommer att drabba andra
              grupper. Inom detta anslag ges också pengar till Prioriteringscentrum.
              Det ges pengar till SKL för vissa ändamål, till Swecare, som är
              en organisation för utveckling av marknadsföring av svensk vård
              i andra länder, till Vetenskapsrådet, Statens beredning för medicinsk
              utvärdering och så vidare. Vi måste hela tiden väga av.
            </seg>
            <seg n="f7a1546d">
              Jag kommer i ett kommande inlägg att utveckla dessa tankar om
              hur arbetet går vidare framöver.
            </seg>
          </u>
          <note type="speaker" n="60b64d6f">
            Anf. 16 GUNNAR SANDBERG (S):
          </note>
          <u who="gunnar_sandberg_be2938" xml:id="i-3f4382c86f438d35-1" n="f1d0d950">
            <seg n="2f8bffed">
              Fru talman! Föreningen Rett Syndrom i Sverige är ett av de största
              medlemsförbunden i Riksförbundet Sällsynta diagnoser, minister
              Hägglund. Medlemmarna i föreningen är djupt oroade av att oklara
              besked om finansiering hotar verksamheten.
            </seg>
            <seg n="53e3c41a">
              Därför har föreningen i ett brev vädjat till socialministern
              om ökade medel för att verksamheten ska kunna fortsätta ge hjälp
              och stöd till patienter med Retts syndrom. Föräldrar till barn
              med Retts syndrom är bestörta över att Rett Centers framtid kan
              vara hotad eftersom det för denna patientgrupp är nödvändigt att
              Rett Center får fortsätta bedriva sitt arbete. De menar att Rett
              Center har kunnat hjälpa deras barn och ungdomar så att de har
              fått avsevärt förbättrad livskvalitet.
            </seg>
            <seg n="8469fd0d">
              I november 2010 ställde jag en fråga till socialministern om
              framtiden för Rett Center. Då uppgav socialministern att han för
              närvarande inte ville vidta några åtgärder för att ge Rett Center
              långsiktiga planeringsförutsättningar. Som skäl för detta hänvisades
              till ett pågående arbete inom Regeringskansliet på området sällsynta
              sjukdomar och att regeringen dessutom hade gett Socialstyrelsen
              i uppdrag att inrätta en nationell funktion inom området sällsynta
              sjukdomar. Samma svar fick jag också på min fråga förra sommaren.
            </seg>
            <seg n="03eec965">
              Den nationella funktionen är nu inrättad, men detta har ingen
              bäring på Rett Centers finansiering. I Socialstyrelsens förslag
              till strategi fanns inget som påverkar frågan om Rett Centers
              finansiering. Arbetet med att skapa en nationell strategi är bara
              i sin början. Som socialministern säger har man under det första
              verksamhetsåret påbörjat ett arbete med att kartlägga vilka aktörer
              som personer med sällsynta diagnoser är beroende av. Under tiden
              denna kartläggning pågår fortsätter även verksamheten inom Rett
              Center, och den är beroende av besked om långsiktig finansiering
              av verksamheten.
            </seg>
            <seg n="7235428b">
              Rett Center har varit en etablerad verksamhet sedan 1995, som
              flera av oss har sagt tidigare, och Rett Center har sedan lång
              tid haft ett nära samarbete med Norrlands universitetssjukhus.
              Från våren 2012 har detta formaliserats i ett samverkansavtal.
              Samtliga landsting och regioner remitterar patienter till Rett
              Center, och dessutom kommer patienter från många länder i Europa
              till centret för hjärnstamsundersökningar. Den ökande patienttillströmningen
              innebär att väntetiden är cirka tolv månader för hjärnstamsundersökningar.
            </seg>
            <seg n="0c8b4177">
              Att man tidigare hade långsiktiga förutsättningar för verksamheten
              har varit positivt för utvecklingen och forskningsverksamheten.
              I dag finns fyra disputerade forskare och fem doktorander vid
              Rett Center. Under många år har det på olika sätt manifesterats
              att staten ska ta ett huvudansvar för Rett Center, och det har
              skett ett stort antal gånger i riksdagen, i socialutskottet och
              i kammaren.
            </seg>
            <seg n="dd7a34d3">
              Retts syndrom handlar om en liten patientgrupp med en sällsynt
              sjukdom och med stora och komplexa behov. Patienterna har flera
              grava funktionshinder, och sjukdomen drabbar nästan enbart flickor
              i tidig ålder. Funktionshindren består livet ut. Patienterna är
              beroende av vården på Rett Center. Vad är socialministerns besked
              till dessa patienter och deras anhöriga?
            </seg>
          </u>
          <note type="speaker" n="f31e29a1">
            Anf. 17 AGNETA LUTTROPP (MP):
          </note>
          <u who="agneta_luttropp_1e8337" xml:id="i-99c6a5f9f0faa882-1" n="218f49ef">
            <seg n="2aeef9db">
              Fru talman! Nu talar vi inte om generella eller breda grupper,
              utan vi talar om Rett Center. Det gäller ingen bred grupp, och
              det är inte heller i ett brett perspektiv. Den gemensamma strategi
              som nämndes finns inte.
            </seg>
            <seg n="916db92a">
              Det ministern säger är egentligen att om inte alla diagnoser
              får ett center ska ingen ha det. Det är ett märkligt sätt att
              missgynna alla. Jag tror knappast att det är pengarna som hindrar.
              3 miljoner kronor är inget i en flermiljardsbudget. Men för Rett
              Center handlar det om att överleva. Jag tror alltså inte att det
              handlar om pengarna. Det är nog i så fall mer detta att vi inte
              ska ha någon grupp som får mer än någon annan. Rett Center har
              under lång tid fått pengar från staten. När vi nu plockar bort
              pengar, eller rättare sagt inte lägger till några, innebär det
              att vi stryper deras verksamhet. Jag tror som sagt att det är
              detta som är strategin. Det är inte pengarna.
            </seg>
            <seg n="1fc5df40">
              Någon annan här var tidigare inne på det som intresseföreningen
              har skrivit i sin vädjan. De skriver om behovet av ett fortsatt
              Rett Center. Det är dit dessa 300 flickor kommer, även om kanske
              inte varenda flicka kommer dit. Detta är det enda ställe i Sverige
              där de kan få behandling och där man kan få in den forskning som
              bedrivs inom området. Det är här man tar in avancerad forskning
              i behandlingen. Det kliniska och forskningen går hand i hand,
              och det är då man ser resultat. Detta görs över huvud taget inte
              någon annanstans. Det finns ingenting som man i dag kan jämföra
              med Rett Center. Det är synd att man så lätt ger upp det.
            </seg>
          </u>
          <note type="speaker" n="2fe9ddec">
            Anf. 18 EVA OLOFSSON (V):
          </note>
          <u who="eva_olofsson_7c489a" xml:id="i-17e4e9dadf827c77-1" n="d2344005">
            <seg n="2189fc15">
              Fru talman! Nu väntar socialminister Göran Hägglund med att tala
              om hur han har tänkt sig detta till dess att vi inte har rätt
              till fler inlägg.
            </seg>
            <seg n="7d85ae16">
              Självfallet måste man ha en helhetssyn, men frågan är om den
              måste innebära att Rett Center inte kan fortsätta sin verksamhet.
              Göran Hägglund talade om likvärdig vård i hela landet. Men det
              är det man har svårt att få om inte det nationella kompetenscentret
              skulle finnas. Det saknas kunskap i många landsting och inom sjukvården
              på många håll för en sällsynt sjukdom som Retts syndrom. Men genom
              att man kan komma till det nationella kompetenscentret och även
              kontakta det från andra håll i landet finns det möjlighet till
              en likvärdig sjukvård för dem som har Retts syndrom.
            </seg>
            <seg n="a7915ddc">
              Jag tycker att det är positivt med en nationell funktion för
              sällsynta diagnoser. Jag tror att Ågrenska kommer att göra ett
              utmärkt jobb. Jag har som kommunalråd i Göteborg varit och besökt
              Ågrenska många gånger innan jag hamnade här i riksdagen, och jag
              tycker också att det är bra att vi får en strategi. Men det känns
              något märkligt att man inte tar in det nationella kompetenscentret
              i denna strategi. Man riskerar i stället att deras verksamhet
              stryps innan det finns någon nationell strategi och man kan se
              var kompetenscentret skulle hamna.
            </seg>
            <seg n="76a63ba2">
              Självfallet finns det flera sällsynta diagnoser, och självfallet
              finns det ett stort behov av att stärka hälso- och sjukvården
              och forskningen när det gäller de andra sällsynta diagnoserna.
              Här finns också ett behov av att samarbeta i Norden och i Europa
              eftersom man behöver hjälpa varandra och stötta upp varandra.
            </seg>
            <seg n="3ccdb5ff">
              Men än så länge har vi inte sett någonting som säger att för
              att detta ska fungera ska inte kompetenscentret för Retts syndrom
              finnas kvar. Jag kan inte se annat än att det borde vara fullt
              möjligt att få med det nationella kompetenscentret, dess betydelse
              och dess kunskap in i en nationell strategi och en nationell struktur.
              Det kan hända att man behöver ändra på något och göra något även
              när det gäller detta kompetenscenter, men det har vi inte sett
              än. Det vi riskerar är att de som jobbar där och som har byggt
              upp sin kunskap under många år nu ger sig av inför den ekonomiska
              osäkerhet som finns och att den kunskap som finns samlad här tappas.
              Det slår i så fall direkt mot de flickor som drabbas av Retts
              syndrom. Som vi alla har hört här är det en sjukdom som man får
              tidigt och som man har hela livet. Den är allvarlig, och den drabbar
              utöver den flicka och sedan kvinna som får den hela familjer.
            </seg>
            <seg n="a2afe7f4">
              Jag vill fortsatt ha ett tydligt svar från socialministern. Vad
              är det som gör att man för att få en likvärdig sjukvård och för
              att ha en strategi för sällsynta diagnoser måste strypa verksamheten
              på de nationella kompetenscentren när det gäller Retts syndrom?
              Skulle det inte finnas ett värde i att kompetenscentret fick fungera
              och komma med i den nationella strategin? Handlar det kanske inte
              om en likvärdig vård för dem som har Retts syndrom och att de
              kan få det just därför att det nationella kompetenscentret finns?
            </seg>
          </u>
          <note type="speaker" n="d72c54bf">
            Anf. 19 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-9d6d73987180af78-1" n="373126f7">
            <seg n="ea66148a">
              Fru talman! Om jag har förstått saken rätt har jag två minuter
              till förfogande som övrig talare i interpellationsdebatten. Jag
              ska försöka snabba på lite grann.
            </seg>
            <seg n="7da3832e">
              Socialministern likställer 300 sällsynta diagnoser. Det är inte
              riktigt rätt. Vi måste vara medvetna om att Retts syndrom är en
              utvecklingsneurologisk störning som medför att personen är gravt
              multifunktionshindrad från tidiga barnaår och livet ut. Så ser
              det inte ut för alla dessa 300 sällsynta diagnoser.
            </seg>
            <seg n="9eebacd4">
              Jag har en slutgiltig fråga till socialministern. Vi kan konstatera
              att det förmodligen finns en majoritet i denna kammare för en
              anslagsökning. Jag vet att det i budgetprocessen inför detta budgetår
              försiggick försök i socialutskottet att komma fram till en lösning
              på hur man skulle få igenom en anslagsökning. Men man kom inte
              fram. Vi har våra budgetregler, och de är bra. Dem ska vi i de
              allra flesta fall respektera.
            </seg>
            <seg n="dbdfdb5f">
              Men det finns ändå en möjlighet. Alla partier vill i budgetprocessen
              lägga fram sina egna förslag för att presentera sin politik. Det
              är svårt att få alla fyra oppositionspartier att gå tillsammans
              och ställa sig bakom ett förslag. Det tror ingen på. Men det finns
              en möjlighet att det finns en enskild motionär, från till exempel
              Socialdemokraterna, som skriver en motion om en neutral besparing
              samtidigt som man anslår nödvändiga medel. Vi sverigedemokrater
              skulle förmodligen ställa oss bakom en sådan motion. Det skulle
              också ge ett medialt genomslag, och det skulle förmodligen få
              socialministern, Kristdemokraterna och regeringen att ställas
              inför opinionsmässiga och mediala svårigheter nio månader inför
              valet. Jag vill se denna utveckling om inte socialutskottet kommer
              med något annat förslag.
            </seg>
            <seg n="dc4e0127">
              Jag vill ändå höra om inte socialministern är beredd att överpröva
              sitt djupt olyckliga ställningstagande och snarast, eller senast
              till budgetprocessen 2014, se till att Rett Center får sin anslagsökning.
            </seg>
          </u>
          <note type="speaker" n="09b91dda">
            Anf. 20 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-85d9df803fd95f69-1" n="8c2dd477">
            <seg n="d172e880">
              Fru talman! När det gäller den sista frågan om eventuella samtal
              och förhandlingar mellan sverigedemokrater och andra partier har
              inte jag någon synpunkt. Det regelverk som Sverige och riksdagen
              har för budgethanteringen är viktigt för att vi inte ska spendera
              mer pengar än vad vi bestämmer oss för att göra och för att vi
              inte ska spendera mer pengar över tid än vad vi har.
            </seg>
            <seg n="9d75a3d1">
              Det har sagts en del saker här som jag naturligtvis ställer mig
              bakom. Till de sakerna hör förstås att det här är en otroligt
              angelägen verksamhet. Den är angelägen i största allmänhet, men
              den är särskilt viktig för de barn, ungdomar och familjer som
              är drabbade av den här sjukdomen.
            </seg>
            <seg n="7ee4b217">
              En del argument som används, till exempel att det här är en av
              de största organisationerna, är inte särskilt starka. Man måste
              ändå utgå från någonting annat än att många är drabbade. Det handlar
              om att vi ska använda de prioriteringsordningar som vi har bestämt
              oss för att använda.
            </seg>
            <seg n="0eb25d51">
              Jag kan också berätta att det finns många önskemål från många
              håll. Någon säger att 3 miljoner är ingenting för mig är det mycket
              pengar men lägger man till alla de önskemål som finns från tusen
              och en olika instanser kan jag försäkra er att 3 miljoner är mycket,
              även om det inte kommer att räcka, och inte 3 miljarder heller.
              Regeringen måste säga nej till en rad saker som vi tycker är väldigt
              viktiga.
            </seg>
            <seg n="31d1458c">
              Låt mig påminna om att Rett Center har fått 7 miljoner kronor
              per år. Det är väldigt mycket mer pengar än vad någon annan motsvarande
              grupp får, hur man nu jämställer det. Det här är ett sammanhang
              där regeringen gör någonting utöver vad man gör på andra områden.
              Den huvudsakliga inriktningen från regeringens sida är att på
              olika sätt stötta landstingen men inte att finansiera vården,
              för det är ett landstingsuppdrag. Landstingen finns där, är huvudmän
              och har beskattningsrätt. Det är inte staten som finansierar vården.
            </seg>
            <seg n="45bd2cc1">
              Jag har också sagt i mitt svar att vi vill ta ett större grepp
              om den här frågan, och jag tror att det vore olyckligt att föregripa
              det större greppet. Jag nämnde att min utgångspunkt är att vi
              ska ha en likvärdig vård för alla människor oavsett var man bor
              i landet och att vi behöver utveckla vården när det gäller sällsynta
              diagnoser och inte minst se till att det bedrivs nödvändig forskning.
              Men vi måste ha förmågan att se helheten för att det här ska kunna
              bli på bästa möjliga sätt.
            </seg>
            <seg n="3ec1f87f">
              Det har ställts många frågor här. Någon frågade vad regeringen
              gör för att stärka långsiktigheten och inte strypa Rett Center.
              Jag kan försäkra er om att regeringen inte har någon idé om att
              strypa Rett Center. Det här är ett område som får mer pengar än
              varje annat område. Vi tycker att den här verksamheten är angelägen,
              men vi vill ta ett större grepp och se till att få principer för
              det här som är rimliga och möjliga att förklara för medborgare
              som undrar: Varför det här området och inte ett annat? Hur har
              ni tänkt? Det måste vi ha en bra strategi för.
            </seg>
            <seg n="a717f60a">
              Jag inser att alla de familjer som påverkas av det här är beroende
              av beslut som vi fattar. Men det finns också många andra behov,
              och vi måste skapa en rimlig och klok grund för resonemanget innan
              vi går till beslut.
            </seg>
          </u>
          <note type="speaker" n="3db0813c">
            Anf. 21 GUNNAR SANDBERG (S):
          </note>
          <u who="gunnar_sandberg_be2938" xml:id="i-3f4382c86f438d35-2" n="f1d0d950">
            <seg n="0ba917f3">
              Fru talman! Socialministern sade att regeringen har gett Socialstyrelsen
              i uppdrag att i samråd med Sveriges Kommuner och Landsting ta
              fram ett underlag för en strategi för sällsynta sjukdomar i enlighet
              med rekommendationer från Europeiska unionens råd. Uppdraget har
              slutrapporterats och är nu under beredning i Regeringskansliet.
            </seg>
            <seg n="332ef5b5">
              EU:s rådsrekommendationer stämmer väl överens med Rett Centers
              verksamhet. Där lyfts bland annat betydelsen av långsiktighet,
              tillräckliga ekonomiska resurser, klinisk forskning och ett tvärvetenskapligt
              arbetssätt fram. Om inte Rett Center kan fortsätta sin verksamhet
              på nuvarande nivå är det helt emot EU:s rådsrekommendationer.
            </seg>
            <seg n="a2ffd107">
              Förhoppningen är att socialministern i det fortsatta beredningsarbetet
              står fast vid sitt löfte vid besöket på Rett Center 2008 så att
              Rett Center verkligen kan se framtiden an med tillförsikt.
            </seg>
          </u>
          <note type="speaker" n="e261ae53">
            Anf. 22 AGNETA LUTTROPP (MP):
          </note>
          <u who="agneta_luttropp_1e8337" xml:id="i-99c6a5f9f0faa882-2" n="218f49ef">
            <seg n="6633ed91">
              Fru talman! Jag hade här tänkt ta upp samma sak som Eva tog upp,
              nämligen den kunskapsmassa som går förlorad. Det är allvarligt
              och djupt tragiskt. Hälso- och sjukvården, som ministern hänvisar
              till, kan absolut omöjligt ha den kompetens som krävs om de får
              in en patient med Retts syndrom, både vad gäller behandling och
              vad gäller råd till föräldrar.
            </seg>
            <seg n="fa15b983">
              Jag tolkar ministerns svar som att Rett Center lever mycket farligt.
              Är det ministerns vilja att lägga ned Rett Center? Det blir säkert
              konsekvensen om man inte ökar bidraget. De pengar som inte kommer
              in kommer med stor säkerhet att innebära Rett Centers död i Östersund.
              Jag hoppas att regeringen är medveten om att man bidrar till detta.
            </seg>
          </u>
          <note type="speaker" n="21a47d49">
            Anf. 23 EVA OLOFSSON (V):
          </note>
          <u who="eva_olofsson_7c489a" xml:id="i-17e4e9dadf827c77-2" n="d2344005">
            <seg n="c3f0a434">
              Fru talman! Jag vet att många som har barn, syskon eller andra
              anhöriga som har Retts syndrom har hoppats mycket på den här interpellationsdebatten.
              De har hoppats på ett konkret svar och på en uttryckt vilja från
              socialminister Göran Hägglund att Rett Center ska få finnas kvar
              med all den kompetens som finns där. Det är ett oerhört slöseri,
              när man under många år har byggt upp kunskap om både behandling
              och forskning, att slå sönder detta för att sedan bygga upp det
              igen någon annanstans. Det tar mycket kraft och många år att göra.
              Därför förstår jag inte riktigt resonemanget som går ut på att
              för att vi inte har ett nationellt kompetenscentrum till alla
              de andra nästan 300 sällsynta sjukdomarna ska Retts syndrom inte
              ha något.
            </seg>
            <seg n="ad8fe78c">
              Jag tycker att det är helt riktigt, som Göran Hägglund säger,
              att vi måste titta på alla sällsynta sjukdomar. Vi måste titta
              på nationella strategier, på samordning, på samarbete i Norden,
              Europa och internationellt över lag. De är ändå så pass få, och
              vi behöver den kunskap som finns i många länder. Men jag kan inte
              se varför detta ska vara anledningen till att ett uppbyggt kompetenscentrum
              som vi har sedan flera år ska riskera att slås sönder. Barn, framför
              allt flickor, föds med sjukdomen som upptäcks vid mellan 6 och
              18 månaders ålder. Man kan leva upp till 60-årsåldern, och det
              är en sjukdom som påverkar hela livet. Man blir svårt multihandikappad,
              även om det kan vara lite olika för olika personer. De som är
              drabbade skulle nog ändå i sluttampen vilja ha ett konkret svar.
              Är det viktigt att kompetenscentret får finnas kvar, och vad anser
              socialministern krävs för att det ska få göra det?
            </seg>
          </u>
          <note type="speaker" n="ce095127">
            Anf. 24 Socialminister GÖRAN HÄGGLUND (KD):
          </note>
          <u who="goran_hagglund_socialminist" xml:id="i-85d9df803fd95f69-2" n="8c2dd477">
            <seg n="346abf61">
              Fru talman! De som deltar i den här debatten är alla erfarna
              riksdagsledamöter och vet att regeringsföreträdare knappast har
              någon möjlighet att i samband med en interpellationsdebatt dela
              ut pengar hit eller dit, hur angelägna ändamålen än är. Vi har
              en sådan ordning att vi har en budgetprocess där vi bedömer saker
              och ting. Det kommer alltid att vara så att våra önskemål är ofantligt
              mycket större än vad vi har resurser att genomföra. Så kommer
              det med all sannolikhet att vara också inför höstens budgetarbete.
            </seg>
            <seg n="5ed1cdbb">
              Min utgångspunkt är att alla människor i vårt land ska få en
              likvärdig vård. Vi har ett särskilt ansvar för att utveckla en
              strategi för att säkerställa att de personer som har haft oturen
              att drabbas av sådana sjukdomar som är ovanliga och som är svårare
              för sjukvården att ta sig an än andra sjukdomar, just för att
              de är så väldigt ovanliga, får den vård de behöver.
            </seg>
            <seg n="b4f49d0c">
              Jag vill inte, för att använda Agneta Luttropps ord, se att den
              kunskapsmassa, den erfarenhet och de förmågor som finns kring
              behandlingen går förlorade, självklart inte.
            </seg>
            <seg n="bee0cd53">
              Jag vill självklart att den kunskap som vi har på det här området,
              liksom den kunskap som vi har när det gäller andra sällsynta diagnoser,
              tas till vara på bästa möjliga sätt. För att det ska kunna göras,
              inte bara för denna grupp, som är enormt angelägen, utan för alla
              de grupper som är drabbade av andra sällsynta diagnoser är det
              viktigt att vi kan ta fram en helhet som fungerar, som är intellektuellt
              hållbar, som går att förklara för dem som inte tillhör just den
              gruppen och som går att försvara samt självfallet också möter
              den här gruppens angelägna önskemål.
            </seg>
            <seg n="3c3a9207">
              Jag vill tacka för de interpellationer som framställts i en mycket
              angelägen fråga.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="697bd7f5">
            10 § Svar på interpellation 2012/13:240 om nationella riktlinjer
            vid försäljning av kommunalt ägda verksamheter
          </note>
          <note type="speaker" n="2a90c153">
            Anf. 25 Statsrådet PETER NORMAN (M):
          </note>
          <u who="peter_norman_finansmarkna" xml:id="i-14f8652f0806cb0a-4" n="59659658">
            <seg n="04d40d22">
              Fru talman! Teres Lindberg har frågat finansministern om han
              avser att vidta några åtgärder för att minska riskerna vid försäljning
              av kommunalt ägda verksamheter.
            </seg>
            <seg n="3a33de6c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="66e889e3">
              Inledningsvis skulle jag vilja understryka att jag anser att
              det är en självklarhet att kommuner ska hantera skattebetalarnas
              pengar på ett ansvarsfullt sätt. Jag förutsätter dessutom att
              kommunerna följer gällande lagar och rättspraxis.
            </seg>
            <seg n="71bc7bac">
              Regeringen har under en lång tid varit aktiv i frågor som gäller
              försäljning av kommunalt ägda verksamheter. År 2008 fick Statskontoret
              i uppdrag att analysera de principer som ska ligga till grund
              för prissättningen då verksamheter i kommuner eller landsting
              överlåts till personalen, så kallad avknoppning. Slutsatsen var
              att transparens, öppenhet och marknadsmässighet ska vara ledstjärnan
              och att kommunerna är skyldiga att agera så att i princip högsta
              pris uppnås.
            </seg>
            <seg n="cb6f1ee7">
              Om en försäljning har skett i enlighet med gällande lagar och
              rättspraxis avgörs ytterst av de nationella domstolarna och EU-domstolen.
              Redan 2010 slog Högsta förvaltningsdomstolen, dåvarande Regeringsrätten,
              fast att den princip som ska gälla vid avknoppning är att all
              egendom ska överlåtas till marknadsvärdet. Om försäljningen sker
              under marknadspris strider det mot kommunallagens förbud mot att
              lämna stöd till enskilda. I vissa fall kan försäljning till underpris
              även strida mot EU:s statsstödsregler.
            </seg>
            <seg n="ee7e6feb">
              Genom domstolens avgörande anser jag att vi har fått tydliga
              riktlinjer om vad som ska gälla vid försäljning av kommunalt ägda
              verksamheter.
            </seg>
          </u>
          <note n="cc07ac2e">
            Då Teres Lindberg, som framställt interpellationen, anmält att
            hon var förhindrad att närvara vid sammanträdet medgav förste
            vice talmannen att Veronica Palm i stället fick delta i överläggningen.
          </note>
          <note type="speaker" n="b01db50b">
            Anf. 26 VERONICA PALM (S):
          </note>
          <u who="veronica_palm_3d4bd3" xml:id="i-ac930b365b4721a3-0" n="89fdda9d">
            <seg n="3ce0e675">
              Fru talman! Förutsättningen för att över huvud taget kunna leda
              ett land är att vi har sunda statsfinanser och ordning och reda
              i den offentliga ekonomin. Det är viktigt. Men det handlar också
              om att ta ansvar för de skattepengar man trots allt plockar in.
              I det här landet betalar de flesta svenskar ungefär en tredjedel
              av sin bruttolön i skatt. Då förutsätter vi att de som ansvarar
              för dessa skattepengar också hanterar dem väl.
            </seg>
            <seg n="50632d1c">
              För mig som socialdemokrat är ett av grundfundamenten för att
              kunna ta ut skatt och bygga välfärd att vi använder varenda skattekrona
              rätt. Därför blir jag riktigt upprörd jag ska i talarstolen inte
              använda de fula ord som jag tänker på när jag ser hur våra gemensamma
              skattepengar rinner ur välfärden. Jag har tre korta, konkreta
              exempel.
            </seg>
            <seg n="94a92708">
              Låt mig börja hemmavid där jag bor, i Vantörs hemtjänst i södra
              Helsingfors. Vantörs hemtjänst såldes av Stadshusmoderaterna i
              Helsingfors för 70 000 kronor. Det täckte knappt lokalerna. Året
              efter, efter ett år, gjorde företaget en vinst på 2,9 miljoner.
              Kulturkrabaten, ett nybildat företag, tog över fyra förskolor
              i Årsta för 635 000 kronor. På ett år hade företaget genererat
              en vinst på 3,2 miljoner. Landstingsmoderaterna i Helsingfors
              är inte bättre de. De sålde vårdcentralen Serafen för 690 000
              kronor. Efter ett år var vinsten 2,2 miljoner, och sedan såldes
              den vidare ganska omgående för 20 miljoner. På ett år hade man,
              om man räknar insatt kapital och vinst, gjort en vinst på nästan
              19 ½ miljon. Det är inte att ta ansvar för skattebetalarnas pengar.
              Det är att slösa både med våra gemensamma pengar och med den trygghet
              som det innebär att ha en bra och fungerande välfärd.
            </seg>
            <seg n="7c2d1cf1">
              Det är en enorm kapitalöverföring. Jag förstår att det inte är
              så roligt att vara finansmarknadsminister med sådana kompisar
              i kommun och landsting som sumpar de gemensamma resurserna.
            </seg>
            <seg n="71c701e5">
              Jag tolkar statsrådets svar som att regelverken räcker. Man följer
              utvecklingen, man har nu sett var regelverken ligger, och kommunallagen
              finns. För mig är det uppenbart att det inte räcker. Dagens regelverk
              räcker inte. Det behöver tas ett tydligare ansvar för att kunna
              värna skattebetalarnas pengar.
            </seg>
          </u>
          <note type="speaker" n="f32183a4">
            Anf. 27 Statsrådet PETER NORMAN (M):
          </note>
          <u who="peter_norman_finansmarkna" xml:id="i-14f8652f0806cb0a-5" n="59659658">
            <seg n="bcda8300">
              Fru talman! Låt mig börja med att säga att jag naturligtvis delar
              såväl Teres Lindbergs som Veronica Palms uppfattning att kommuner
              och landsting inte har rätt att sälja kommunal egendom till underpris.
              För att försäljning av egendom ska fungera och ha legitimitet
              måste den givetvis överföras till marknadspris. Där vi kanske
              inte är överens är beträffande andra typer av slösaktighet med
              kommunala pengar, till exempel bygget av simhallar, gym, kaféer
              och så vidare. Jag är lika upprörd i de fallen. I det ena fallet
              ger Veronica Palm exempel på borgerligt styrda kommuner, i det
              andra fallet tror jag att övervikten snarare ligger på socialdemokratiskt
              styrda kommuner. Jag är lika upprörd i bägge fallen, vid alla
              typer av kommunal misshushållning med pengar.
            </seg>
            <seg n="00c7539d">
              Som jag nämnde inledningsvis har regeringen 2008 gett Statskontoret
              i uppdrag att analysera de principer som ska ligga till grund
              för prissättningen då verksamheter i en kommun eller ett landsting
              överlåts till personalen. Statskontorets slutsats var att kommunerna
              och landstingen är skyldiga att agera så att bästa pris, eller
              i princip högsta pris, uppnås. Detta har också slagits fast i
              ett antal domar från 2009 och 2010.
            </seg>
            <seg n="9c662cbd">
              Dock har det uppmärksammats att det inte finns något hinder mot
              att en kommun verkställer beslut som har överklagats, även om
              den rättsliga prövningen inte är klar. I mars 2011 tillkännagav
              riksdagen att det behövs en ordning som så långt som möjligt förhindrar
              att ett beslut verkställs innan det vunnit laga kraft i det fall
              det finns risk för en återgång av beslut som för med sig civilrättslig
              bundenhet.
            </seg>
            <seg n="3b53dcc6">
              För att få veta hur det ser ut i kommuner och landsting gav regeringen
              i augusti 2011 Statskontoret i uppdrag att undersöka verkställighet
              av icke lagakraftvunna beslut. Undersökningen omfattar perioden
              20062011. Enligt Statskontorets rapport finns det skäl för lagstiftaren
              att tydliggöra att en bedömning i de enskilda fallen måste göras
              i de fall kommunala beslut verkställs innan de vunnit laga kraft.
            </seg>
            <seg n="969513a5">
              Regeringen har konstaterat att nuvarande regelverk innehåller
              en del otydligheter och att laglighetsprövningens ändamålsenlighet
              i vissa avseenden kan ifrågasättas. Därför har regeringen gett
              en utredare ett ytterligare uppdrag att se över bestämmelserna
              om laglighetsprövningen. Utredaren ska utreda om bestämmelserna
              är ändamålsenligt utformade eller om de behöver justeras ytterligare
              eller ändras i något avseende.
            </seg>
            <seg n="0eb8c28e">
              Att regeringen inte gör någonting är inte sant. Jag håller inte
              med om att regeringen inte varit aktiv när det gäller att sprida
              budskapet att vara ansvarsfull med skattepengar.
            </seg>
          </u>
          <note type="speaker" n="0c65631f">
            Anf. 28 VERONICA PALM (S):
          </note>
          <u who="veronica_palm_3d4bd3" xml:id="i-ac930b365b4721a3-1" n="89fdda9d">
            <seg n="fb34e031">
              Fru talman! Som statsråd och regering och som moderat statsråd
              och moderatledd regering har man väl ett ansvar för hur kollegerna
              ute i landet agerar. Därför krävs det två uppdrag. Det ena är
              det nationella, där jag nog vill säga att om man hade tyckt att
              det var allvarligt att 20 miljoner bara försvann från skattebetalarna
              skulle man kanske ha agerat lite snabbare. Jag kan tänka mig att
              räkna upp fler exempel. Vi har ju ofta bilden att Serafen är Helsingforss
              landstingsmoderaters största misslyckade affär, men då har vi
              ännu inte sett slutnotan för nya Karolinska Sjukhuset. Den lär
              nog bli ännu högre, betydligt högre, alltså en dålig affär.
            </seg>
            <seg n="200bf7fd">
              De andra är att bedriva politik på alla nivåer. För mig är det
              uppenbart att jag inte vill plocka skattepengar av folk som sedan
              går till vinst i stället för till välfärd. Logiken här är konstig.
              Som moderat politiker säger man: Ja, vi har gärna höga skatter
              bara vi inte använder dem till välfärden, utan pengarna ska hellre
              gå till aktieutdelning eller vinstutdelning vid avknoppningar.
              Det logiska och det ansvariga vore att ha den skattesats som ger
              de resultat som man är intresserad av att de politiska besluten
              ska ge. Var den skattesatsen sedan ligger kommer vi nog aldrig
              att bli överens om, men man ska inte plocka ut onödigt mycket
              skatt av folk.
            </seg>
            <seg n="90351e9d">
              Ska man välja att sänka skatten eller förbättra kvaliteten i
              välfärden? Jag vet vad jag skulle välja.
            </seg>
            <seg n="1352a023">
              Jag väljer att arbeta på alla nivåer. Mina kamrater i Helsingforss
              stadshus har talat om alla de dåliga affärerna. Mina kamrater
              som möter landstingsmoderaterna i landstingshuset visar på alla
              de dåliga affärerna. Men man måste också ta ett ansvar på nationell
              nivå.
            </seg>
            <seg n="f2cfcf48">
              Mitt svar är att det behövs någon form av investeringsskydd för
              offentligt kapital. Vi investerar gemensamt i förskolan i Årsta.
              Vi har gjort gemensamma investeringar under lång tid. Det är både
              ekonomiska investeringar men också produktinvesteringar och personalinvesteringar.
            </seg>
            <seg n="dd1673f7">
              Att sedan bara sälja ut det till ett underpris betyder att vi
              inte kan skydda det gemensamma. Det behövs någon form av investeringsskydd
              för offentligt kapital. Det skulle också vara en tydlig signal
              från denna politiska nivå: Nu får ni sluta att kasta era medborgares
              pengar i sjön, eller så får ni låta bli att plocka av dem så mycket
              skatt.
            </seg>
          </u>
          <note type="speaker" n="7a0cb6ee">
            Anf. 29 Statsrådet PETER NORMAN (M):
          </note>
          <u who="peter_norman_finansmarkna" xml:id="i-14f8652f0806cb0a-6" n="59659658">
            <seg n="09ead67f">
              Fru talman! Jag är helt överens med Veronica Palm om att skattepengarna,
              vilken nivå man än har dem på, ska användas på bästa sätt. Naturligtvis
              ska alla typer av kommunal avknoppning eller kommunal försäljning,
              hur den än ser ut, ske till absolut högsta pris.
            </seg>
            <seg n="02089a03">
              Jag kan hålla med om att vi har ett ansvar på nationell nivå
              att se till att det blir en kultur i kommunerna som gör att detta
              inte uppkommer. På samma sätt har vi ett ansvar att se till att
              man inte bygger simhallar, kaféer och gym i olika kommuner för
              att även den vägen slösa bort kommuninvånarnas pengar.
            </seg>
            <seg n="310376a3">
              Vi måste se en helhet. Veronica Palm verkar ha intresse av att
              bara se ena halvan av problemet. Det är viktigt att agera mot
              allt slöseri av kommunala medel.
            </seg>
            <seg n="6ae0c10a">
              Utgångspunkten ska vara att alla pengar ska användas för invånarnas
              bästa. Det ger också ramen för vilka ekonomiska beslut som kommunerna
              kan fatta. Vi har dock ett långtgående kommunalt självstyre i
              Sverige, vilket vi antagligen är överens om att vi ska värna.
            </seg>
            <seg n="c2353244">
              Det innebär att varje kommun ska ansvara för sin ekonomi och
              för att resurserna utnyttjas effektivt. Det betyder att kommunerna
              genom utfall i allmänna val själva ska prioritera ambitionsnivåer,
              vilka försäljningar som ska göras och vilken skattenivå man ska
              ha.
            </seg>
            <seg n="537d29e4">
              Om en försäljning sker under marknadspris strider det mot kommunallagens
              förbud mot att lämna stöd till enskilda. I vissa fall kan försäljning
              till underpris även strida mot EU:s statsstödsregler.
            </seg>
            <seg n="f948769b">
              Frågan om en försäljning har skett i enlighet med gällande lagar
              eller praxis blir därför en fråga som avgörs ytterst av de nationella
              domstolarna och av EU-domstolen.
            </seg>
          </u>
          <note type="speaker" n="36b75a2e">
            Anf. 30 VERONICA PALM (S):
          </note>
          <u who="veronica_palm_3d4bd3" xml:id="i-ac930b365b4721a3-2" n="89fdda9d">
            <seg n="f064cfd2">
              Fru talman! Vi är överens om att man inte ska slösa med skattepengar.
              Det handlar om vad vi har för ansvar som nationella politiker
              att se till att det inte görs i kommuner och landsting, så som
              det uppenbart görs.
            </seg>
            <seg n="2c40bcde">
              Jag har fortfarande inte nämnt de bostadsaffärer man har gjort
              där man har slumpat bort en hel del av det gemensamma beståndet
              och också sålt till ett underpris. Jag läste alldeles nyligen
              om en femrummare som köptes för 5 miljoner och gick ut på Blocket
              för 16 miljoner ganska direkt efter. Det vill jag inte betala
              skatt för. Jag är beredd att betala rätt mycket skatt men inte
              till kapitalöverföring på det sättet.
            </seg>
            <seg n="a14b8cc4">
              Vad har vi för ansvar nationellt? Vi har lagstiftningsinstrumentet
              och vi har signalinstrumentet, och ibland är de samma. Det logiska
              vore att säga att vi självklart ska se om lagstiftningen fungerar
              och det räcker med det kommunala självstyret och de riktlinjer
              som finns i kommunallagen om att man inte får skänka bort till
              enskilda.
            </seg>
            <seg n="bde77498">
              Det är ganska uppenbart att det inte gör det, eftersom det pågår.
              Då är det för mig logiskt att man har någon form av investeringsskydd
              för att skydda medborgarnas gemensamma resurser mot politiker
              som av olika skäl vill slarva bort pengar.
            </seg>
            <seg n="d301d4f4">
              Det andra är signalen. Det är vad som gör det lite problematiskt.
              Här har vi en regering som har gjort rikets största kapitalaffär.
              Det var 2009 som Vattenfall köpte Neon för 97 miljarder kronor,
              nästan det dubbla mot det riktiga marknadsvärdet.
            </seg>
            <seg n="1b23ce83">
              Det är klart att den signalen ut till de moderata kommunstyrelseordförandena
              och landstingsstyrelseordförandena inte är riktigt klockren. Signalen
              är minst lika viktig för ansvaret för skattepengarna som lagstiftningen.
            </seg>
            <seg n="35a85d54">
              Jag tror att vi behöver en lagskärpning och ett investeringsskydd
              för att se till att skattepengar avsedda till välfärd går till
              välfärd och inte till vinstuttag.
            </seg>
          </u>
          <note type="speaker" n="7a853b1d">
            Anf. 31 Statsrådet PETER NORMAN (M):
          </note>
          <u who="peter_norman_finansmarkna" xml:id="i-14f8652f0806cb0a-7" n="59659658">
            <seg n="3e8b6290">
              Fru talman! Nu är inte riktigt Nuon ämnet för dagen. Med tanke
              på att Veronica Palm tar upp den frågan vill jag ändå poängtera
              att man ska vara varsam med fakta och sanning. Stefan Löfven sade
              att 97 miljarder var borta. Nu säger Veronica Palm att hälften
              var borta.
            </seg>
            <seg n="25d4561c">
              Det korrekta svaret enligt bolagets redovisning är att 15 miljarder
              är borta. Det är stor skillnad mellan siffrorna. Det räcker med
              15 miljarder, som är en stor skillnad i värdet. Man behöver inte
              plussa på mer som man inte har täckning för.
            </seg>
            <seg n="8127d010">
              Såvitt jag vet finns det i dag inte indikationer på att kommuner
              överlåter egendom utan marknadsmässig värdering. Jag kan därför
              konstatera att de riktlinjer som bland annat har kommit fram genom
              både rättspraxis och Statskontorets rapport som var initierad
              av regeringen vad gäller försäljning till marknadspris följs av
              kommuner och landsting.
            </seg>
            <seg n="13385afe">
              Regelmässigt genomförs det en bredare värdering av verksamheter
              som kommunerna tidigare kritiserats för att de inte har gjort.
              Detta sker delvis på grund av de initiativ som regeringen har
              tagit.
            </seg>
            <seg n="3c3b5d25">
              Det kan också konstateras att dagens regelverk innehåller verktyg
              för att hantera avknoppningar som har gått fel. Genom detta uppdrag
              att se över kommunallagen arbetar regeringen dessutom redan med
              att skapa förutsättningar för att förbättra dessa verktyg.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="9f39d1fe">
            11 § Svar på interpellation 2012/13:248 om kommuners ekonomi
          </note>
          <note type="speaker" n="a787a565">
            Anf. 32 Statsrådet PETER NORMAN (M):
          </note>
          <u who="peter_norman_finansmarkna" xml:id="i-46b269fd26c1ddb2-0" n="59659658" next="i-891d1a89f74b6994-0">
            <seg n="981b8ba8">
              Fru talman! Marie Nordén har frågat finansministern om han med
              anledning av de reviderade prognoserna för Sveriges ekonomiska
              utveckling avser att se över statsbidragen till kommunerna.
            </seg>
            <seg n="3a33de6c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="85bc263b">
              Regeringen tar ett stort ansvar för den kommunala sektorns ekonomi.
              Kommunsektorn har under de senaste åren uppvisat stabila finanser
              och klarade sig förhållandevis väl under finanskrisen, bland annat
              till följd av kraftigt ökade statsbidrag. Regeringen har även
              bedrivit ett utrednings- och analysarbete i syfte att förbättra
              beredskapen i händelse av en försämrad konjunktur. En konkret
              åtgärd till följd av detta arbete är att det nu är möjligt för
              kommuner och landsting att via resultatutjämningsreserver utjämna
              intäkter över tid.
            </seg>
            <seg n="88dd3df9">
              Regeringen följer noga utvecklingen i den svenska ekonomin och
              i kommunsektorn. Det finns alltid risker som kan påverka den ekonomiska
              utvecklingen i negativ riktning. Regeringen värnar därför uthålliga
              offentliga finanser med trygga säkerhetsmarginaler. Därigenom
              skapas utrymme för åtgärder om så skulle behövas. Prognoserna
              för den ekonomiska utvecklingen uppdateras regelbundet. Regeringen
              kommer att återkomma med nya bedömningar i den ekonomiska vårpropositionen
              och i budgetpropositionen, där den ekonomiska situationen i kommunsektorn
              utgör en viktig del i den samlade bedömningen.
            </seg>
            <seg n="a64ca5ae">
              Det som har störst betydelse för möjligheterna att skattefinansiera
              kommunala verksamheter är ett ökat antal arbetade timmar i icke
              skattefinansierade verksamheter. Regeringens sysselsättningspolitik
              har bidragit till att sysselsättningen har ökat och att utanförskapet
              har minskat. De positiva effekterna av regeringens sysselsättningspolitik
              har även kommit kommunerna och landstingen till del genom ökade
              skatteintäkter till följd av att fler arbetar.
            </seg>
            <seg n="7f784a1c">
              Genom jobbskatteavdraget, som bekostas av staten, har inkomstskatten
              sänkts även för låg- och medelinkomsttagare. Vi får inte heller
              glömma bort att Sverige, som är ett litet exportberoende land,
              i hög grad påverkas av den internationella konjunkturutvecklingen.
              Jag ställer mig därför frågande till påståendet att regeringens
              politik skulle tvinga fram skattehöjningar i kommunerna. Det finns
              ingen grund för detta.
            </seg>
          </u>
          <note n="06f58217">
            Anf. 33 MARIE NORDÉN (S):
          </note>
          <u who="peter_norman_finansmarkna" xml:id="i-891d1a89f74b6994-0" n="59659658" prev="i-46b269fd26c1ddb2-0">
            <seg n="f69b539f">
              Fru talman! Jag får börja med att tacka ministern för svaret,
              även om jag inte på något sätt är nöjd.
            </seg>
            <seg n="4b99d712">
              Som jag skriver i min interpellation höjer fler kommuner och
              landsting i år skattesatsen. Det innebär att nästan halva befolkningen
              får högre kommunalskatt. Sammantaget ökar den genomsnittliga kommunalskatten
              från 31,6 till 31,73 procent. Det är den högsta genomsnittliga
              kommunalskatten i Sverige sedan SCB startade mätningen år 1930.
            </seg>
            <seg n="30dbadda">
              Medan regeringen driver politik för lägre skatter är det kommuner
              och landsting som tvingas till höjningar. I många mindre kommuner,
              inte minst i glesbygden, har man nått taket. Det går inte att
              höja skatten mer. För dem handlar det om att skära i den kommunala
              verksamheten. Det innebär större dagisgrupper, fler lärarlösa
              timmar och färre timmar i hemtjänsten.
            </seg>
            <seg n="4bd0da6a">
              Ambitionen att ha likvärdig välfärd oavsett var i landet man
              bor naggas allvarligt i kanten.
            </seg>
            <seg n="8059185e">
              Skattehöjningarna visar att ekonomin i landets kommuner är allt
              sämre, och det beror framför allt på den höga arbetslösheten i
              landet. Den höga arbetslösheten innebär minskade skatteintäkter
              för kommunerna, och samtidigt ökar kostnaderna för ekonomiskt
              bistånd. Från 2006 till 2011 ökade antalet långvariga biståndsmottagare
              med hela 30 procent.
            </seg>
            <seg n="d929cf38">
              Att höra ministern hävda att sysselsättningen har ökat och utanförskapet
              minskat med regeringens politik känns nästan lika bisarrt som
              då Bagdad-Bob förnekade invasionen av Irak. Men det spelar ingen
              roll hur många gånger det upprepas, hur det sägs eller vinklas.
              Regeringens jobbpolitik har misslyckats.
            </seg>
            <seg n="e2ab8251">
              När regeringen tillträdde 2006 var arbetslösheten 6 procent.
              I dag är den närmare 8 procent. Allt fler lever i ett verkligt
              utanförskap, då man inte får ta del av våra gemensamma försäkringar
              utan tvingas vända sig till kommunen för ekonomiskt bistånd. I
              dag tvingas 63 500 leva på ekonomiskt bistånd från kommunerna
              på grund av arbetslöshet, och över 65 000 personer har utförsäkrats
              ur sjukförsäkringen.
            </seg>
            <seg n="9cdaac6b">
              Regeringen har infört ett system där personer med cancer, kol,
              ms och andra svåra långvariga sjukdomar stängs ute från sjukförsäkring
              på grund av att en administrativ tidsgräns har passerats. Dessa
              människor måste ju fortsätta att betala sin hyra och sin el och
              köpa sin mat för att överleva, och det är här kommunerna får komma
              in och ställa upp med ekonomiskt bistånd.
            </seg>
            <seg n="4ca2e1f3">
              Situationen blir än mer problematisk med anledning av regeringens
              glädjeprognoser som låg till grund för budgeten 2013. Regeringens
              revidering av prognoserna visar att arbetslösheten fortsätter
              att öka under året i stället för att minska. Tillväxten blir betydligt
              lägre än vad som angavs i budgeten. Felbedömningen av den ekonomiska
              utvecklingen var grov. Antalet arbetslösa bedöms bli 35 000 fler
              än vad regeringen räknade med i budgeten. Ändå kommer regeringen
              inte att göra något åt saken. Statsministerns besked i partiledardebatten
              var tydligt på den punkten.
            </seg>
            <seg n="0b262eff">
              En sådan ökning av arbetslösheten kommer att ytterligare öka
              kommunernas kostnader för ekonomiskt bistånd. Fler arbetslösa
              kommer att sätta ännu hårdare press på kommunernas ekonomi och
              på skolan och omsorgen.
            </seg>
            <seg n="48e5680d">
              Med anledning av att regeringen har reviderat prognoserna för
              Sveriges ekonomiska utveckling borde regeringen självklart se
              över även statsbidragen till kommunerna.
            </seg>
          </u>
          <note type="speaker" n="1d342548">
            Anf. 34 Statsrådet PETER NORMAN (M):
          </note>
          <u who="peter_norman_finansmarkna" xml:id="i-46b269fd26c1ddb2-1" n="59659658" next="i-891d1a89f74b6994-1">
            <seg n="9852ff48">
              Fru talman! Marie Nordén nämner att den genomsnittliga sammanlagda
              kommunalskatten har ökat i år och att detta beror på en allt sämre
              ekonomi i landets kommuner. Detta måste dock nyanseras och modifieras
              en aning.
            </seg>
            <seg n="6dfc88e7">
              Att den genomsnittliga kommunalskatten har höjts 2013 beror på
              att flera landsting har höjt skatten. Om man bortser från de skatteväxlingar
              mellan kommunerna och landstinget som har gjorts i vissa län inför
              2013 till följd av huvudmannaskapsöverföringar är den genomsnittliga
              skattesatsen för kommunerna i år ungefär densamma som 2012.
            </seg>
            <seg n="f1a0f864">
              Kommunerna och landstingen har ju samma skatteunderlag, och skatteintäkterna
              utgör en ungefär lika stor andel av de totala intäkterna för både
              kommunerna och landstingen. De påverkas därför i ungefär samma
              utsträckning av förändringar i sysselsättningen, och ändå är det
              den genomsnittliga landstingsskatten som har ökat och inte den
              skatt som kommunerna tar ut.
            </seg>
            <seg n="97cfd38c">
              Som vi var inne på i den förra debatten har vi ett stort och
              långtgående kommunalt självstyre i Sverige. Alla kommuner och
              landsting ska ansvara för sin ekonomi och för att resurserna används
              effektivt, vilket innefattar beslut om prioriteringar, ambitionsnivåer
              och skattesats.
            </seg>
            <seg n="1b825a79">
              Om jag ska säga någonting om arbetslösheten tror jag att vi är
              ganska överens om att det är fler arbetade timmar som måste till
              för att man ska få god ekonomi såväl i staten som i kommunerna.
              Här har vi olika sätt att se på hur detta går till.
            </seg>
            <seg n="6e2e169a">
              Vi har jobbskatteavdraget som vårt största verktyg för att företagen
              ska uppleva att arbetskraften blir billigare än tidigare och därigenom
              anställa fler människor.
            </seg>
            <seg n="f94f8bf1">
              Socialdemokraterna har strategin att göra arbetskraften dyrare
              än tidigare, att göra det dyrare för företagen att anställa arbetskraft.
              Det är en politik som vi brukar använda för varor som har miljöskadliga
              effekter, där man lägger på extra skatter för att få mindre produktion,
              mindre efterfrågan och mindre utbud av de varorna.
            </seg>
            <seg n="ab0d72d6">
              Det är inte så att vi vill ha mindre folk in i arbetskraften.
              Vi vill ha mer folk i arbetskraften. Att då göra det betydligt
              dyrare för företagen tror jag är en felaktig väg.
            </seg>
          </u>
          <note n="fb95b1b3">
            Anf. 35 MARIE NORDÉN (S):
          </note>
          <u who="peter_norman_finansmarkna" xml:id="i-891d1a89f74b6994-1" n="59659658" prev="i-46b269fd26c1ddb2-1">
            <seg n="d6846110">
              Fru talman! Ja, kommuner är pressade, och självklart ser det
              olika ut i olika delar av landet. Jag kommer från en del av landet
              där flera kommuner diskuterar just skattehöjningar men är tvungna
              att stå tillbaka därför att landstinget redan har höjt. Det gör
              att den totala skattesatsen redan är hög, och man skär och gör
              stora besparingar i sina verksamheter redan i dag.
            </seg>
            <seg n="c01e4219">
              Visst har vi olika sätt att räkna, ministern. Problemet är att
              regeringen har ändrat sitt sätt att räkna. Den dag man tillträdde
              diskuterade man hur utanförskapet såg ut då, och i dag gäller
              det hur utanförskapet ser ut nu. Man har ett annat sätt att räkna
              när det kommer till sysselsättning, när man pratar om antalet
              sysselsatta i stället för att vara helt ärlig och säga att antalet
              människor i landet också har ökat. Det gäller att vara ärlig när
              man räknar.
            </seg>
            <seg n="0c526122">
              Vi har inte samma syn på hur vi ska skapa arbeten. Vi har samma
              syn på behovet av arbete, men när vi pratar om en låglönepolitik,
              som regeringen tydligt lägger fram och tydligt säger är det enda
              sättet att möta arbetslösheten, vet vi att det inte finns något
              samband med att få ned arbetslösheten. När vi tittar på de länder
              som har en låglönepolitik ser vi att de inte har fler i arbete.
            </seg>
            <seg n="600577d2">
              Av stor betydelse för kommunernas ekonomi är den kommunala skatteutjämningen.
              Regeringen valde att inte lägga fram något förslag efter att utredningen
              lagt fram ett tydligt förslag som skulle innebära att man kompenserade
              just de kommuner som i dag får betala för att man inte har räknat
              upp nyttjandegraden i barnomsorgen. De betalar i dag ett högt
              pris för att regeringen valde att vänta.
            </seg>
            <seg n="30810f42">
              Men det är tydligt att de kommuner som inte kommer att betala
              ett högt pris är de kommuner som vi har sett överkompenseras i
              den modell som ligger i dag. När regeringen äntligen lägger fram
              ett förslag för att få till en ändring kompenserar man redan överkompenserade
              rika kommuner och landsting med 1 miljard kronor. 1 miljard tänker
              staten pytsa in i systemet. Då undrar naturligtvis de kommuner
              som inte hör till dem som ska få ta del av den nya miljarden i
              systemet: Varför får inte vi ta del av den miljarden?
            </seg>
            <seg n="a8323c38">
              Jag tycker att ministern borde svara på den frågan och förklara
              lite tydligare vad det är som gör att det är mer angeläget att
              kompensera de rikare kommunerna.
            </seg>
            <seg n="a680f0ec">
              Hur kommer det sig att ministern räknar så annorlunda i dag än
              vad man gjorde 2006 när det gäller just utanförskapet och arbetslösheten?
              Varför säger man att folk är i sysselsättning i stället för att
              prata om hur många som står utanför arbetsmarknaden? Det är väl
              faktiskt så, ministern, att det är fler som är utan arbete i dag
              än vad det var när regeringen tillträdde 2006?
            </seg>
            <seg n="f6d04fd2">
              Jag tycker att det är viktigt att man är ärlig i debatten och
              när man presenterar siffror.
            </seg>
            <seg n="9bf91029">
              Ministern har rätt i att det ser olika ut i olika kommuner och
              att det finns kommuner som har det väldigt bra ställt och inte
              behöver skära utan kan sälja ut sina tillgångar och använda pengarna
              till att få ekonomin att gå ihop. Det är viktigt med ett solidariskt
              system, och då ska det solidariska systemet fungera över tid och
              inte justeras om så att man kompenserar vissa och inte andra.
            </seg>
          </u>
          <note type="speaker" n="6c65ef5d">
            Anf. 36 Statsrådet PETER NORMAN (M):
          </note>
          <u who="peter_norman_finansmarkna" xml:id="i-46b269fd26c1ddb2-2" n="59659658" next="i-891d1a89f74b6994-2">
            <seg n="45445e95">
              Fru talman! Jag ska försöka svara på alla frågor som Marie Nordén
              har ställt.
            </seg>
            <seg n="99a59509">
              Jag skickar tillbaka en fråga, och det är hur Marie Nordén tror
              att det blir lättare för ungdomar att få jobb när man ska dubblera
              arbetsgivaravgiften för de unga. Varför ska företagare som i dag
              inte anställer unga göra det när de blir dubbelt så dyra?
            </seg>
            <seg n="d654f4ea">
              Utjämningen: Jag är glad att vi lyckas komma överens och har
              ett bra förslag som SKL nu tycker är alldeles utmärkt, vilket
              jag uppskattar. Argumentet för att det blev som det blev är att
              vi tror att de marginaleffekter som vissa kommuner upplever, på
              upp till 80 procent, är skadliga för tillväxten i kommunerna.
              Genom att tillföra 1 miljard sänkte vi marginaleffekten från 80
              till 65 procent för att ge kommunerna incitament att bygga ut
              infrastruktur. Det är ett försök till svar på den frågan.
            </seg>
            <seg n="0a38d1e4">
              Vad gäller låglönejobb vill jag kraftigt protestera mot den beskrivning
              som Marie Nordén gör. Vi har inga ambitioner att införa låglönejobb
              i Sverige, tvärtom. Vi tror och där tror jag att vi är ganska
              överens att Sverige ska leva på att vara högteknologiskt och ha
              högt kunskapsinnehåll i de varor som vi producerar och exporterar.
              Det är så Sverige har byggt upp sitt välstånd under 150 år, och
              det är så jag tror att vi ska fortsätta att ha ett välstånd i
              Sverige.
            </seg>
            <seg n="7fb5ef68">
              Vi räknar annorlunda ja, vi räknar annorlunda i den meningen
              att OECD och andra organ då och då ändrar definitionen och hur
              man ska mäta arbetslösheten. Däremot har Marie Nordén rätt i att
              andelen arbetslösa har ökat, men jag har rätt i att andelen sysselsatta
              också har ökat.
            </seg>
            <seg n="b860ebb4">
              En stor del i att det ser ut så här är den invandringspolitik
              vi har i Sverige, och jag tror att Marie Nordén är helt överens
              om att vi ska ha en generös invandringspolitik. Skillnaden mellan
              de som invandrar och kommer in i Sverige nu och de som kom hit
              för 1020 år sedan är att utbildningsnivån hos dem som kommer nu
              är betydligt lägre, så det tar betydligt längre tid att slussa
              in dem på den reguljära arbetsmarknaden.
            </seg>
            <seg n="81f13147">
              Låt mig dock bara påminna om att den direkta effekten av jobbskatteavdraget
              är att lönen efter skatt för i princip alla heltidsarbetande har
              ökat med 1 000 kronor per månad och med över 1 500 kronor per
              månad för 75 procent av de heltidsanställda. Detta medför en högre
              disponibel inkomst för dem som arbetar men också ökade drivkrafter
              för att arbeta för de personer som står utanför arbetsmarknaden
              eller som är arbetslösa. Och jobbskatteavdraget är extra generöst
              för dem som är över 65 år. Därmed ges en extra stimulans för äldre
              att stanna kvar i arbetslivet.
            </seg>
            <seg n="c37099b2">
              Hushållens disponibla inkomster stiger, vilket leder till ökad
              efterfrågan på varor och tjänster. Detta i kombination med ett
              ökat arbetskraftsdeltagande medför att företagen kan öka produktionen
              och antalet anställda utan att resursutnyttjandet i ekonomin ansträngs,
              det vill säga att inflation skulle kunna uppstå.
            </seg>
            <seg n="a19ce09f">
              Det ökade arbetskraftsdeltagandet och de ökade ekonomiska drivkrafterna
              för arbetslösa att arbeta bidrar också till att löneökningstakten
              temporärt har dämpats samt att de arbetslösa söker arbete mer
              intensivt. Detta medför i sin tur att fler personer kommer i arbete.
            </seg>
            <seg n="087daac8">
              Andra reformer kan bidra till att effekten av jobbskatteavdraget
              uppkommer än snabbare. Det gäller framför allt äldre, unga och
              andra grupper som nu har en svag förankring på arbetsmarknaden.
              Sedan 2007 har ett antal reformer genomförts för att öka arbetskraftsefterfrågan
              på dessa grupper. Till exempel har de sociala avgifterna för unga
              och äldre sänkts och instegsjobb och nystartsjobb införts.
            </seg>
            <seg n="e6c81e11">
              Sammantaget kommer därför jobbskatteavdraget att leda till en
              varaktigt högre sysselsättning genom ett ökat arbetskraftsdeltagande
              och en lägre genomsnittlig arbetslöshet över en konjunkturcykel.
            </seg>
          </u>
          <note n="495074c0">
            Anf. 37 MARIE NORDÉN (S):
          </note>
          <u who="peter_norman_finansmarkna" xml:id="i-891d1a89f74b6994-2" n="59659658" prev="i-46b269fd26c1ddb2-2">
            <seg n="419a572d">
              Fru talman! Det är nästan lite skrattretande att höra hur ministern
              hävdar att vi ska satsa på högteknologiska jobb och ökat kunnande,
              när vi har en utbildningsminister som talar om ettårig gymnasieskola
              och skär ned på de högre utbildningarna i hela landet de utbildningar
              som följer de arbetslösa när det gäller antalet ansökningar, till
              skillnad från de stora universiteten i Uppsala, Lund, Umeå och
              Helsingfors.
            </seg>
            <seg n="ba499618">
              Det ministern säger hänger inte ihop med den faktiska politiken.
              Vi kan konstatera att fattigare arbetslösa inte gör att det skapas
              fler arbetstillfällen, och att sjuka blir fattigare gör dem inte
              friskare. Det som gör att arbetslösa kan komma ut på arbetsmarknaden
              är en jobbpolitik som fungerar, en jobbpolitik som gör att unga
              människor inte sätts i karantän i väntan på en åtgärd när man
              blivit arbetslös. Vi behöver en arbetsmarknadspolitik som gör
              det möjligt för Arbetsförmedlingen att utbilda de arbetslösa på
              riktigt, inte korta meningslösa utbildningar, och som gör att
              man inte behöver lämna tillbaka miljarder varje år för att arbetsmarknadspolitiken
              är helt tandlös. Det är så vi skapar arbetstillfällen.
            </seg>
            <seg n="be33499a">
              I dag är det faktiskt så att arbetsgivare söker arbetskraft.
              Samtidigt har vi arbetslösa som har fel kompetens och inte är
              anställningsbara.
            </seg>
            <seg n="35f64db8">
              Regeringens jobbpolitik fungerar inte, och det är kommunerna
              som får betala det höga priset för det tillsammans med de arbetslösa,
              de utförsäkrade och de sjuka, som kommer längre och längre från
              arbetsmarknaden.
            </seg>
            <seg n="3de6ebd1">
              Vi behöver en politik, precis som vi har föreslagit, som sätter
              arbetslösa i centrum och ser till att de kan gå in i arbete och
              som gör att Arbetsförmedlingen fungerar.
            </seg>
            <seg n="32f6cd6f">
              Ministern hävdar att vi har haft ett skatteutjämningssystem som
              skulle ha varit tillväxthämmande. Det är en myt som inte stämmer.
              Det är inte sant att det har varit tillväxthämmande. Det har utretts,
              och det har konstaterats att det inte har varit till nackdel för
              kommunerna.
            </seg>
          </u>
          <note type="speaker" n="af20a35b">
            Anf. 38 Statsrådet PETER NORMAN (M):
          </note>
          <u who="peter_norman_finansmarkna" xml:id="i-14f8652f0806cb0a-8" n="59659658">
            <seg n="259ad8af">
              Fru talman! Låt mig konstatera att jag fick fyra frågor av Marie
              Nordén som jag svarade på alla fyra. Jag ställde en fråga till
              Marie Nordén som jag inte fick svar på. Frågan var: Varför ska
              företagen anställa ungdomar om det är dubbelt så dyrt som det
              är i dag när de inte anställer i dag? Jag fick inget svar på den
              frågan. Jag har stor sympati för att Marie Nordén inte svarar
              på frågan. Jag förstår att det är väldigt svårt.
            </seg>
            <seg n="d3d22d9e">
              Enligt Finansdepartementets beräkningar förväntas jobbskatteavdragets
              fyra steg på lång sikt öka antalet sysselsatta med 105 000 personer
              och antalet arbetade timmar med motsvarande 120 000 årsarbetskrafter.
              Övriga bedömares uppskattning av de långsiktiga effekterna ligger
              inom intervallet 70 000110 000 årsarbetskrafter.
            </seg>
            <seg n="adcd9e48">
              Arbetskraftsdeltagandet i Sverige, både i ett historiskt perspektiv
              och jämfört med andra länder, har ökat starkt under de senaste
              åren. Antalet personer i arbetskraften har sedan 2007 ökat med
              drygt 100 000 fler än vad som kan förklaras av den demografiska
              och den konjunkturella utvecklingen. Uppgången i arbetskraftsdeltagandet
              har varit bred och berört många olika grupper.
            </seg>
            <seg n="3fd4bde5">
              Även sysselsättningen har ökat starkt i Sverige jämfört med andra
              länder under perioden 20072011. Ökningen är större än vad som
              kan antas förklaras av förändringar i demografiska och konjunkturella
              faktorer.
            </seg>
            <seg n="359ff2af">
              Sammantaget indikerar detta att det redan nu finns tydliga tecken
              på att jobbskatteavdraget har bidragit till ökad sysselsättning
              och till ökad arbetstid för dem som arbetar. En ytterligare indikator
              som stöder att det har inträffat en strukturell förändring i svensk
              ekonomi är att tidigare samband mellan bnp och arbetslöshet har
              förändrats. Arbetslösheten är betydligt lägre än vad som skulle
              kunna förväntas utifrån tidigare samband mellan bnp och arbetslöshet.
            </seg>
            <seg n="eb9cb4f2">
              Sammanfattningsvis kan jag därför konstatera att regeringens
              politik har bidragit till en högre sysselsättning och därmed till
              högre skatteintäkter för kommunerna och för landstingen.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="1df00633">
            12 § Svar på interpellation 2012/13:203 om åtgärder mot arbetslösheten
            i Halland
          </note>
          <note type="speaker" n="6f683388">
            Anf. 39 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-9" n="33f75c7b">
            <seg n="63a8bf66">
              Fru talman! Adnan Dibrani har frågat mig om jag avser att börja
              bekämpa den dramatiskt ökade arbetslösheten i landet och i Halland
              och vilka åtgärder jag i så fall avser att vidta.
            </seg>
            <seg n="7a24b469">
              Jag har i ett flertal interpellationer debatterat frågan om varsel
              och ökad arbetslöshet runt om i landet. Jag kan inledningsvis
              framhålla att regeringen är bekymrad över den senaste tidens varsel.
              Det är dock viktigt att komma ihåg att alla varsel inte leder
              till uppsägningar, eftersom många varsel tas tillbaka. Alla uppsägningar
              behöver i sin tur inte heller leda till arbetslöshet.
            </seg>
            <seg n="1f5caa32">
              Som jag tidigare svarat i interpellationsdebatter kan jag konstatera
              att varsel och uppsägningar runt om i landet innebär en ökad utmaning
              för Arbetsförmedlingen på regional nivå. Det finns dock resurser,
              erfarenhet och väl upparbetade rutiner hos myndigheten för att
              hantera detta. Det kan exempelvis innebära att man skriver in
              arbetssökande direkt på plats eller genomför matchningsinsatser
              som ger snabb hjälp åt den arbetssökande. Det är Arbetsförmedlingens
              uppdrag att se till att de medel som myndigheten förfogar över
              fördelas så effektivt och så bra som möjligt.
            </seg>
            <seg n="dca35cef">
              Adnan Dibrani har frågat mig om jag är beredd att vidta ytterligare
              åtgärder. Jag vill framhålla att regeringen redan har vidtagit
              ett flertal åtgärder i syfte att motverka att arbetslösheten biter
              sig fast. Regeringen har därför tillfälligt förstärkt de arbetsmarknadspolitiska
              insatserna som görs tidigt i arbetslösheten, bland annat genom
              fler praktikplatser och fler utbildningsplatser avsedda för personer
              som riskerar långtidsarbetslöshet.
            </seg>
            <seg n="1a42e0f2">
              Även i samband med budgetpropositionen för 2012 genomfördes satsningar
              för att förhindra långtidsarbetslöshet. Det innebar bland annat
              ett förstärkt förmedlingsstöd hos Arbetsförmedlingen, en ökad
              uppföljning av arbetslösas arbetssökande och fler programinsatser.
              Dessa satsningar följs nu upp och fortsätter under 2013.
            </seg>
            <seg n="7dd0444d">
              Det som är viktigt nu är att värna vår konkurrenskraft och vår
              beredskap i Sverige för en ännu värre kris. Budgeten för 2013
              har verkat i några veckor. Den innehåller satsningar om 23 miljarder
              kronor på offensiva åtgärder som gör oss som land långsiktigt
              starkare. Det är viktigt att låta dessa åtgärder börja verka innan
              vi talar om ytterligare åtgärder.
            </seg>
          </u>
          <note type="speaker" n="3ea86765">
            Anf. 40 ADNAN DIBRANI (S):
          </note>
          <u who="adnan_dibrani_954940" xml:id="i-6382fae795753802-0" n="2a5d5e41">
            <seg n="ece4abd1">
              Fru talman! Tack, ministern, för svaret! Alliansregeringen lovade
              som bekant 2006 att pressa ned massarbetslösheten, som fanns i
              landet. Det var kaos så uttryckte man det hela.
            </seg>
            <seg n="9bbc5a5d">
              Verkligheten har blivit en helt annan. I januari i år var 423
              000 personer arbetslösa enligt Arbetsförmedlingens senaste siffror.
              Av dessa var 11 100 personer hallänningar. Långtidsarbetslösheten
              har nästan tredubblats sedan de borgerliga tog över. Och ungdomsarbetslösheten
              har bitit sig fast på 25 procent.
            </seg>
            <seg n="08e3d3bd">
              Det blev inte riktigt så som regeringen hade tänkt sig, inte
              heller så som regeringen tänkte sig för ett knappt halvår sedan.
              När regeringens budget lades fram, i september, för detta år räknade
              finansministern med att arbetslösheten skulle minska något i år
              och betydligt mer under de följande två åren. Tillväxten skulle
              öka.
            </seg>
            <seg n="494fbc80">
              Som bekant var det ingen annan bedömare som delade hans ljusa
              framtidsbild, och i december fick han krypa till korset. Han fick
              justera prognosen för arbetslösheten uppåt och prognosen för tillväxten
              nedåt, ganska kraftigt.
            </seg>
            <seg n="2918347a">
              I år räknar man med att arbetslösheten kommer att öka med ytterligare
              35 000 personer. Det ser inte ljust ut för Sverige, och det ser
              inte ljust ut för Halland. Varsel och uppsägningar fortsätter
              att komma i en jämn takt. I dagarna varslades ytterligare 100
              personer i bruket i Hylte, där det redan tidigare varslats 140.
              Och så ser det ut i de allra flesta kommuner i Halland.
            </seg>
            <seg n="1f93c8b9">
              Regeringen brukar tala om att vi är bäst i klassen. Man jämför
              sig med de krisande länderna i Europa och hänvisar till landets
              stabila ekonomi, och det kan man väl tacka Göran Persson för och
              inte denna regering.
            </seg>
            <seg n="59a7fa4f">
              Men oavsett vilket är det ingen tröst för de 423 000 personer
              som inte kan försörja sig med en egen inkomst. Att det finns folk
              som har det värre underlättar inte för våra unga att flytta hemifrån.
              Det underlättar inte heller för dem att skaffa en egen bostad
              utan att ha ett jobb.
            </seg>
            <seg n="ebfb8683">
              Dessutom ökade arbetslösheten förra året, om man jämför med alla
              andra EU-länder, i lika hög takt i Sverige som i Spanien, vilket
              är det sämsta landet i Europa. Då måste jag börja fundera över
              vilka vi ska jämföra oss med sedan, när vi väl har tagit över
              den där toppositionen. Jag är ganska oroad.
            </seg>
            <seg n="45ecdd9e">
              Regeringen försvarar sig med att det är en ekonomisk kris i världen.
              Det är den här nånannanismen. Är det inte Socialdemokraternas
              fel är det regionerna som inte tar sitt ansvar. Är det inte regionerna
              är det kommunerna som inte tar sitt ansvar. Och är det inte kommunerna
              är det de enskilda myndigheterna som det är fel på. Det är framför
              allt de olika tjänstemännen, oavsett om det är Arbetsförmedlingen
              eller Migrationsverket eller vad det nu kan vara. Det är aldrig
              regeringens fel.
            </seg>
            <seg n="27ed7252">
              Även om det kommer att bli 35 000 fler arbetslösa i år ska regeringen
              inte göra något. Det var statsministerns besked i partiledardebatten,
              och det är arbetsmarknadsministerns besked i dag.
            </seg>
            <seg n="1845992d">
              Det regeringen gör är att hoppas. Man hoppas att inte alla varsel
              slår in. Det hoppas jag också. Problemet är bara det att vi får
              varsel i en tid där vi redan har en ganska hög arbetslöshet. Vi
              har som sagt 11 100 personer i Hallands län som är arbetslösa.
            </seg>
            <seg n="f23a87ce">
              Det här duger inte. Det har vi socialdemokrater pratat mycket
              om. Och vi har lagt fram olika förslag. Men framför allt är det
              viktigt att komma ihåg att vi måste höja kompetensen hos de arbetslösa,
              så att de kan ta jobben när de väl kommer.
            </seg>
            <seg n="b2030096">
              I stället sänker regeringen kraven och minskar kraftigt på antalet
              utbildningsplatser. Vi kan titta på högskolesidan. Man går ned
              kraftigt, med 20 000 platser. Detta stärker inte Sveriges konkurrenskraft.
            </seg>
            <seg n="11393b23">
              Jag hoppas och tror att vi får något mer besked från arbetsmarknadsministern
              i dag förutom det lilla svar jag tidigare har fått.
            </seg>
          </u>
          <note type="speaker" n="fa1fff72">
            Anf. 41 JENNY PETERSSON (M):
          </note>
          <u who="jenny_petersson_60eb02" xml:id="i-24b31b7460de1f5f-0" n="e4a8364c">
            <seg n="72f02fd8">
              Fru talman! Adnan Dibrani är bekymrad över arbetslösheten och
              oroad över de ökade varslen i Halland. Så långt är jag och Adnan
              Dibrani överens. Det är oroande.
            </seg>
            <seg n="be1f733b">
              Dock finns det en skarp skiljelinje mellan mig och Adnan Dibrani.
              Det handlar om hur de partier som vi representerar väljer att
              möta dessa orosmoment och utmaningar.
            </seg>
            <seg n="3870b778">
              Ja, det är Alliansen som styr Sverige. Men oppositionen för en
              politik som skulle vara direkt skadlig. Det finns som sagt en
              stor skiljelinje i svensk politik, vilket jag vill belysa i mitt
              inlägg.
            </seg>
            <seg n="3b2603b1">
              För framtiden och ett bättre Sverige är det viktigt med fler
              vägar in på arbetsmarknaden, inte svårare och färre vägar, vilket
              det innebär med en socialdemokratisk politik.
            </seg>
            <seg n="99f854d7">
              Men låt mig börja med att påpeka att vi moderater tillsammans
              med övriga allianspartier lade fram en budget i höstas. Då sade
              Socialdemokraterna att Alliansen satsade för mycket, att vi var
              för positiva och att vi var direkt oansvariga.
            </seg>
            <seg n="900b27e9">
              Detta är och var tvärtom viktiga framtidsinvesteringar för fler
              jobb. Det är satsningar på bland annat infrastruktur, forskning,
              innovationer och förbättrade villkor för våra företag i Sverige.
            </seg>
            <seg n="6381c0c3">
              När Alliansen i höstas lade fram en budget på 23 miljarder för
              stärkt tillväxt och företagande och för att just motarbeta att
              arbetslösheten biter sig fast lade Socialdemokraterna fram en
              budget med skattehöjningar på 30 miljarder kronor för företagen.
              Detta ger knappast några ökade förutsättningar för företagen vare
              sig i Halland, som både jag och Adnan representerar, eller i övriga
              Sverige.
            </seg>
            <seg n="d84daeb8">
              Hur skulle ökade kostnader för företagen i Halland kunna leda
              till fler jobb, och på vilket sätt gör den höjda arbetsgivaravgiften,
              som Adnan Dibrani och Socialdemokraterna föreslår, att fler unga
              kommer i arbete? På vilket sätt ökar den höjda arbetsgivaravgiften
              chansen för unga att komma i arbete? Det är en fråga som jag har
              ställt till Socialdemokraterna flera gånger från denna talarstol,
              och jag gör det igen.
            </seg>
          </u>
          <note type="speaker" n="3e803d42">
            Anf. 42 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-d053a9c6ed97e312-0" n="401976de">
            <seg n="da6260cb">
              Fru talman! För en timme sedan fick jag ett telefonsamtal. Det
              var en arbetslös man från södra Småland som ringde och berättade
              hur hans verklighet var. Vi hade ett långt utbyte av tankar.
            </seg>
            <seg n="2aca60c5">
              Man kan stå här i talarstolen och tala om alla stora belopp som
              läggs hit och dit. Men det finns en verklighet att hantera där
              ute någonstans, fru talman.
            </seg>
            <seg n="1c798b62">
              Mannen berättade att han hade jobbat i 20 år som CNC-operatör.
              Han hade nu varit arbetslös i några år. I och med det hade han
              gått miste om de senaste innovationerna när det gäller fleroperationsmaskiner
              och så vidare. Han saknade vissa CAM-kurser, som det heter, och
              CAD-kurser.
            </seg>
            <seg n="6be903ac">
              Men Arbetsförmedlingen kunde inte hjälpa honom. Han kunde få
              lite grundläggande, sade han. Men han kunde inte få just de här
              lite kortare utbildningarna, som skulle garantera honom ett jobb.
              Han frågade mig då, fru talman: Varför är det så? Hur kan det
              vara så här, med detta slöseri?
            </seg>
            <seg n="f6b0e2fe">
              Jag ser hur det är i Gävleborg. Vi kan nämna siffror, statsrådet.
              Det är över 17 000 arbetslösa i Gävleborg. Det är stigande.
            </seg>
            <seg n="2a61eec0">
              Det går inte, menar jag, att stå här och tala om att man har
              lagt 23 miljarder hit eller dit när man ser att arbetslösheten
              växer ute i verkligheten och när man ser att vi har en arbetsförmedling
              som inte fungerar som den ska. Vi ser en passivitet från regeringens
              sida genom att man hänvisar till siffror i en budget som antogs
              i höstas.
            </seg>
            <seg n="acb392be">
              Mitt tips är: Titta på verkligheten! Gå ifrån de fina orden eller
              de retoriska utspelen! Se hur det fungerar och se att det inte
              fungerar som det borde göra!
            </seg>
            <seg n="e12134aa">
              Det här är bara ett kort inlägg, fru talman. Jag tänkte inte
              säga något mer. Jag ville bara referera till det samtal som jag
              hade med den här mannen, som befinner sig i en verklighet där
              han inte får hjälp. Och han får absolut ingen hjälp av talet om
              23 miljarder, när det inte kan ordnas så att han får en kort utbildning
              som är adekvat, så att han kan gå ut i industrin och jobba igen.
              Det är verkligheten, statsrådet.
            </seg>
          </u>
          <note type="speaker" n="3593a913">
            Anf. 43 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-10" n="33f75c7b">
            <seg n="e62422ed">
              Fru talman! Jag håller med Raimo Pärssinen om att det är väldigt
              bra att titta på verkligheten och möta människor, företag, organisationer,
              arbetsförmedlare och kompletterande aktörer.
            </seg>
            <seg n="0c508350">
              Varje vecka reser jag i landet. Förra veckan var jag i Finspång.
              Det är en rätt typisk industriort som har drabbats ganska hårt
              av det som händer i vår omvärld. 80 procent av Sapa går på export,
              och exporten har gått ned väsentligt för att det är kris i Europa.
              I morgon kommer jag att besöka Gävleborg som är hårt drabbat och
              prata med företag och medarbetare och förhoppningsvis träffa fackliga
              företrädare och lyssna på dem.
            </seg>
            <seg n="c1c1cc83">
              Till skillnad från Raimo Pärssinen är jag förvissad om att vi
              är på rätt väg. Vi är på rätt väg när vi kan se att vi trots den
              allvarliga kris som vi är i, som mycket handlar om minskad efterfrågan
              från Europa och våra exportländer, har lyckats att inte bara upprätthålla
              en hög sysselsättning utan också öka den. Vi har en lägre arbetslöshet
              än Europa, och vi har en långtidsarbetslöshet som är bland de
              lägsta i alla EU:s länder.
            </seg>
            <seg n="381142e0">
              När man tittar på de förslag som Socialdemokraterna kommer med
              blir jag dock väldigt orolig. Det finns inget stöd i någon som
              helst forskning för att dessa förslag skulle vara jobbskapande
              tvärtom. Ni föreslår ju en ganska omfattande, för att inte säga
              dramatisk, skattechock för enskilda, för våra ungdomar och för
              våra företag.
            </seg>
            <seg n="e9c62c0a">
              Men det är inte det som de efterfrågar när jag är ute och reser
              i landet. De efterfrågar inte höjda inkomstskatter. De efterfrågar
              inte heller att det ska vara dyrare för företagen att anställa
              så att konkurrenssituationen blir ännu sämre. De efterfrågar inte
              heller högre bolagsskatter, Raimo Pärssinen, vilket är precis
              det ni gör och vilket är direkt jobbskadligt.
            </seg>
            <seg n="a0852929">
              Det finns ingen quick fix för att lösa det här, men vi måste
              ändå titta på forskning och erfarenheter och lyssna på såväl företagare
              som enskilda när det gäller vad man tror bygger Sverige starkt.
              Det är inte höjda bidrag och ersättningar och skatter i miljardklassen
              som bygger Sverige starkt, och jag kan konstatera att trots den
              mycket allvarliga situation som vi fortfarande befinner oss i
              har vi klarat den här krisen väsentligt bättre än många jämförbara
              länder. Hade vi haft samma situation som inom Europa hade vi haft
              180 000 färre sysselsatta på arbetsmarknaden.
            </seg>
            <seg n="fb693677">
              Det är mitt svar på Raimo Pärssinens påstående om att vi inte
              skulle göra särskilt mycket. Vi gör mer, och vi gör de saker som
              erfarenheter säger bygger Sverige starkare och som ökar sysselsättningen
              och pressar tillbaka arbetslösheten.
            </seg>
          </u>
          <note type="speaker" n="a62dc3c2">
            Anf. 44 ADNAN DIBRANI (S):
          </note>
          <u who="adnan_dibrani_954940" xml:id="i-6382fae795753802-1" n="2a5d5e41">
            <seg n="187e2112">
              Fru talman! Det är mycket jag vill svara på, men jag försöker
              hålla mig till det jag ska säga så kommer jag tillbaka i mitt
              sista inlägg.
            </seg>
            <seg n="bc880bc3">
              En viktig anledning till den höga arbetslösheten är enligt mig
              brist på aktiv näringspolitik. Jag kan ta ett par exempel från
              Halland. Sedan drygt ett år tillbaka när de fyra elprisområdena
              infördes i landet har elkostnaderna för företag i landets södra
              delar höjts kraftigt. Elintensiva företag har fått höjda kostnader
              i mångmiljonklassen. Elområdena är särskilt kännbara för småföretag.
              I Halland har vi väldigt många småföretag som inte klarar ytterligare
              påfrestningar. Det slår mycket orättvist när företag som ligger
              på var sin sida av en gata kan ha olika förutsättningar beroende
              på vilket elprisområde de befinner sig i.
            </seg>
            <seg n="ea4ae831">
              Utöver elprisområdena finns de nya skärpta reglerna i EU:s svaveldirektiv
              som slår hårt mot Halland där vi har en ganska kraftig export
              som går ut från våra hamnar. Det är ett hot mot jobben i Halland.
              Våra exportföretag, till exempel, än en gång, bruket i Hylte,
              kommer att drabbas kraftigt av höjda transportkostnader som våra
              konkurrenter i andra länder slipper. Även om det är bra att miljökraven
              skärps hade jag velat se att inte bara Sverige utan Europa i sin
              helhet går i bräschen eller att man kanske till och med får till
              ett globalt avtal. Nu väljer regeringen att se till att vi går
              före, och på så sätt gör man det lite jobbigare för den export
              som även ministern värnade om i sitt tal. Allt detta försämrar
              svenska företags konkurrenskraft och leder till fler arbetslösa.
            </seg>
            <seg n="c7a553a3">
              Men det är inte förvånande. Vi har en statsminister som på toppmötet
              i Davos förklarade att vi knappt har några industrijobb i Sverige
              längre och inget jordbruk heller. För mig, Jenny Petersson från
              Moderaterna, som kommer från Halland är det där ett bra besked
              att ge till lantbrukarna hemma: Jordbruk finns inte och inte heller
              någon basindustri, och det största problemet Sverige har är enligt
              statsministern att vi har alldeles för få låglönejobb. Hade vi
              bara haft tillräckligt låga löner hade allt löst sig.
            </seg>
            <seg n="bbd67b84">
              Jag har en bakgrund från Balkan, där jag nu i sommar kan åka
              ned och få tag på en arbetare som jobbar för mig en hel dag för
              åtta euro. Han behöver i stort sett bara gå bakom mig. Jag lovar
              er att arbetslösheten där är mycket högre än i Sverige trots att
              jag betalar honom åtta euro för en hel dag om jag vill ha honom
              flängande efter mig.
            </seg>
            <seg n="a8700472">
              Jag tror alltså inte på låglönepolitiken, men det var väl inget
              som överraskade ministern.
            </seg>
            <seg n="66c4bbd2">
              I Halland finns många småföretag, men trots den höga arbetslösheten
              är det många företagare som inte får tag på den kompetenta arbetskraft
              de behöver. Då är det minst sagt förvånande att länets arbetsförmedling
              skickar tillbaka nästan 30 miljoner som är avsedda för olika arbetsmarknadspolitiska
              åtgärder. Man borde i stället reservera de pengarna för att utbilda
              den arbetskraft som behövs. Det handlar om den så kallade matchningsproblematiken.
              Självklart borde pengarna ha använts till detta och till att utbilda
              folk inom de bristyrken som finns, som behövs i länet och som
              företagarna efterfrågar.
            </seg>
            <seg n="607251fd">
              Regeringens politik för vuxenutbildning slår som en pendel från
              den ena ytterligheten till den andra. I sin första budget när
              man tog över lade man ned i stort sett allt som hade med vuxenutbildning
              att göra. När krisen kom insåg man att det väl inte var det bästa
              man gjort, så man började uppfinna lite olika, tillfälliga lösningar.
            </seg>
            <seg n="2646c7a4">
              Trots att arbetslösheten fortsätter att öka ska antalet utbildningstillfällen
              nu kraftigt minskas. Arbetsmarknaden kräver i dag gymnasiekompetens
              av de allra flesta, men när efterfrågan på kompetens ökar sänker
              regeringen kraven. Yrkesutbildning utan teori är en av deras metoder,
              och funkar inte det är en ettårig gymnasieutbildning ett av förslagen.
            </seg>
            <seg n="ca3c0071">
              Dessutom har som sagt statsministern nu börjat drömma om att
              riktiga låglönejobb är lösningen på arbetslösheten. Jag önskar
              en mer aktiv minister!
            </seg>
          </u>
          <note type="speaker" n="ecf92b47">
            Anf. 45 JENNY PETERSSON (M):
          </note>
          <u who="jenny_petersson_60eb02" xml:id="i-24b31b7460de1f5f-1" n="e4a8364c">
            <seg n="793c3dd5">
              Fru talman! Man slutar aldrig förvånas över Socialdemokraternas
              retorik. Jag hörde både Raimo Pärssinen och Adnan Dibrani säga
              att regeringen gör för lite och inte ser verkligheten.
            </seg>
            <seg n="d9c85e41">
              Problemet är inte den socialdemokratiska ambitionsnivån utan
              att er politik inte matchar retoriken, för Raimo Pärssinen, det
              landar faktiskt i satsningar i den budget man lägger fram. Det
              är att ta ansvar. Ni har lagt fram en budget, och Alliansen har
              lagt fram en annan.
            </seg>
            <seg n="2f53c2af">
              Vi i Alliansen lade fram vår sjunde gemensamma budget för att
              hitta en väg ut ur krisen. Det är en expansiv investeringsbudget
              för stärkt konkurrenskraft.
            </seg>
            <seg n="3354bbd3">
              Vi i Alliansen vill behålla skattelättnaderna för företag och
              anställda, och vi vill förbättra investeringsklimatet, investeringar
              i infrastruktur och satsningar på forskning och se till att klimatet
              för fler jobb stimuleras ännu mer.
            </seg>
            <seg n="c3d58a26">
              I detta sammanhang kom det även fram kritik mot Arbetsförmedlingen.
              Det har gjorts förändringar på Arbetsförmedlingen. Det finns resurser
              på Arbetsförmedlingen, och när det gäller varsel är det just till
              för att Arbetsförmedlingen ska kunna ställa om och omfördela resurser.
            </seg>
            <seg n="019097ab">
              I debatten är det också viktigt att ta upp att i Halland, där
              varsel har skett till exempel i Hylte, samordnas det mellan just
              kommun och region med fokus på framtiden där representanter från
              kommun och Region Halland har träffats för att hitta gemensamma
              lösningar.
            </seg>
            <seg n="95e0ab3a">
              Jag tycker att vi tydligt kan se att det finns stora skillnader
              i den svenska politiken.
            </seg>
          </u>
          <note type="speaker" n="f30b2b6c">
            Anf. 46 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-d053a9c6ed97e312-1" n="401976de">
            <seg n="2b6dd4a2">
              Fru talman! Återigen är det inga högtidstal. Det passas i en
              sådan här debatt.
            </seg>
            <seg n="7e7a7a56">
              Moderaterna och regeringen är helt nöjda. Nu har ni satsat alla
              pengar, och nu går utvecklingen framåt, säger ni. Ändå pekar alla
              kurvor åt fel håll. Så är det, Jenny Petersson. Det går åt fel
              håll. Långtidsarbetslösheten växer hela tiden. Den har fördubblats.
            </seg>
            <seg n="e4f60b74">
              Vad hjälper det den man som ringde mig och sade att han inte
              kan få en liten del av en utbildning som garanterar honom ett
              jobb? Varför kan han inte få den utbildningen? Tror statsrådet
              att han är hjälpt av en sänkt bolagsskatt? Var finns den kopplingen?
              Tror statsrådet att han är hjälpt av en sänkt krogmoms? Han behöver
              en liten del av en utbildning för att få ett jobb.
            </seg>
            <seg n="247a5817">
              Min uppmaning till er är att se verkligheten. Ta tag i frågorna
              och se till att han får ett jobb. När han sedan har fått ett jobb,
              och många fler har fått jobb, kan vi gå in och diskutera bolagsskatten.
            </seg>
          </u>
          <note type="speaker" n="d51c5e85">
            Anf. 47 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-11" n="33f75c7b">
            <seg n="b6283f19">
              Fru talman! Det är ett högt tonläge från Raimo Pärssinen. Vilka
              är era förslag för att få fram fler jobb? Vilka är era förslag
              för att öka konkurrenskraften i vår industri? Det kan knappast
              vara att försämra konkurrensmöjligheterna för våra svenska bolag
              och företag. Jag hör inga konkreta förslag.
            </seg>
            <seg n="8d4fd56d">
              Arbetsförmedlingen har resurser för arbetsmarknadsutbildning.
              I det enskilda fallet kan jag inte kommentera vilken utbildning
              som avses, men mitt råd är att kontakta Arbetsförmedlingen för
              en diskussion om varför det inte är möjligt att ge en viss utbildning
              för en person om det är vad han eller hon behöver.
            </seg>
            <seg n="ae2f5a5d">
              Adnan Dibrani tar upp många områden. Det gällde näringsministern,
              kulturministern, migrationsministern, it- och energiministern
              och så vidare. Det är många saker som måste samordnas, och det
              är vad vi gör i regeringen. Områdena hänger ihop. Det är viktigt
              med en stabil energiförsörjning för vår industri. Det finns många
              angelägna industrijobb. Det är ungefär 600 000 personer som jobbar
              inom industrin.
            </seg>
            <seg n="61d8587d">
              Den svenska industrin är tacksam för att vi fortfarande har en
              plan för kärnkraften, det vill säga en stabil energiförsörjning.
              Det är oerhört viktigt för basindustrin, inte minst aluminiumindustrin
              som är energikrävande. Det ska finnas långsiktiga förutsättningar
              för vår industri.
            </seg>
            <seg n="d7635021">
              Det vi också kan se i Sverige är att det finns fler kvalificerade
              arbeten i industrin i dag. I Sverige finns lägst andel enklare
              arbeten inom hela OECD. Man kan alltid diskutera om det är bra
              eller dåligt, men vi har en normal fördelning av människor. Det
              gör att det är ont om jobb som inte kräver så höga kvalifikationer.
              Det är ett bekymmer för många som har kommit till Sverige i vuxen
              ålder med liten skolunderbyggnad.
            </seg>
            <seg n="15a2459c">
              I dag tillhör ungefär 60 procent av de inskrivna i Arbetsförmedlingen
              de så kallade utsatta grupperna. Eftersom Sverige är ett humant
              och ambitiöst land när det gäller att ta emot flyktingar som kommer
              till Sverige innebär det också stora utmaningar när det kommer
              hit många personer som kanske inte har mer än ett eller två års
              grundutbildning. Då måste vi jobba med att stärka till exempel
              servicesektorn, det vill säga det som Socialdemokraterna vill
              försämra, alltså ROT- och RUT-jobb. Vi måste göra det bättre och
              enklare för till exempel restaurangsektorn att anställa. Servicesektorn
              växer, och där finns många av de nya jobben. Det är en viktig
              del.
            </seg>
            <seg n="144547f2">
              Jag blir orolig när jag ser på Socialdemokraternas konkreta förslag.
              Det innebär färre jobb, inte fler, på den svenska arbetsmarknaden.
              Det innebär att det blir dubbelt så dyrt att anställa en ungdom
              som har varit arbetslös en längre tid. Raimo Pärssinen och Adnan
              Dibrani kan förklara för mig hur fler ungdomar får jobb om det
              blir dubbelt så dyrt att anställa dem. Där är ni svaret skyldiga.
            </seg>
          </u>
          <note type="speaker" n="8ec0b0e6">
            Anf. 48 ADNAN DIBRANI (S):
          </note>
          <u who="adnan_dibrani_954940" xml:id="i-6382fae795753802-2" n="2a5d5e41">
            <seg n="a8c2e6a3">
              Fru talman! Med tanke på hur bra regeringen är på att prognostisera
              vet jag inte riktigt om jag ska tro på Hillevi Engströms prognoser
              om att om Socialdemokraterna hade styrt landet hade det gått ännu
              mer käpprätt åt skogen. Jag väljer att tro på något annat.
            </seg>
            <seg n="9b0714b4">
              Jag ska under min återstående 1 minut och 30 sekunder försöka
              dra en liten fotbollsliknelse och ge ett tips till Hillevi Engström.
            </seg>
            <seg n="14215148">
              Låt oss säga att jag är tränare för ett fotbollslag, och vi utgår
              från att vi ska spela elva man mot elva. Efter fem minuter får
              jag en person utvisad. Jag kan välja att blunda, men jag tror
              inte att det kommer att hjälpa mitt lag.
            </seg>
            <seg n="cc490a60">
              Det är ungefär så jag ser på situationen just nu. Man räknar
              fel på 35 000 personer. De senaste prognoserna från Arbetsförmedlingen
              visar att så många ska bli arbetslösa. Man väljer att inte göra
              något, utan man anser att om någon har ställt upp med elva man
              och de blir tio spelar det väl ingen roll. Det kommer att bli
              hur bra som helst. Man blundar i stället och ser hur det blir.
            </seg>
            <seg n="32dcedee">
              Jag tror inte på den idén, och jag hoppas verkligen att man tar
              sitt förnuft till fånga och inser att något behöver göras. Oavsett
              om varslen slår igenom eller inte har vi en alldeles för hög arbetslöshet
              redan i dag. Då ska vi inte ens jämföra med den massarbetslöshet
              som fanns 2006.
            </seg>
            <seg n="7a849346">
              En del i detta är Ams. Arbetsmarknadsministern tog upp den frågan.
              Det är bra. Hon har helt rätt. Ams har mycket resurser. Problemet
              är att när man pratar med dem som arbetar på Ams framgår det att
              det är så stelbenta strukturer att de måste hitta en person som
              kan flyga i Halland för att resurserna ska sättas in. Sådana finns
              inte, vad jag vet. Det innebär att de får skicka tillbaka pengar.
              Det hade varit mycket bättre att låta Arbetsförmedlingen i till
              exempel Varberg utbilda olika typer av förare, bussförare och
              lastbilschaufförer som verkligen behövs, i stället för att mina
              vänner i dag får lägga egna pengar på denna basic utbildning.
            </seg>
          </u>
          <note type="speaker" n="ffd56a7d">
            Anf. 49 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-12" n="33f75c7b">
            <seg n="13b082cb">
              Fru talman! Tack, Adnan Dibrani, för interpellationen! Den är
              viktig. Jag planerar att besöka Halland och Hylte under våren.
              Jag försöker att komma ut i landet varje vecka.
            </seg>
            <seg n="ea68c93e">
              Jag gillade inte riktigt fotbollsliknelsen. Vad som har hänt
              är att det har blivit bättre än vad vi trodde. Vi gav resurser
              till Arbetsförmedlingen eftersom vi trodde att arbetslösheten
              skulle bli 12 procent. Den blev lägre. När arbetslösheten blir
              lägre blir det pengar kvar för a-kassa och aktivitetsstöd. I stället
              för elva spelare sprang en extra in på plan och började lira boll.
              Det blev en högre sysselsättning.
            </seg>
            <seg n="0c99ca30">
              Jag vill också kommentera frågan om utbildning. Jag håller med
              om att arbetsmarknadsutbildning är viktig. Det är den utbildning
              som är lite kortare. Men det finns också arbetsmarknadsutbildning
              inom yrkesförarområdet. Att få en yrkesförarutbildning kan vara
              ett bra sätt att få jobb eftersom det råder brist på yrkesförare.
              Det finns platser runt om i landet som utbildar förare till lastbils-
              och bussbehörighet samt taxibehörighet. Däremot finns inte utbildning
              för B-körkort. Men den övriga förarutbildningen ska finnas. Det
              finns, som sagt, stora brister i att det finns för få chaufförer.
            </seg>
            <seg n="534862ab">
              Jag håller med Adnan Dibrani om något annat också, nämligen att
              det är alldeles för hög arbetslöshet. Det försöker vi åtgärda.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="d25fc003">
            13 § Svar på interpellationerna 2012/13:205 och 238 om vägen
            till ett hållbart arbetsliv
          </note>
          <note type="speaker" n="b1742346">
            Anf. 50 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-13" n="33f75c7b">
            <seg n="e7c655ee">
              Fru talman! Raimo Pärssinen har frågat mig om jag och regeringen
              avser att åstadkomma ett mer hållbart arbetsliv med bättre arbetsmiljö
              med färre arbetsmiljöinspektörer. Raimo Pärssinen har också frågat
              om på vilket sätt Arbetsmiljöverket ska nå bättre resultat i sitt
              nationella uppdrag. Han har vidare frågat om jag avser att påbörja
              ett gemensamt arbete för nolltolerans mot dödsolyckor på arbetsplatser.
            </seg>
            <seg n="273dacec">
              Låt mig börja med hans fråga om ett gemensamt arbete för nolltolerans
              mot dödsolyckor på arbetsplatser.
            </seg>
            <seg n="29f75056">
              Varje dödsolycka är en för mycket. Faktum kvarstår dock att trenden
              är att antalet olyckor och dödsolyckor minskar. Vi lutar oss inte
              tillbaka och är nöjda utan arbetar vidare. Regeringens handlingsplan
              för arbetsmiljöpolitiken togs fram efter ett antal möten med arbetsmarknadens
              parter. Jag har regelbundna samråd med parterna. Jag har ambitionen
              att på samma sätt fortsätta med dessa möten och gemensamt med
              arbetsmarknadens parter diskutera hur vi arbetar vidare för att
              motverka dåliga arbetsmiljöer med minskande arbetsskador och dödsolyckor.
            </seg>
            <seg n="c62e3fa0">
              Vad gäller Raimo Pärssinens övriga frågor vill jag svara följande.
              Arbetsmiljöverkets uppdrag står på tre ben: Tillsyn, information
              och regelverk. Alla tre utgör viktiga medel för att skapa en högre
              kunskapsnivå om arbetsmiljön på svenska arbetsplatser och på så
              sätt säkrare jobb.
            </seg>
            <seg n="5db039c2">
              Regeringens mål är att uppnå ett hållbart arbetsliv. Arbetsmiljöverkets
              arbete är av central betydelse för att nå detta mål. Därför har
              regeringen tillfört resurser till Arbetsmiljöverket för olika
              satsningar, både när det gäller information och tillsyn, för perioden
              20092013.
            </seg>
            <seg n="4ff1fd19">
              Arbetsmiljöverket har bland annat fått i uppdrag att utveckla
              sin verksamhet som kunskapsförmedlande resurs för att nyttiggöra
              resultat från arbetsmiljö- och arbetslivsforskningen. Under året
              inrättas därför en nationell funktion för kunskapsområdet arbetsmiljö
              och arbetsliv. Därutöver har satsningar gjorts på bland annat
              åtgärder mot hot och våld, för kvinnors arbetsmiljö och för att
              pröva screening som tillsynsmetod.
            </seg>
            <seg n="310074ea">
              Arbetsmiljöverket disponerar över och prioriterar inom sitt anslag.
              De utvecklar kontinuerligt metoderna för tillsyn. Man kan inte
              enbart se på antalet inspektörer per anställd, utan bör fokusera
              mer på de resultat som uppnås. Siffror visar att det i dag utförs
              långt fler inspektioner per inspektör än för bara några år sedan.
              Även det totala antalet inspektioner har ökat varje år från 2009.
              Också antalet krav i tillsynsbesluten har ökat, vilket tyder på
              att verkets arbete med urvalsmetoder för att identifiera de mest
              riskfyllda arbetsställena har gett resultat.
            </seg>
            <seg n="779b39b4">
              För att ge ytterligare kraft åt Arbetsmiljöverkets tillsyn är
              det viktigt med effektiva sanktioner. I syfte att effektivisera
              sanktionerna på arbetsmiljö- och arbetstidsområdet bereds för
              närvarande ett förslag till lagändringar som utgår från betänkandet
              En bättre arbetsmiljö genom effektivare sanktioner (SOU 2011:57).
            </seg>
          </u>
          <note type="speaker" n="a751b826">
            Anf. 51 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-d053a9c6ed97e312-2" n="401976de">
            <seg n="48934534">
              Fru talman! Jag måste först säga att jag är besviken på Hillevi
              Engström. Här har jag ställt två interpellationer med två viktiga
              frågor som inte har direkt koppling till varandra. Ändå väljer
              hon att slå ihop dem till ett svar. Det betyder bara att jag går
              miste om halva tiden i debatten. Det tycker jag är mycket defensivt.
              Jag vill med kraft markera detta så här i början av mitt inlägg.
            </seg>
            <seg n="e5e752c9">
              Låt oss börja med frågan om Arbetsmiljöverket. Hillevi Engström
              skriver att resurserna har ökat och att man gör fler inspektioner.
              Men vad jämför hon då med? År 2006 gjorde man 40 000 inspektioner.
              Det fanns över 360 inspektörer. I dag är man nere på 260 och krympande.
            </seg>
            <seg n="464ec495">
              När jag läser tidningen Arbetarskydd framkommer det i en artikel
              att Arbetsmiljöverket måste fortsätta att säga upp folk. De anställer
              inte inspektörer, utan de får bara återbesätta 40 procent. Det
              är alltså tre stycken som måste sluta innan Hillevi Engström godkänner
              att de får anställa en till. Generaldirektören själv säger: Fortsätter
              vi så här så finns vi inte kvar.
            </seg>
            <seg n="e1e80fff">
              Är det så Hillevi Engström vill att man ska bekämpa dåliga arbetsmiljöer
              i Sverige? Det är ju rena löjan. Och inte nog med det i artikeln
              i Arbetarskydd säger hon att hon inte hade en aning om detta.
              Men sedan kommer hon tillbaka och säger: Så är det väl med alla
              oss statsråd vi måste hålla igen.
            </seg>
            <seg n="2ef07018">
              Varför håller hon igen på ett område som arbetsmiljön? Varför
              gör hon det svårare att upprätthålla kontrollen av goda arbetsmiljöer?
              Varför bekämpar hon egentligen goda krafter som vill göra förbättringar
              när det gäller arbetsmiljön?
            </seg>
            <seg n="b326e1a1">
              Om man går ut och frågar regionala skyddsombud säger de att det
              är svårare att få kontakt med arbetsmiljöinspektörer i dag. Det
              var lättare förr. De var mer tillgängliga. De kunde komma ut snabbare
              än de gör i dag. Hillevi Engström står och säger att regeringen
              slår sig för bröstet för att man har gjort förbättringar. Det
              är mycket sämre i dag än vad det var tidigare.
            </seg>
            <seg n="af32a2da">
              Vi kommer att fortsätta att resonera om detta. Men svara på den
              fråga som jag ställde i interpellationen, Hillevi Engström! Hur
              kan det bli så att arbetet för bättre arbetsmiljö ute på Sveriges
              arbetsplatser förbättras och förstärks av att det blir ett mindre
              antal inspektörer? Om man frågar inspektörerna själva säger de:
              Vi får väl springa fortare. I artiklar säger de att det inte heller
              blir någon vidare kvalitet. Svara på frågan! Hur kan det bli bättre
              med färre inspektörer?
            </seg>
            <seg n="9321ec19">
              Eftersom Hillevi Engström har valt att slå ihop svaret på två
              frågor går jag nu över till nollvisionsarbetet mot dödsolyckor.
              Hillevi Engström säger att hon har samråd med organisationerna
              och parterna. Hur mycket sanning ligger det i detta? Det har jag
              naturligtvis kollat upp. Betyder det att det är ett möte per år,
              Hillevi Engström, då det finns information från regeringen till
              parterna? Eller betyder det något annat? Betyder det att Hillevi
              Engström lägger upp en agenda med frågor och säger att detta vill
              vi gemensamt diskutera, och vi vill se till att vi för frågorna
              framåt?
            </seg>
            <seg n="4838e5b3">
              Det dör folk på arbetsplatserna. Det finns ett stort krav. IF
              Metall har lämnat in 33 000 namnunderskrifter för att kunna få
              ihop ett gemensamt arbete mellan regeringen och parterna för att
              motverka dödsolyckor på arbetsplatserna. Det struntar Hillevi
              Engström i.
            </seg>
          </u>
          <note type="speaker" n="5cedfa7f">
            Anf. 52 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-38fcbb9fa94463fb-0" n="a71c8892">
            <seg n="6a5df4ba">
              Fru talman! Allt var bättre förr, säger Raimo Pärssinen och dundrar
              på i kammaren om hur dåligt allting har blivit. Det må jag då
              säga är en sanning med modifikation att bara jämföra antalet personer
              och säga att eftersom det fanns fler förr var allting bättre.
              Det viktigaste måste vara hur det ser ut där ute i verkligheten.
              Vilket arbete är det som görs? Hur riktar man inspektionerna?
              Att göra ett antal inspektioner på fel ställe leder inte till
              en bättre arbetsmiljö. Det gäller att man gör inspektionerna där
              riskerna är som störst, och det är detta som vi verkligen har
              lyft fram i det nya arbetsmiljöarbetet.
            </seg>
            <seg n="afb67012">
              Det är viktigt att människor har en säker arbetsmiljö på sina
              arbetsplatser. Det är någonting som arbetsmarknadsministern och
              vi från Alliansen säger varje gång vi är i denna kammare. Men
              det kräver naturligtvis samverkan mellan myndigheter och parterna
              på marknaden. Det kräver också ett bra ledarskap på varje arbetsplats,
              och det gäller att man tar ansvar.
            </seg>
            <seg n="67686e1b">
              Vi har sagt att inspektionerna ska riktas till de ställen där
              riskerna är som störst. Vi har också sagt att information och
              kunskap ute på arbetsplatserna är det som är det viktigaste i
              det förebyggande arbetet. Det kan vara väl så viktigt för att
              få en god miljö som att det görs fler inspektioner.
            </seg>
            <seg n="2da79e1b">
              Men när det gäller fler inspektioner är det ändå glädjande att
              effektiviteten har ökat på Arbetsmiljöverket. Under tre år har
              antalet inspektioner per inspektör ökat med 40 procent. Det vill
              jag kalla ett jättebra arbetsmiljöarbete.
            </seg>
            <seg n="d76dfc51">
              Vi ska också titta på verkligheten. Sanningen är den att antalet
              dödsolyckor förra året var det lägsta på många år. Vi har en positiv
              trend när det gäller antalet dödsfall. Vi har en positiv trend
              när det gäller antalet arbetsplatsolyckor. Vi har en positiv trend
              när det gäller arbetsrelaterade sjukdomar. Så kom inte och säg
              att det var bättre förr! Det har aldrig varit bättre än vad det
              är nu, Raimo Pärssinen. Det tycker jag är viktigt att påpeka.
            </seg>
            <seg n="eb12350e">
              Statskontoret har gjort en utvärdering och kommit fram till att
              Arbetsmiljöverket numera gör ett mycket effektivare arbete. Man
              har gått från att vara den rådgivande till att bli den inspekterande
              myndighet som man ska vara. Man är bra, och man är nöjd. Det är
              de signaler som kommer. Vi kan också se vad som sker; statistiken
              visar att arbetsmiljöarbetet i Sverige är på topp.
            </seg>
            <seg n="1ffcf4fa">
              Jag tycker att det är märkligt att få höra de starka ord och
              det budskap som Raimo Pärssinen försöker trumfa ut att allt var
              bättre förr. Svensk arbetsmiljö är i världsklass. Det ska vi vara
              stolta över. Vi ser den goda arbetsmiljön som en viktig del i
              vår arbetslinje, som en viktig del när det gäller att konkurrera
              om arbetskraft och som en viktig del när det gäller en hög kvalitet
              i det vi producerar.
            </seg>
            <seg n="f71184ff">
              Vi sätter arbetsmiljöarbetet främst i vår arbetslinje. Och som
              sagt: Det har aldrig varit bättre än vad det är nu.
            </seg>
          </u>
          <note type="speaker" n="d38eea08">
            Anf. 53 MATTIAS JONSSON (S):
          </note>
          <u who="mattias_jonsson_d09d86" xml:id="i-2f3273a14a174a6b-0" n="298c3888">
            <seg n="299769a5">
              Fru talman! Jag kan inte låta bli att gå in i den här debatten
              också, för arbetsmiljöfrågan är oerhört viktig och oerhört central
              om vi ska föra diskussionen om att man ska orka jobba tills man
              är 65 år. Utöver det handlar diskussionen om att kunna stanna
              ännu längre i arbetslivet för att klara av pensionssystemen. Klarar
              vi inte arbetsmiljön, utan människor slits ut vid kanske 5859
              år och inte orkar jobba längre, blir det än viktigare att lägga
              fokus på detta.
            </seg>
            <seg n="5f6ca66a">
              Som IF Metallare såg jag innan jag kom in i riksdagen och jobbade
              inom det området en stor oro för de neddragningar som skedde från
              att ni kom till regeringsmakten 2006. Vi hade innan ni tillträdde
              ungefär 1,1 inspektörer per 10 000 anställda i det här landet.
              Det har minskat till att i dag vara 0,62 inspektörer per 10 000
              anställda. Man kan jämföra med Norge regeringen brukar vara rätt
              duktig på att jämföra med andra länder där man har ungefär 1,7
              inspektörer per 10 000 anställda.
            </seg>
            <seg n="4649de00">
              IF Metall har lämnat över en lista med namnunderskrifter till
              Hillevi Engström. Jag tror att det är ca 32 000 namn på den listan.
              Frågan är om regeringen och arbetsmarknadsministern ställer sig
              bakom nolltolerans på våra arbetsplatser, vilket listan med namnunderskrifter
              handlar om.
            </seg>
            <seg n="2e3eccd0">
              Arbetsplatserna har fått en på många sätt tyngre, tuffare och
              jobbigare situation. Det är fler tillfälliga anställningar. Fler
              bemanningsföretag finns representerade på arbetsplatser, och bevakningen
              av arbetsmiljön är dålig. De som jobbar i bemanningsföretag får
              ofta tunga uppgifter och dålig bevakning av arbetsförhållandena.
              Det är också en fråga som är viktig att fokusera på.
            </seg>
            <seg n="972a7a2b">
              Katarina Brännström stod här i talarstolen och sade att det är
              en sanning med modifikation vad som har blivit bättre eller sämre.
              Jag vill ställa en fråga om det resonemanget. Håller Katarina
              Brännström med om att det ska vara samma resonemang inom polisen?
              Innebär färre poliser att det blir fler uppklarade brott? Tror
              Katarina Brännström likadant när det gäller skolan, att färre
              lärare ger bättre undervisning och bättre resultat?
            </seg>
            <seg n="d474fa34">
              Jag tror inte det. Jag tror att vi måste satsa resurser på Arbetsmiljöverket,
              se till att vi stärker upp med fler inspektioner och se till att
              informationen kommer ut tydligt så att vi minskar antalet tillbud
              i form av dödsolyckor och arbetsplatsolyckor så att vi kan ha
              ett hållbart arbetsliv i det här landet.
            </seg>
            <seg n="12f15a5e">
              Frågan till arbetsmarknadsministern är alltså: Hur ställer du
              dig till att lägga in mer resurser för att uppnå nolltolerans?
              Ställer du dig bakom målet om nolltolerans runt om på våra arbetsplatser?
            </seg>
          </u>
          <note type="speaker" n="dbcc6bb1">
            Anf. 54 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-7af33661a6824ab8-0" n="73553e9b">
            <seg n="4e752b44">
              Fru talman! Tack, Raimo Pärssinen, för en viktig interpellation!
              Frågan som Raimo Pärssinen lyfter fram handlar om dödsolyckor
              i arbetslivet men också om hur regeringen väljer att satsa på
              antalet arbetsmiljöinspektörer via anslag till Arbetsmiljöverket.
              Den här frågan har jag debatterat ett antal gånger tidigare.
            </seg>
            <seg n="be56797c">
              Precis som Mattias Jonsson lyfter fram lever vi inte upp till
              FN:s standard. Det vore intressant att höra vad arbetsmarknadsministern
              har att säga om att vi inte lever upp till ILO:s standard om hur
              många inspektörer som ska anses vara ett minimum för att säkra
              arbetsmiljön ute på företagen.
            </seg>
            <seg n="877476ef">
              När det gäller utvecklingen på Arbetsmiljöverket säger den fackliga
              företrädaren från fackförbundet ST: Vi tänker inte jobba ihjäl
              oss. De är alltså måna om sin arbetsmiljö, de också.
            </seg>
            <seg n="aeeec217">
              Att man nu väljer att satsa på kommunikatörer på Arbetsmiljöverket
              får mig att fundera på en hel del saker. Ute på arbetsplatserna
              är det skyddsombuden som behöver stöd från Arbetsmiljöverket när
              det inträffar olyckor. Om man till exempel som skyddsombud väljer
              att lägga in en 6:6a-anmälan och kräver att arbetsgivaren ska
              vidta åtgärder för en godtagbar arbetsmiljö och inte får stöd
              från arbetsgivaren kan skyddsombudet vända sig till Arbetsmiljöverket.
              Men om Arbetsmiljöverket mest har informatörer anställda och väldigt
              få inspektörer är det få som kan komma ut till arbetsplatsen.
              Vilken nytta gör informatörerna då? Det är klart att det är viktigt
              med information, men jag tänker mig att inspektionen på arbetsplatserna
              är viktigare. Det vi vet nu är att vi får allt fler arbetsplatser
              utan kollektivavtal. Det är små arbetsplatser där facket inte
              alltid har ett lokalt skyddsombud, och där har Arbetsmiljöverket
              all anledning att finnas. Vi ser också hur det växer fram arbetsplatser
              där få av entreprenörerna tar det ansvar när det gäller arbetsmiljön
              som de behöver göra.
            </seg>
            <seg n="ebee2cee">
              Varför prioriterar regeringen på det här sättet, och varför följer
              man inte ILO:s standard när det gäller arbetsmiljöinspektörer?
            </seg>
          </u>
          <note type="speaker" n="582e076c">
            Anf. 55 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-14" n="33f75c7b">
            <seg n="13d5dc9b">
              Fru talman! Raimo Pärssinen påstår lite insinuant att jag inte
              skulle bry mig om olyckor och dödsfall i arbetslivet. Ingenting
              kan vara mer felaktigt, det kan jag försäkra.
            </seg>
            <seg n="43dc602b">
              Den 17 januari träffade jag IF Metalls ordförande Anders Ferbe
              och en person som heter Gustaf Seppelin Solli. Gustaf hade råkat
              ut för en fruktansvärd olycka då en kalkugn exploderade. Jag pratade
              med dem ganska länge, och jag tyckte att det var ett bra samtal.
              De förde också fram de krav som IF Metall har kring bland annat
              en nollvision för dödsolyckor i arbetslivet.
            </seg>
            <seg n="415512d8">
              Jag tror att alla i den här kammaren kan säga att det inte finns
              någon vision om att det ska vara 5, 10, 20 eller 80 personer som
              dör i arbetsplatsolyckor varje år. Det är klart att ingen ska
              behöva förolyckas på sitt arbete. Det är alldeles självklart att
              det måste vara någonting som såväl arbetsgivare som skyddsombud
              och fack måste arbeta aktivt med, inte minst genom förebyggande
              åtgärder. Jag tror att vi alla kan ställa upp på att ingen ska
              behöva förolyckas på sitt arbete. Låt mig vara väldigt tydlig
              med det.
            </seg>
            <seg n="ebefd924">
              När det gäller frågan om antalet inspektörer tycker jag inte
              att den är så enkel och digital som ni ger sken av. Först och
              främst finns det inget EU-direktiv eller någon sådan regel inom
              FN som ni gör gällande. Det finns i de artiklar som vi har tittat
              på andra skrivningar om att det ska vara tillräckligt för att
              säkerställa ett effektivt genomförande, till exempel i artikel
              10 i ILO:s skrivningar.
            </seg>
            <seg n="8c8fa2fc">
              När man jämför med andra länder måste man tänka på att de har
              delvis ett annat uppdrag. I Sverige är arbetsmiljöinspektörerna
              till 100 procent inriktade på arbetsmiljön. Så är det inte i alla
              länder, och därför kan man inte jämföra antalet rakt av. I andra
              länder har de också en annan form av arbetstillsyn som kan röra
              arbetsrättsliga förhållanden. Tittar man på Norge, som har nämnts
              som exempel, kan man se att de visserligen har många arbetsmiljöinspektörer,
              men där utför varje inspektör ungefär 30 inspektioner per år.
              Det går alltså inte att jämföra digitalt, alltså bara antal.
            </seg>
            <seg n="9a82921b">
              Vad jag tycker är viktigt, som också Katarina Brännström var
              inne på, är vilken kvalitet man har och vilka urvalsmetoder man
              använder. Jag tycker att Mikael Sjöberg, som leder Arbetsmiljöverket,
              tillsammans med medarbetarna gör ett fantastiskt bra arbete. De
              har ökat effektiviteten, de har ökat antalet krav mot arbetsgivare
              och de har också blivit bättre på att identifiera de arbetsplatser
              där de anställda löper risk att drabbas. Det där kan säkert bli
              ännu mycket bättre. Om vi kopplar det till kraftigare sanktioner
              mot de arbetsgivare som bryter mot bestämmelser är vi en god bit
              på väg, liksom om vi följer statistiken över utvecklingen på arbetsmarknaden
              noga.
            </seg>
            <seg n="ecf071f5">
              Jag är mycket mer förhoppningsfull om att vi ska kunna fortsätta
              på den här inslagna vägen, den här trenden mot att färre personer
              ska bli sjuka, skadade eller förolyckas på sina arbeten.
            </seg>
            <seg n="86ddaf1a">
              Jag vill också säga till Mattias Jonsson att jag tycker att du
              har alldeles rätt i hur du resonerar om att arbetsmiljön är en
              viktig del när det gäller att kunna jobba längre upp i åldrarna.
              Därför är också arbetsmiljön en viktig del i arbetslinjen. Jag
              tycker på precis samma sätt som Mattias Jonsson.
            </seg>
          </u>
          <note type="speaker" n="3a8fbb8e">
            Anf. 56 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-d053a9c6ed97e312-3" n="401976de">
            <seg n="fa076254">
              Fru talman! Låt mig konstatera att Moderaterna står och säger
              att trenden har vänt, att det blivit bättre och att det kommer
              att bli färre dödsfall. Fram till dags dato är det tre dödsfall,
              tyvärr, och vi vet att det kommer att bli fler. Hur kan man stå
              och säga att trenden har vänt? Vad vet vi om det?
            </seg>
            <seg n="a566d364">
              Det sades att Arbetsmiljöverket blivit effektivare och är duktiga.
              Ja, det är klart att de är, men de säger själva att de börjar
              nå en smärtgräns och att den smärtgränsen går vid den obligatoriska
              tillsynen, vid skyddsombudsstoppen 6:6a och vid utredningen av
              allvarliga arbetsplatsolyckor. De börjar närma sig smärtgränsen,
              och ansvarigt statsråd står här och säger att vi inte kan jämföra
              oss med Norge och andra länder, för de gör andra saker.
            </seg>
            <seg n="e33a1066">
              Vad vi kan göra är att jämföra med oss själva, statsrådet, och
              då kan vi konstatera att det gjorts kraftiga neddragningar av
              resurserna till Arbetsmiljöverket. Det är ni, Hillevi Engström,
              som sett till att de varit tvungna att säga upp arbetsmiljöinspektörer.
              Det är ni som är ansvariga för att de inte får återbesätta tjänster
              när arbetsmiljöinspektörer slutar. Det är ni som svälter ut Arbetsmiljöverket.
              Försök inte få det att låta som att det är lösningen för en bättre
              arbetsmiljö i Sverige. Ni vet att det är fel väg. Varför kan ni
              inte erkänna det?
            </seg>
            <seg n="85271557">
              När vi tittar på budgeten ser vi att det, totalt sett, endast
              är en droppe i havet. Jag begriper inte varför ni inte satsar
              på Arbetsmiljöverket utan svälter ut det. Generaldirektören säger
              att om det fortsätter så här kommer de inte att finnas kvar. Det
              är ett obegripligt svar jag får på frågan. Må vara att arbetsmiljöinspektörerna
              jobbar fortare, stressar mer, kanske även naggar lite på kvaliteten
              i inspektionerna eftersom de har så mycket att göra när de är
              så få.
            </seg>
            <seg n="20b9a1ce">
              Jag ställer frågan återigen, Hillevi Engström: Hur kan detta
              leda till att man använder den infrastruktur som finns i Arbetsmiljöverket
              till att det ska bli bättre arbetsmiljö? Svara på den frågan.
            </seg>
            <seg n="f1f46192">
              Beträffande inspektörerna är det rena löjan när ni tricksar med
              siffror. År 2006 gjordes 40 000 inspektioner, och ni säger att
              ni nu har ökat antalet. Det har ni inte alls. Sedan ni tog över
              regeringsmakten har antalet inspektioner minskat. Försök inte
              lura i folk någonting annat. Det är allvarligt, Hillevi Engström,
              att man inte får återbesätta arbetsmiljöinspektörer. Det är allvarligt
              för Sveriges löntagare. Det sker dödsfall på arbetsplatserna.
              Hittills i år har det skett tre dödsfall, och det kommer att bli
              fler, det vet vi.
            </seg>
            <seg n="4ac39178">
              Ändå säger Hillevi Engström att det inte behövs något gemensamt
              arbete, att det inte behövs något fokus på dessa olyckor när folk
              omkommer. Det är obegripligt. Ett humant krav som riksdagen kan
              ställa är väl att regeringen ska tillsätta en gemensam arbetsgrupp
              för att minska antalet dödsolyckor på arbetsplatserna. Sluta svälta
              Arbetsmiljöverket!
            </seg>
          </u>
          <note type="speaker" n="c14bff9d">
            Anf. 57 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-38fcbb9fa94463fb-1" n="a71c8892">
            <seg n="0e966ef6">
              Fru talman! Det är inte utan att jag funderar på om det är verkligheten
              och den statistik som visar så goda siffror som gör att Raimo
              Pärssinen tar till sådana brösttoner i kammaren. Vi har faktiskt
              ett gott resultat, vilket är glädjande och något vi ska vara nöjda
              med. Vi ska aldrig slå oss till ro, för varje arbetsplatsolycka,
              varje dödsfall, är ett för mycket. Vi måste dock se den positiva
              trend som visar att det sker färre arbetsplatsolyckor, vilket
              är väldigt bra när det gäller svenskt arbetsliv.
            </seg>
            <seg n="6ed9da69">
              Det handlar om att göra rätt saker på rätt plats. Det handlar
              om att göra rätt inspektioner på rätt ställe. Det handlar om att
              få hög kvalitet. Det handlar om att hitta de mest riskutsatta
              arbetsplatserna, där arbetsgivare kanske inte tar sitt fulla ansvar
              och där det finns problem. Att göra ett antal inspektioner som
              inte leder till någonting ger inget vidare resultat.
            </seg>
            <seg n="6928a284">
              Jag har varit med vid ett flertal inspektioner. Jag har talat
              med många inspektörer, och de är nöjda med att ha fått ett modernt
              arbetssätt. De använder modern teknik på ett bättre sätt och ser
              till det nya i ett modernt arbetsliv där hot, våld och andra faktorer
              kommer in, sådant som förr i tiden kanske inte diskuterades vid
              arbetsmiljöinspektioner.
            </seg>
            <seg n="ca2d2615">
              Vi har också prioriterat kvinnors arbetsmiljö. Arbetsmiljön är
              en stor anledning till att vi har höga sjuktal bland kvinnor.
              Här måste vi se vad som kan göras. Det är dock viktigt att framhålla
              att antalet går ned och inte dundra på som om allt var mycket
              sämre än förr när det i stället är tvärtom. Vi har faktiskt goda
              resultat, och det är jag glad för.
            </seg>
          </u>
          <note type="speaker" n="93ee1077">
            Anf. 58 MATTIAS JONSSON (S):
          </note>
          <u who="mattias_jonsson_d09d86" xml:id="i-2f3273a14a174a6b-1" n="298c3888">
            <seg n="bce40136">
              Fru talman! Resonemanget kan verka statiskt när vi talar om siffror,
              men det går inte att komma ifrån det faktum att det skett nästan
              en halvering av antalet inspektörer utifrån det man beräknar,
              nämligen per 10 000 anställda. Det är klart att det då inte kan
              bli bättre inspektioner. Det är svårt att se att det sker en bättre
              bevakning av arbetsmiljön med en halvering av inspektörerna. Det
              resonemanget har jag svårt att förstå.
            </seg>
            <seg n="bbc29afa">
              Det är inget unikt för denna debatt, utan det brukar i debatter
              låta att det skjutits till resurser. Ja, men först har man dragit
              ifrån rejält och sedan lägger man till något någon annanstans
              och kan därmed argumentera att man lagt till resurser. Det håller
              inte.
            </seg>
            <seg n="0afcfa11">
              Låt mig återgå till frågan. Är det så att regeringen ställer
              upp på, jobbar aktivt för och lägger upp en plan gällande en nollvision
              för dödsolyckor på våra arbetsplatser? Ställer sig regeringen
              bakom det och vill jobba aktivt för det? Det skulle jag gärna
              vilja ha svar på.
            </seg>
            <seg n="4cd2d919">
              Nu får jag väl inget svar, men jag frågar ändå Katarina Brännström,
              utifrån mitt resonemang: Skulle det vara samma sak med polis och
              lärare, att om man drar ned antalet poliser och lärare klaras
              fler brott upp och uppnås bättre resultat i skolan? Nej, naturligtvis
              inte, och så är det förstås också på arbetsmiljöområdet. Därför
              är den frågan central.
            </seg>
            <seg n="327adf0b">
              Nollvisionen är en viktig fråga. Är regeringen beredd att satsa
              ytterligare resurser för att stärka Arbetsmiljöverket så att de
              kan genomföra fler inspektioner och ha en bättre bevakning på
              våra arbetsplatser?
            </seg>
          </u>
          <note type="speaker" n="851a1f83">
            Anf. 59 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-fcfc3a5f835d0039-0" n="73553e9b" next="i-8c265363487221a1-0">
            <seg n="b0fa3d08">
              Fru talman! Låt mig fortsätta där Mattias Jonsson slutade. Katarina
              Brännström har angett att allt nu är mycket bättre. I samtal med
              Arbetsmiljöverkets generaldirektör framkommer att de använder
              olika typer av material för sin inspektionsverksamhet. Eftersom
              antalet arbetsskadeanmälningar och tillbudsanmälningar gått ned
              har de ett allt magrare underlag för att göra sina inspektioner.
              Det är alltså inte alldeles enkelt att veta var de ska hitta de
              farliga arbetsplatserna.
            </seg>
            <seg n="75f5e330">
              Vad är då orsaken till att antalet tillbud och arbetsskadeanmälningar
              minskat? Jo, det är tilltron till dagens arbetsskadeförsäkring.
              I dag känner man till att den inte är rättssäker, att den inte
              är jämställd och att framför allt kvinnor inte får sina arbetsskador
              godkända. Många har slutat att anmäla, och därmed tappar Arbetsmiljöverket
              den typen av statistik. När skyddsombuden dessutom inte får det
              stöd från arbetsmiljöinspektörerna som de behöver ha för att kunna
              få till stånd en arbetsplatsundersökning blir det svårt att bedriva
              ett bra arbete och därmed förebygga ohälsa på arbetsplatserna.
            </seg>
            <seg n="c47c910e">
              Min fråga till Hillevi Engström kvarstår: Tycker Hillevi Engström
              att det är en bra investering att utöka antalet informatörer och
              kommunikatörer i stället för att ha fler arbetsmiljöinspektörer
              vid Arbetsmiljöverket?
            </seg>
          </u>
          <note n="33f1c8c3">
            Ajournering
          </note>
          <note n="0379aa59">
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <u who="eva-lena_jansson_c13ca9" xml:id="i-8c265363487221a1-0" n="73553e9b" prev="i-fcfc3a5f835d0039-0">
            <seg n="1e3860fb">
              Återupptagna förhandlingar
            </seg>
          </u>
          <note n="f68b8ad3">
            Förhandlingarna återupptogs kl. 18.00.
          </note>
          <note n="175acf90">
            13 § (forts.) Svar på interpellationerna 2012/13:205 och 238
            om vägen till ett hållbart arbetsliv
          </note>
          <note type="speaker" n="fce1ff61">
            Anf. 60 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-15" n="33f75c7b">
            <seg n="139f29de">
              Herr talman! Vi debatterade arbetsmiljöfrågor. Som jag sade i
              mitt tidigare inlägg är en bra arbetsmiljö en väldigt viktig del
              i en hållbar arbetslinje.
            </seg>
            <seg n="e5213540">
              Jag har samma uppfattning som Raimo Pärssinen att det är oacceptabelt
              och hemskt när människor skadas eller i värsta fall förolyckas
              på arbetet. Vi måste göra vad vi kan för att förhindra det. Jag
              är samtidigt glad över att förra årets siffror visar på en minskning
              av antalet dödsolyckor även om varje olycka är en för mycket.
            </seg>
            <seg n="a0e92855">
              Jag tror att receptet på en framgång bygger på ett systematiskt
              arbetsmiljöarbete med mycket fokus på det förebyggande där det
              ytterst är arbetsgivaren som är ansvarig och tillsammans med fack,
              skyddsombud och anställda måste jobba för att förebygga.
            </seg>
            <seg n="391c0d86">
              Jag är tveksam till om det går att ha att ha en ordning där man
              har en one-size-fits-all-lösning på hela arbetsmarknaden. Vi ser
              så många olika utmaningar och olika risker. Arbetet måste utgå
              från det enskilda företaget och ske på branschnivå. Man måste
              titta på vad som är mest väsentligt på respektive arbetsplats.
              Alla måste jobba intensivt med dessa frågor överallt. I jämförelse
              med andra länder har vi en positiv trend och ett litet antal olyckor
              och skador på arbetet.
            </seg>
            <seg n="87c6cffe">
              Jag vill peka på några andra saker i sammanhanget. Det är de
              nya risker och utmaningar vi ser. Det kan till exempel handla
              om risker som vi trodde var undanröjda, som till exempel asbest,
              där vi ser att det nu börjar hanteras igen. Gammal kunskap måste
              fräschas upp. Vi ser också nya risker med nya kemikalier, nanoteknik
              och andra sådana kemiska risker. Vi ser också ökade problem med
              belastningsskador inte minst på typiskt kvinnliga arbetsplatser,
              där vi också har ett arbete som pågår.
            </seg>
            <seg n="ff17d2c5">
              Det är väldigt viktigt att följa dessa frågor noga. Det har jag
              gjort. Sedan jag började mitt arbete som arbetsmarknadsminister
              har vi tillfört Arbetsmiljöverket resurser.
            </seg>
          </u>
          <note type="speaker" n="bf3f5711">
            Anf. 61 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-d053a9c6ed97e312-4" n="401976de">
            <seg n="b120534a">
              Herr talman! Hillevi Engström säger att hon tillfört resurser
              sedan hon började som ansvarig minister. Den förra ministern Sven
              Otto Littorin från Moderaterna raserade, och nu har Hillevi Engström
              tillfört lite grann. Men fortfarande minskar Arbetsmiljöverket,
              och det görs med Hillevi Engströms och hela regeringens goda minne
              eftersom man inte får ersätta de inspektörer som slutar. Det är
              allvarligt.
            </seg>
            <seg n="280e97e2">
              Det finns ingen som med bästa vilja kan tro på orden om en kraftfull
              satsning, att vi går framåt, och så vidare, när man samtidigt
              begränsar resurserna till arbetet. Det är olyckligt och beklagligt.
              Det handlar inte heller om mycket pengar. Det vet Hillevi Engström.
            </seg>
            <seg n="7e59a283">
              Det går inte att skylla ifrån sig. Man hör nu runt om i landet
              att det kanske inte är Hillevi Engströms fel utan kanske Anders
              Borgs fel. Det är kollektiva beslut i regeringen. Det vore vällovligt
              att åtminstone kunna stoppa den fortsatta neddragningen på Arbetsmiljöverket.
              Varför kan man inte göra det? Det är mycket märkligt.
            </seg>
            <seg n="34468a1d">
              Jag kommer åter till nollvisionsarbetet när det gäller dödsolyckor
              på arbetsplatserna. Varför vägrar Hillevi Engström ta på sig ledarskapet
              att systematiskt tillsammans med parterna och Arbetsmiljöverket
              påbörja arbetet? Är det inte bra med en gemensam vision mot ett
              mål som alla kan ställa upp på att ingen ska behöva dö på sin
              arbetsplats?
            </seg>
            <seg n="fe95e055">
              Hon vägrar att ta det ledarskapet, och hon fortsätter att leka
              svälta räv med Arbetsmiljöverket. Det imponerar inte. Det är inte
              logiskt. Det är synd.
            </seg>
          </u>
          <note type="speaker" n="7670f68f">
            Anf. 62 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-16" n="33f75c7b">
            <seg n="d104953a">
              Herr talman! Tack för interpellationen. Detta är väldigt viktiga
              frågor som jag tar på mycket stort allvar. Vi får följa dem noga.
              Jag är säker på att vi ses åter i vidare debatter om arbetsmiljön
              och arbetsmiljöinspektörerna.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="4193e6ce">
            14 § Svar på interpellationerna 2012/13:225 och 242 om villkoren
            i fas 3
          </note>
          <note type="speaker" n="560a6f6c">
            Anf. 63 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-17" n="33f75c7b">
            <seg n="2ffba515">
              Herr talman! Eva-Lena Jansson och Hillevi Larsson har i var sin
              interpellation ställt ett flertal frågor som handlar om fas 3,
              bland annat kring villkoren och insatserna. Interpellationerna
              besvaras i ett sammanhang.
            </seg>
            <seg n="60d0de13">
              Intentionerna med sysselsättningsfasen är att personer som varit
              arbetslösa under lång tid ska få möjlighet att bygga upp nya referenser,
              nätverk och en arbetsgemenskap hos en anordnare. De flesta anordnarna
              är kommuner och allmännyttiga organisationer. Det handlar om en
              meningsfull sysselsättning efter individens behov, samtidigt som
              jobbsökandet fortsätter. Arbetsförmedlingen arbetar också aktivt
              med att kontrollera anordnarna för att nå en hög kvalitet i sysselsättningsfasen.
            </seg>
            <seg n="8c57b657">
              I skrivelse 2011/12:75, Redogörelse för behandlingen av riksdagens
              skrivelser till regeringen , redogör regeringen för flera av de
              åtgärder som regeringen har vidtagit när det gäller sysselsättningsfasen.
              Regeringen har bland annat infört en möjlighet att delta i arbetsmarknadspolitiska
              program även i sysselsättningsfasen och förstärkt det särskilda
              anställningsstödet. Slutligen har Arbetsförmedlingens förvaltningsanslag
              ökat, bland annat för att höja handläggartätheten i jobb- och
              utvecklingsgarantin. Sammantaget bidrar reformerna till att öka
              kvaliteten i sysselsättningsfasen. Regeringen menar därför att
              riksdagens beslut har tillgodosetts.
            </seg>
            <seg n="88d2f32f">
              Möjligheterna för personer med funktionsnedsättning att finna,
              få och behålla ett arbete är en prioriterad fråga för regeringen.
              I dag är det fler personer med funktionsnedsättning som medför
              nedsatt arbetsförmåga som har en subventionerad anställning än
              det var 2007. Min slutsats är att det är viktigt att se till helheten
              och alla subventionerade anställningar som finns.
            </seg>
            <seg n="1a88c056">
              När det gäller ersättningen till deltagare i sysselsättningsfasen
              vill jag hänvisa till det arbete som bedrivs av den parlamentariska
              socialförsäkringsutredningen. Kommittén har bland annat i uppdrag
              att klarlägga samspelet mellan de allmänna försäkringarna vid
              sjukdom och arbetslöshet, ekonomiskt bistånd och aktivitetsstöd.
              I och med tillsättandet av kommittén har regeringen gjort ställningstagandet
              att vi vill att försäkringarna ska ha en principiell uppbyggnad
              som medför att det alltid ska löna sig att arbeta. Jag vill invänta
              kommitténs slutredovisning även i de delar som gäller försörjningsstöd
              innan jag gör något ställningstagande.
            </seg>
            <seg n="0ab05c29">
              Det ska vara möjligt att söka arbete parallellt med sysselsättning
              hos en anordnare. Av förordningstexten framgår det tydligt att
              insatserna ska täcka hela arbetsutbudet och inkludera arbetssökande.
              Det framgår också att omfattningen av det egna arbetssökandet
              ska bestämmas i dialog mellan arbetsförmedlaren och den enskilde.
            </seg>
            <seg n="7d78f02d">
              När det gäller studier har Arbetsförmedlingen en viktig uppgift
              i att ge råd och stöd för den som vill komplettera sin utbildning
              eller skola om sig. För den som bedöms ha hjälp av en yrkesinriktad
              utbildningsinsats för att komma i arbete finns möjligheten till
              arbetsmarknadsutbildning. Om sysselsättningsplatsen ses som ett
              hinder för fortsatta studier eller om det finns deltagare i sysselsättningsfasen
              som anser att de inte har tillräcklig tid att söka arbete, uppmanar
              jag dem att ta kontakt med sin arbetsförmedlare för att på bästa
              sätt kunna nå en lösning.
            </seg>
          </u>
          <note type="speaker" n="1177a79f">
            Anf. 64 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-fcfc3a5f835d0039-1" n="73553e9b" next="i-8c265363487221a1-1">
            <seg n="893d06e4">
              Herr talman! Jag vill börja med att tacka statsrådet för svaret.
              Jag är inte riktigt nöjd med svaret. Statsrådet känner till min
              inställning till svaren, så vi kan lämna det.
            </seg>
            <seg n="dad7e72e">
              I min interpellation försökte jag beskriva hur det ser ut i Sverige.
              De siffror som var kända då var att det i december 2012 var 33
              630 personer i Sverige som var inskrivna i fas 3, den sista delen
              av den så kallade jobb- och utvecklingsgarantin, som regeringen
              nu har slutat kalla fas 3 och i stället kallar sysselsättningsfasen.
              Det är en ökning med 16 procent jämfört med december 2011 då det
              var 28 987 personer inskrivna. I december 2010 var det 24 800
              personer inskrivna i fas 3.
            </seg>
            <seg n="4633749f">
              Jag skriver i min interpellation: Trots att riksdagen den 9 juni
              2011 beslutade om ett tillkännagivande till regeringen om att
              stoppa nya anvisningar av långtidsarbetslösa personer till jobb-
              och utvecklingsgarantins fas 3 kan vi inte se någon avtrappning.
            </seg>
          </u>
          <note n="e7227d64">
            Detta tillkännagivande gjordes i arbetsmarknadsutskottets betänkande
            2010/11:AU11, Fas 3 i jobb- och utvecklingsgarantin , om regeringen
            har glömt bort det.
          </note>
          <u who="eva-lena_jansson_c13ca9" xml:id="i-8c265363487221a1-1" n="73553e9b" prev="i-fcfc3a5f835d0039-1">
            <seg n="a9b39d15">
              I Örebro län, där jag bor, handlade det om 1 178 personer som
              var inskrivna i fas 3 i december 2012, och det var en ökning med
              7 procent jämfört med året innan. När det gäller lönebidragsanställningar
              och offentligt skyddat arbete är utvecklingen den motsatta, att
              det är allt färre som får detta anställningsstöd.
            </seg>
            <seg n="d3105993">
              Därför var min fråga till arbetsmarknadsministern följande: Vilka
              åtgärder avser arbetsmarknadsministern att vidta med anledning
              av riksdagens tillkännagivande angående fas 3?
            </seg>
            <seg n="233b11a7">
              Som jag tolkar ministerns svar är tillkännagivandet inte värt
              så mycket. Det man egentligen har gjort är att ändra begreppet
              till sysselsättningsfasen, och regeringen menar att riksdagens
              beslut har tillgodosetts genom att man har ökat Arbetsförmedlingens
              förvaltningsanslag för att höja handläggartätheten. Jag förstår
              inte riktigt hur det gick till, för det innebär att man kan föra
              in ännu fler i fas 3.
            </seg>
            <seg n="5596509d">
              Min andra fråga var: Vilka slutsatser drar arbetsmarknadsministern
              av de fakta som visar att andelen inskrivna i fas 3 ökar medan
              andelen lönebidragsanställda minskar?
            </seg>
            <seg n="55197895">
              På det har jag fått ett svar där arbetsmarknadsministern tittar
              på subventionerad anställning 2007. Jag jämför åren 2010, 2011
              och 2012, så det vore klädsamt om ministern svarade på min fråga:
              Vilka slutsatser drar arbetsmarknadsministern av de fakta som
              visar att andelen inskrivna i fas 3 ökar medan andelen lönebidragsanställda
              minskar?
            </seg>
            <seg n="834dd8c1">
              Kan det vara så, ministern, som en av de personer som är inskrivna
              i fas 3 säger, att detta konkurrerar ut de subventionerade jobben?
              Arbetsgivarna har vant sig vid gratis arbetskraft. Det tränger
              ut riktiga jobb, säger Susanna Svensson, som är intervjuad i ETC
              Örebro. Hon berättar hur hon själv har sökt praktikplatser där
              arbetsgivaren sedan kunnat välja och vraka bland de sökande, precis
              som vid en riktig anställning.
            </seg>
            <seg n="aa0e193a">
              Om arbetsgivarna har att välja mellan att anställa någon och
              att få 5 000 kronor i månaden för att ta emot en person, vem tror
              ministern att arbetsgivaren då kommer att ta emot?
            </seg>
            <seg n="37fba653">
              Herr talman! Jag skulle gärna vilja ha svar på mina frågor.
            </seg>
          </u>
          <note type="speaker" n="4ad5483a">
            Anf. 65 HILLEVI LARSSON (S):
          </note>
          <u who="hillevi_larsson_618770" xml:id="i-30840f9772834d4b-0" n="02e43669">
            <seg n="7fd59dc2">
              Herr talman! Precis som Eva-Lena Jansson säger ökar anvisningarna
              till fas 3, trots riksdagsbeslutet för ett och ett halvt år sedan
              att stoppa anvisningarna till fas 3. Det har inte blivit bättre.
              Det är inte fler som går till arbete i dag. Det är till och med
              så att man kan säga att villkoren för dem som är i fas 3 har försämrats.
            </seg>
            <seg n="7c30e27e">
              Det senaste året har andelen som inte får ersättning från Arbetsförmedlingen
              ökat med 40 procent. Det är alltså de som inte får aktivitetsersättning
              utan som är hänvisade till försörjningsstöd. Det här är en allvarlig
              utveckling, och ministern svarar inte på frågan vad regeringen
              gör för att bekämpa den utvecklingen.
            </seg>
            <seg n="ac84a270">
              Man kan koppla det som händer också till försämringarna i arbetslöshetsförsäkringen.
              Det är allt färre som kvalificerar sig, och därmed faller de över
              till försörjningsstöd. Det blir ganska orimligt när ungefär var
              tionde i fas 3 nu ska arbeta heltid inom fas 3 samtidigt som de
              får försörjningsstöd.
            </seg>
            <seg n="704ee724">
              Försörjningsstödet är inte anpassat efter längre tids arbetslöshet.
              Det handlar om långtidsarbetslösa i detta fall. Det blir väldigt
              svårt att klara vardagen en längre tid.
            </seg>
            <seg n="1bc690f9">
              Det är också en hel del merkostnader när man arbetar heltid,
              vilket deltagarna i fas 3 de facto gör. Ett exempel är resekostnader.
              Bussbiljetter fram och tillbaka till fas 3-anordnaren kan kosta
              flera hundra kronor per månad. Det är ingenting som försörjningsstödet
              täcker, och det blir genast problem i ekonomin för den enskilde.
            </seg>
            <seg n="5ef8bf32">
              Försörjningsstöd innebär på många håll mycket administration
              för den enskilde. Ett exempel är att socialförvaltningen i mina
              hemtrakter varje månad begär in kvitton för allting som den enskilde
              som får försörjningsstöd handlar. Vartenda kvitto ska redovisas.
              Det är en stor administration oavsett vem det gäller, men om man
              dessutom ska arbeta inom fas 3 på heltid blir det en hel del merarbete
              som ska göras.
            </seg>
            <seg n="1e3061f0">
              Om man skulle få en tillfällig anställning eller deltidsarbete
              det är dess värre inte många som får det inom fas 3, men några
              enstaka lyckas få det betyder inte det per automatik att man får
              lön och kan leva som vem som helst. Om man inte får en lön som
              man kan försörja sig på räknas det av krona för krona på socialbidraget.
              Det innebär att man fortfarande har hela administrationen med
              kvitton att redovisa. Man får inte heller bättre ekonomi. Det
              är väldigt betungande för många människor.
            </seg>
            <seg n="812fcd10">
              I januari bestämdes det att arbetstiden ska utökas för dem som
              deltar i fas 3. Tidigare skulle man vara på plats hos sin anordnare
              minst 32 timmar per vecka. Nu har det utökats till 40 timmar per
              vecka, och man ska vara på plats mellan 8.00 och 17.00 varje vardag.
              Det innebär, förutom att det blir ännu svårare att sköta administrationen
              för dem som har försörjningsstöd vid sidan om, att det är ett
              allvarligt hot när det gäller möjligheten att söka arbete och
              få utbildning.
            </seg>
            <seg n="eb11ced6">
              Regeringen har inte gett något svar på hur man ska lösa den ekvationen.
              Det är upp till anordnarna att lösa detta. Jag tycker att det
              är helt orimligt. Hur ska man kunna utbilda sig samtidigt som
              man sitter hos fas 3-anordnaren? Det här drar åt helt olika håll,
              och det ökar inte chansen att få jobb tvärtom.
            </seg>
          </u>
          <note type="speaker" n="ea49baf4">
            Anf. 66 HANIF BALI (M):
          </note>
          <u who="hanif_bali_a8fef4" xml:id="i-b7e15d996f390bdc-0" n="9406813b">
            <seg n="7f6224cf">
              Herr talman! Ibland när man står här får man denna bild: Gud
              vad dåliga vi måste vara i Sverige! Fas 3 fungerar ju inte, och
              alla blir långtidsarbetslösa man är nästan dömd att bli det i
              Sverige just för att våra arbetsmarknadsprogram är så himla dåliga.
            </seg>
            <seg n="0e9aba14">
              Då vill jag bara i all ödmjukhet peka på att Sverige är det land
              i hela EU som har lägst långtidsarbetslöshet i andel av arbetslösa.
              Om vi är så fruktansvärt dåliga, ja, då måste ju alla andra vara
              extremt mycket sämre. Eller också är det kanske någonting vi gör
              rätt.
            </seg>
            <seg n="c1990891">
              Jag tycker även att det vore klädsamt om man inte far med osanning
              när man står här uppe. Det är nämligen så att försörjningsstödet
              visst täcker transporter till och från arbete. Det täcker till
              och med fackavgiften. Det är någonting som är värt att veta, i
              stället för att man slänger ur sig påståenden till höger och vänster.
            </seg>
            <seg n="44c44e07">
              Sedan ska vi veta att det är fråga om en problematisk grupp.
              Det är människor som har varit arbetslösa länge. När det gäller
              ersättningar är det någonting som är viktigt att komma ihåg när
              man pratar om dem som är i försörjningsstöd, nämligen att de oftast
              inte är det på grund av att de haft ett arbete och sedan inte
              blivit kvalificerade och hamnat i försörjningsstöd. Oftast är
              det människor som aldrig ens har haft ett arbete.
            </seg>
            <seg n="3f3829a0">
              Då spelar det ingen roll vilken socialdemokratisk magi du sysslar
              med, med ingångsvägen in i a-kassan, sätt att få in människor
              i a-kassa och kunna leva längre på den eller höjda a-kassenivåer.
              Det spelar ingen roll, för det här är människor som aldrig haft
              en fot inne på arbetsmarknaden. Det är klart att det blir problematiskt
              för dem att hitta en försörjning förutom försörjningsstödet.
            </seg>
            <seg n="bbdc8aa1">
              Det är här som regeringen satsar just på de grupper som har det
              svårast. Där ser man också goda resultat i och med att Sverige,
              i den kris vi är i, är det land i Europa som har lägst långtidsarbetslöshet
              i andel av våra arbetslösa. Det är bara en enkel sakupplysning
              i retorikens dimma som kommer från den här talarstolen.
            </seg>
          </u>
          <note type="speaker" n="1af002a6">
            Anf. 67 ALI ESBATI (V):
          </note>
          <u who="unknown" xml:id="i-14f8652f0806cb0a-18" n="31daee26">
            <seg n="340ebb43">
              Herr talman! Jag hade inte tänkt att mitt första inlägg i kammaren
              skulle handla om detta, men det var svårt att låta bli att gå
              upp i debatten när ministerns svar på interpellationen har så
              pass lite att göra med det som frågan handlar om.
            </seg>
            <seg n="5ba6bccd">
              Det är ganska principiellt viktiga frågor när regeringen har
              fått ett riksdagsbeslut att förhålla sig till och man faktiskt
              inte gör det och inte heller redovisar några tillfredsställande
              skäl för det.
            </seg>
            <seg n="4a5de2ed">
              Samtidigt står det i svaret någonting ganska intressant. Där
              hänvisas till den stora utredningen som pågår om socialförsäkringarna.
              Det står att det är regeringens ställningstagande i förväg att
              försäkringarna ska ha en principiell uppbyggnad som medför att
              det alltid ska löna sig att arbeta. Det kan man naturligtvis uppnå
              på en del olika sätt, exempelvis om man har så låga ersättningar
              som möjligt i alla försäkringssystem. Eller så kan man arbeta
              för en generellt hög lönenivå och hög sysselsättning. Så kan man
              också uppnå det målet.
            </seg>
            <seg n="aad0742e">
              Principiellt skulle man från regeringens sida också kunna nämna
              några andra saker som skulle kunna vara viktiga principer. Till
              exempel skulle man kunna säga att det principiellt är viktigt
              att arbete alltid ger lön. Ett problem som är inbyggt i fas 3-systemet
              är att det inte alltid är så det fungerar.
            </seg>
            <seg n="a317f93f">
              Man skulle kunna säga att det principiellt är viktigt att fattigdom
              ska undvikas, inte framskyndas, av de statliga system som man
              bygger upp. Här är det snarare tvärtom. Genom fas 3-systemets
              konstruktion ser man till att människor i större utsträckning
              än vad som är nödvändigt flyttas över från ett system där poängen
              är att undvika att människor blir fattiga till att fattigdomen
              i praktiken ses som något positivt för att uppnå principen om
              att det alltid ska löna sig att arbeta. Det blir en bestraffningsmekanism
              snarare än en mekanism för att få människor som står långt bort
              från arbetsmarknaden att växa in i den.
            </seg>
            <seg n="b6da448f">
              Man skulle kunna hävda att det är en viktig princip att det är
              de arbetssökandes behov som ska vara i centrum och att man ska
              jobba för att de ska komma närmare arbetsmarknaden, medan fas
              3-systemets konstruktion i dag tillgodoser de arbetssökandes individuella
              behov väldigt lite. Däremot är det en uppsjö av mer eller mindre
              glada och seriösa företagare som är inne och får stöd för att
              erbjuda någon typ av sysselsättning, men uppföljningen har varit
              dålig. Vi har många exempel på att det helt enkelt inte fungerar
              bra.
            </seg>
            <seg n="54bda056">
              Om man nu ska ge sig in på att diskutera principiellt viktiga
              saker som man vill betona i ett svar, som i övrigt inte säger
              så mycket om det som interpellanten vill ha svar på, vore det
              fint om regeringens representant kunde diskutera den typ av principiella
              frågeställningar som jag försökte ge några exempel på.
            </seg>
            <seg n="b3f43a8d">
              Fortfarande återstår frågan att riksdagen har fattat ett beslut
              som regeringen tydligen inte känner är särskilt viktigt att förhålla
              sig till och inte heller redovisar något gott skäl för det.
            </seg>
          </u>
          <note type="speaker" n="a0531991">
            Anf. 68 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-19" n="33f75c7b">
            <seg n="bb2058cd">
              Herr talman! Jag får hälsa Ali Esbati välkommen till debatten
              och till utskottet, har jag förstått.
            </seg>
            <seg n="2234643f">
              Jag har stått i den här talarstolen ganska många gånger och debatterat
              den här frågan med er och kan väl repetera och säga att vi bedriver
              en aktiv arbetsmarknadspolitik. Där försöker vi rikta insatserna
              mot dem som står allra längst ifrån arbetsmarknaden.
            </seg>
            <seg n="bc751732">
              Människor hamnar inte i sysselsättningsfasen utan vidare, utan
              då har det gått en väldigt lång tid. De som är i sysselsättningsfasen
              har i genomsnitt varit arbetslösa i sju till åtta år. Under tiden
              innan ska de ha fått många insatser. Det kan handla om praktik,
              arbetsmarknadsutbildning, rehabilitering eller andra former av
              insatser.
            </seg>
            <seg n="4a8be5d1">
              Då kan man ställa sig frågan: Vad gör man då när man trots alla
              dessa insatser inte har fått ett jobb? Då har regeringen genomfört,
              som också Socialdemokraterna har föreslagit, ett förstärkt särskilt
              anställningsstöd, det vill säga gjort det betydligt billigare
              för arbetsgivare att anställa.
            </seg>
            <seg n="c0f30f8f">
              Tyvärr är det så att den här gruppen av personer, utan att generalisera
              för mycket, har varit borta från arbetsmarknaden länge och har
              svårt att hitta ett arbete, även om lönekostnaden är väldigt högt
              subventionerad. Det är till och med svårt att hitta seriösa anordnare
              för sysselsättningsplatserna. En del har inte ens fått en sådan
              plats det är svårt.
            </seg>
            <seg n="83eb545c">
              När det gäller de som befinner sig i sysselsättningsfasen tror
              jag att det är viktigt att dessa personer får en kontakt med arbetsmarknaden.
              Många har varit arbetslösa många år. Och gruppen, utan att generalisera
              alltför mycket, består av många som är äldre, många med funktionsnedsättning,
              många utrikes födda och många med låg skolunderbyggnad en del
              i en kombination av dessa försvårande omständigheter. Då tycker
              inte vi att det är okej att ge upp. Det skulle vara helt fel att
              göra på det sätt som ni socialdemokrater gjorde när ni hade makten,
              det vill säga stämpla ut människor från arbetsmarknaden. Vi vill
              tvärtom att människor ska närma sig ett arbete.
            </seg>
            <seg n="aa5996c7">
              Sett i ljuset av att vi har haft den allvarligaste krisen på
              7080 år har vi lyckats upprätthålla sysselsättningen, till och
              med ökat sysselsättningen. Men de som hade det svårt när krisen
              slog till 2008 har fått det betydligt svårare.
            </seg>
            <seg n="e5fbe63d">
              Vi försöker nu på olika sätt att förbättra sysselsättningsfasen.
              Den är inte alls vad den var för några år sedan. Det handlar om
              att förbättra kontrollen och stänga av anordnare som inte är seriösa.
              Det handlar om att erbjuda programinsatser. Det handlar om att
              det ska vara mer meningsfulla sysselsättningsplatser och att man
              själv som individ ska kunna påverka var man ska vara.
            </seg>
            <seg n="b21b24a3">
              Hälften av dessa personer är hos ideella föreningar och stiftelser.
              Sju av tio anordnare som Arbetsförmedlingen har lyckats få tag
              på har bara tagit emot en enda person, och de flesta är seriösa.
              Åtta av tio deltagare är nöjda.
            </seg>
            <seg n="f3a347e8">
              Nu pågår ett arbete för att försöka få fler arbetsgivare att
              ta steget att ge de här personerna en jobbchans, en provanställning
              eller en chans att få ett riktigt arbete. Men ni vet själva att
              om man har de här svårigheterna är man inte så nära arbetsmarknaden
              när det samtidigt är personer på arbetsmarknaden som blir varslade
              och uppsagda, så det är en ganska problematisk situation.
            </seg>
            <seg n="d780f637">
              Jag har tittat på Socialdemokraternas förslag, och ni har inte
              någon bättre lösning. Ni lovar jobb i offentlig sektor och privat
              sektor, men då måste ni också få arbetsgivare som vill anställa.
              I dag har vi problem att få kommuner och andra offentliga arbetsgivare
              att vilja anställa någon som är arbetslös. Där måste vi jobba
              betydligt mer intensivt.
            </seg>
            <seg n="439ebd40">
              Det finns ingen enkel lösning. Men vi måste fortsätta att ge
              de här människorna hopp, behålla dem på arbetsmarknaden och inte
              acceptera att de stämplas ut ur arbetskraften, som var fallet
              när Socialdemokraterna satt vid makten.
            </seg>
          </u>
          <note type="speaker" n="a9775dc9">
            Anf. 69 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-7af33661a6824ab8-1" n="73553e9b">
            <seg n="68add8bc">
              Herr talman! Om man ska dra någon slutsats av vad statsråd, statsminister
              och olika typer av politiker från den borgerliga sidan har sagt
              de senaste dagarna är det väl att det mesta är Socialdemokraternas
              fel. Allting kan sägas vara sossarnas fel. Så här såg det ut 2006;
              nu är allting bra. Okej.
            </seg>
            <seg n="dafeeea0">
              Vi har massarbetslöshet. Vi har en väldigt stor grupp unga som
              står utanför arbetsmarknaden. Långtidsarbetslösheten bland unga
              ökar rekordsnabbt. Arbetsförmedlingen i Sverige skickar tillbaka
              miljarder varje år. Bara i Örebro län var det 37 miljoner. Och
              många av de miljoner som man skickar tillbaka handlar om stöd
              till lönebidragsanställningar och arbetsmarknadsutbildningar,
              samtidigt som andelen personer som anvisas till fas 3 ökar.
            </seg>
            <seg n="e1ea4dd7">
              Då står jag här med arbetsmarknadsutskottets betänkande, som
              vi har röstat om i den här riksdagen. Där står det: Stoppa nya
              anvisningar av långtidsarbetslösa personer till jobb- och utvecklingsgarantins
              fas 3. Är det ett otydligt beslut som riksdagen har fattat? Förstod
              vi inte vad vi röstade om? Förstod inte regeringen vad riksdagen
              fattade för beslut?
            </seg>
            <seg n="722c9ed1">
              Jag frågar då: Vilka åtgärder avser arbetsmarknadsministern att
              vidta med anledning av detta. Då svarar ministern: Ja, vi har
              skärpt till fas 3. Vi tror att det är lite bättre nu, för vi har
              lite bättre kontroll.
            </seg>
            <seg n="7b30db13">
              Det var inte riktigt så riksdagens beslut var.
            </seg>
            <seg n="76d7bbe7">
              Vilka slutsatser drar arbetsmarknadsministern av de fakta som
              visar att andelen inskrivna i fas 3 ökar medan andelen lönebidragsanställda
              minskar? Jag hör inte någonting när det gäller den frågan. Jag
              hör inte ett svar.
            </seg>
            <seg n="32dfd5a9">
              Jag skulle faktiskt, herr talman, vilja veta vad arbetsmarknadsministern
              drar för slutsatser, om det är så att fas 3 konkurrerar ut lönebidragsanställningar
              och om det är så att arbetsgivarna har vant sig vid att få gratis
              arbetskraft.
            </seg>
            <seg n="4b5f9968">
              Det är den här utvecklingen som regeringen satsar på. Och i anslutning
              till fas 3 ska vi bygga ut sektorn för lågutbildade med låga löner,
              eftersom det inte finns någon riktig jobbsatsning från den här
              regeringen. Man vill inte satsa på utbildning, som vi socialdemokrater
              har föreslagit.
            </seg>
            <seg n="308ac62d">
              Jag hoppas att arbetsmarknadsministern har läst och hört talas
              om det förslag som Stefan Löfven och Ylva Johansson har lagt fram.
              Annars kan hon få en kopia av pressmeddelandet från mig.
            </seg>
          </u>
          <note type="speaker" n="c1c42c46">
            Anf. 70 HILLEVI LARSSON (S):
          </note>
          <u who="hillevi_larsson_618770" xml:id="i-30840f9772834d4b-1" n="02e43669">
            <seg n="7e446987">
              Herr talman! Jag måste bara kort inleda med att säga att jag
              har varit i direkt kontakt med socialtjänsten och fått svart på
              vitt att det inte är någon självklarhet att man får resekostnader
              eller några andra merkostnader kopplade till fas 3 betalda.
            </seg>
            <seg n="9c11fc7f">
              Det är mycket möjligt att det är olika på olika håll i landet,
              men jag har fått svart på vitt att detta absolut inte är någon
              automatik och självklarhet på samma sätt som att det inte är en
              självklarhet att alla barn får hjälp med glasögon. Det skiljer
              sig över landet, och det är samma sak här.
            </seg>
            <seg n="52f6f737">
              Men jag ska nu gå till huvudfrågan: detta med fas 3. Långtidsarbetslösheten
              har ökat. Arbetslösheten har ökat över huvud taget i Sverige från
              6 till 8 procent. Men långtidsarbetslösheten är det största misslyckandet
              för regeringen. Det är en rekordartad ökning. Och människor stannar
              där år efter år.
            </seg>
            <seg n="6fbc38c6">
              Lösningen på det här är inte att de nu ska förnedras inom fas
              3. Jag kan inte förstå hur detta kan vara en lösning, att man
              kan vara nöjd med detta, för det är inget arbete som de har fått.
            </seg>
            <seg n="c9d98e61">
              Det här är gratisarbete. Dessutom är det så många som ungefär
              en tiondel som tvingas leva på försörjningsstöd samtidigt som
              de utför ett heltidsarbete. Jag kan inte för mitt liv förstå hur
              man kan vara nöjd med den här utvecklingen.
            </seg>
            <seg n="e7d70d03">
              Det har misslyckats. Det är möjligt att det fanns en god intention
              bakom det här, att man kanske skulle skrämma folk med fas 3, men
              det fungerar inte. Människor fortsätter att vara arbetslösa år
              efter år och får allt sämre ekonomi och blir alltmer förnedrade.
            </seg>
            <seg n="4fdef751">
              Jag har hört vittnesmål från fas 3 om att människor sitter och
              gråter för att de upplever att arbetsuppgifterna är så meningslösa.
              De upplever sig utnyttjade. Det handlar från anordnarnas sida
              i många fall om att få lägga beslag på de 5 000 kronor som de
              får per arbetslös.
            </seg>
            <seg n="addd9edb">
              Det förekommer avarter. Människor utnyttjas för att göra ordinarie
              arbete. Men det handlar även om att de gör direkt meningslösa
              arbetsuppgifter. Jag hörde talas om ett exempel där man fick gå
              till stationen och intervjua människor som hade varit på resa
              om deras resa. Sedan fick man gå tillbaka och rapportera vad de
              här människorna hade sagt. Men det fanns inget syfte med det här.
              Det fanns ingen mening. Det utmynnade inte i någonting vidare.
            </seg>
            <seg n="ed3c4b2f">
              Det som pågår är ett slöseri med människors resurser.
            </seg>
            <seg n="b9d6c68f">
              Jag vill upprepa mina frågor: Är det verkligen rimligt att den
              här utvecklingen fortsätter, att allt fler lever på försörjningsstöd
              samtidigt som de ska utföra ett heltidsarbete inom fas 3? Vad
              gör regeringen för att bryta den här utvecklingen? Och hur ställer
              sig regeringen till att förbättra a-kassan så att fler kvalificerar
              sig och slipper sälja allt de äger och söka försörjningsstöd?
            </seg>
            <seg n="b7511c76">
              När det gäller arbetstiderna har jag varit i kontakt med en kvinna
              som var helt förtvivlad över de ändrade arbetstiderna. Det har
              gått från 32 timmar, minimum, i veckan som man ska vara hos sin
              fas 3-anordnare till 40 timmar i veckan. Hon har tidigare använt
              de åtta timmarna mellan 32 och 40 timmar till att söka arbete.
              Hon har inte fått lov att göra det hos sin fas 3-anordnare, för
              där ska hon göra vad anordnaren säger till henne.
            </seg>
            <seg n="f96996ec">
              Hon undrar hur hon ska orka om hon ska vara hos sin anordnare
              från 8 till 17. Det går ju inte att få telefonkontakt om man till
              exempel ringer en arbetsgivare utanför de arbetstiderna.
            </seg>
            <seg n="b18eaf3f">
              Jag skulle vilja ha ett svar från regeringen: Är det verkligen
              rimligt att man ska tvingas vara hos sin fas 3-anordnare 8 till
              17 varje vardag och samtidigt söka jobb och delta i utbildningar,
              vilket faktiskt många av de här människorna har behov av för att
              öka chansen att få jobb.
            </seg>
            <seg n="078e0878">
              Hur ska detta gå ihop? Det förstår inte jag. Det är många som
              är förtvivlade nu och är oroade över det här.
            </seg>
          </u>
          <note type="speaker" n="a7bd4f50">
            Anf. 71 HANIF BALI (M):
          </note>
          <u who="hanif_bali_a8fef4" xml:id="i-b7e15d996f390bdc-1" n="9406813b">
            <seg n="6fd1963b">
              Herr talman! Jag vill tacka den föregående talaren. För äntligen
              får vi det svart på vitt. Vi får det nedskrivet. Nu antecknas
              det och förs till protokollet.
            </seg>
            <seg n="94bd4f6f">
              Jag tror att ni hörde när hon sade att det är en massarbetslöshet
              nu som har ökat från 6 till 8 procent. Jag hoppas att alla märkte
              denna lögn som återigen upprepades det är som en gammal trasig
              bandspelare om att arbetslösheten 2006 var 6 procent. Det var
              den inte alls. Arbetslösheten var 2006, då det var högkonjunktur,
              rekordår och tillväxtår, 7,1 procent. Det är 8 nu.
            </seg>
            <seg n="02870871">
              Hur dåliga måste vi ha varit i Sverige? Under en högkonjunktur
              var ni bara 0,9 procent bättre. Vi är i en extrem kris just nu.
              Europa brinner. Företagen varslar och läggs ned. Och ni var bara
              0,9 procent bättre. Och ni vill tillbaka till samma politik.
            </seg>
            <seg n="481e42bc">
              Ni står här och säger att det är meningslösa arbetsuppgifter.
              Samtidigt säger ni: De ska ha lön, för det är arbete de gör. Kan
              ni bestämma er? Är det arbete som görs i fas 3, eller är det inte
              arbete som görs i fas 3?
            </seg>
            <seg n="5ca5ff50">
              Är det sysselsättning, eller är det pysselsättning, som ni brukar
              säga? Kan ni bestämma er för vilken bild av fas 3 ni vill förmedla?
              Jag vill jättegärna veta vilken bild jag måste bemöta. För det
              är väldigt svårt att svara på en fråga som ställs på två helt
              olika sätt och har två helt olika svar.
            </seg>
            <seg n="2bed51bb">
              Snälla, jag önskar lite tydlighet i den här debatten, tack.
            </seg>
          </u>
          <note type="speaker" n="c360de8a">
            Anf. 72 ALI ESBATI (V):
          </note>
          <u who="unknown" xml:id="i-14f8652f0806cb0a-20" n="31daee26">
            <seg n="1edfd094">
              Herr talman! Det är sällan man får höra ett så engagerat försvar
              för arbetslöshetssiffror som uppenbart är dåliga på många olika
              nivåer. Det är en ökning av långtidsarbetslösheten. Det är en
              snabbare ökning än i många andra europeiska länder. Det är i dag
              högre arbetslöshet än i alla andra nordiska länder och så vidare.
              Men det får stå för den föregående talaren.
            </seg>
            <seg n="d017849e">
              Jag fick inga svar på mina funderingar heller, om principiella
              ingångar i socialförsäkringssystemen, till exempel att arbetet
              ska ge lön och att fattigdom ska undvikas i stället för att framskyndas.
            </seg>
            <seg n="0770ea38">
              Vi såg mot slutet av förra året hur vi fick en kraftig ökning
              av antalet personer som genomförde arbete i samband med fas 3-systemet
              men inte fick någon ersättning alls och därmed hänvisades till
              försörjningsstödet, där själva syftet, alltså uppbyggnaden, är
              att man först ska bli fattiggjord innan man har rätten att få
              ersättning.
            </seg>
            <seg n="a01e537a">
              Det är ingen som har hävdat i en seriös debatt om fas 3 att det
              är enkelt att få personer som har varit borta länge från arbetsmarknaden
              in i arbete igen eller att det finns en enkel administrativ åtgärd
              som löser det. Men om det som vi fick höra från regeringen här
              var allvarligt menat, att arbetsmarknadspolitikens syfte ska vara
              att man satsar på dem som är längst bort för att de ska komma
              närmare, är det regeringen som borde ha dragit sig själv hårdast
              i håret och tänkt: Detta gick inte så bra. Vi måste göra någonting
              åt det här.
            </seg>
            <seg n="f73956b1">
              Det är det som är problemet. Det är det som riksdagen också har
              insett, och man har gett i uppdrag till regeringen att göra någonting
              åt det. Vi får fortfarande inga svar på vad regeringen ska göra
              åt det. Det är problemet.
            </seg>
          </u>
          <note type="speaker" n="d4da6470">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-21" n="33f75c7b">
            <seg n="c2ce9035">
              Herr talman! Jag såg förslagen från Socialdemokraterna i dag,
              men jag tyckte att nyheterna lyste med sin frånvaro i det tiopunktsprogram
              som presenterades.
            </seg>
            <seg n="d701e7c0">
              Som svar till Hillevi Larsson vill jag säga att det inte är så
              att regeringen har gjort någon förändring när det gäller att man
              inte ska söka arbete när man är i sysselsättningsfasen. Låt mig
              vara väldigt tydlig när det gäller det.
            </seg>
            <seg n="6c8b0d40">
              Hillevi Larsson har fått kontakt med många människor. Jag tror
              att det bästa man kan göra om det är så att någon upplever att
              de har en felaktig anordnare eller gör någonting som är meningslöst
              är att kontakta Arbetsförmedlingen, för så ska det inte vara.
              Arbetsförmedlingen gör kontroller och försöker följa upp men är
              också beroende av att de människor som är arbetssökande ger signaler,
              för vi löser inte dessa problem i riksdagens talarstol.
            </seg>
            <seg n="bb7dff81">
              Man ska vara hos en anordnare där man känner att det är meningsfullt,
              där man blir bemött med respekt och där man får tillfälle att
              söka arbete i samråd med sin arbetsförmedlare. Om det sedan är
              åtta eller tolv timmar måste man komma överens med sin arbetsförmedlare
              om vad som är rimligt i det enskilda fallet. Det är klart att
              det är helt orimligt att man ska vara på en sysselsättningsplats
              40 timmar i veckan och samtidigt gå en utbildning och söka arbete.
              Det är inte regeringens intention, och det finns inga sådana regler
              inskrivna i de förordningar som finns.
            </seg>
            <seg n="5608a1ef">
              De allra flesta anordnare, vilket jag nämnde tidigare, är kommuner,
              ideella föreningar och stiftelser. En liten del är privata företag.
              Som sagt var: Får man reda på någonting som inte stämmer måste
              man helt enkelt tala om det och få en rättelse till stånd.
            </seg>
            <seg n="54e64727">
              Jag tror också att det är väldigt viktigt att den arbetssökande
              själv får påverka var han eller hon helst själv vill vara och
              kanske kan kontakta något lämpligt ställe där man tror att man
              kan bygga upp sina referenser, få nätverk och stärka sin arbetsförmåga.
              Det finns möjlighet till programinsatser från Arbetsförmedlingen.
            </seg>
            <seg n="863fade7">
              Jag vill också kommentera någonting om ersättningarna som nämndes.
              Det är alltså så att av dem som är i sysselsättningsfasen är det
              ungefär 92 procent som har aktivitetsstöd. De som inte har aktivitetsstöd
              har inte heller arbetat tidigare och har inte kvalificerat sig
              för aktivitetsstöd och inte heller varit med i någon a-kassa.
            </seg>
            <seg n="e94da3e8">
              Såvitt jag har kunnat läsa i Socialdemokraternas förslag har
              ni inte lagt fram några förslag sedan 2008. Då ändrades villkoret
              för a-kassan från 70 timmar till 80 timmar. Sedan dess har det
              inte kommit något budgetförslag från Socialdemokraterna om att
              man skulle ge alla arbetssökande aktivitetsstöd. Ni får rätta
              mig om jag har fel, men något sådant har jag inte kunnat se i
              era egna motioner.
            </seg>
            <seg n="fb0cf40e">
              Uppfattningen är att man ska kvalificera sig för aktivitetsstöd
              och a-kassa. Sedan kan man diskutera om det är rimligt att man
              ska ha jobbat halvtid i ett halvår, vilket vi tycker är ett ganska
              rimligt arbetsvillkor. Socialdemokraterna har inte föreslagit
              att man ska ta bort arbetsvillkoret, såvitt jag vet.
            </seg>
          </u>
          <note type="speaker" n="4eb01bcc">
            Anf. 74 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-7af33661a6824ab8-2" n="73553e9b">
            <seg n="4d27a33c">
              Herr talman! Jag hade önskat få svar på min fråga, men det är
              så här i debatter med Hillevi Engström. Jag brukar ställa ett
              antal frågor som jag får upprepa i mina inlägg, men jag får aldrig
              svar på dem. Sedan kommer det någonting på slutet om att det är
              sossarnas fel.
            </seg>
            <seg n="41a375f3">
              Jag hade i alla fall velat höra vad arbetsmarknadsministern drar
              för slutsatser av de fakta som visar att andelen inskrivna i fas
              3 ökar medan andelen lönebidragsanställda minskar. Kan det vara
              så att arbetsgivarna tycker att det är mer attraktivt att ta emot
              någon och få betalt än att ha någon anställd och betala?
            </seg>
            <seg n="0d367268">
              Hanif Bali satt inte i arbetsmarknadsutskottet den förra mandatperioden,
              men i arbetsmarknadsutskottets betänkande redogör man faktiskt
              för att en del av fas 3-placeringarna är fullständigt meningslösa.
              En del deltagare uppfattar det som väldigt bra sysselsättning,
              och för en del är det rena arbetsplatser där de borde ha en anställning.
            </seg>
            <seg n="301f1fe6">
              En anledning till att det har varit en så stark kritik mot fas
              3 är att människor utnyttjas men faktiskt också får fullständigt
              icke meningsfulla arbetsuppgifter. Att sitta vid ett bord hela
              dagarna och fika tar en inte närmare arbetsmarknaden, och vad
              vi försökte visa var att om man i stället till exempel hade haft
              ett plusjobb med kollektivavtalsenlig lön så hade man haft en
              mycket starkare ställning på arbetsmarknaden. Vi tycker inte att
              fas 3 var någon bra idé.
            </seg>
            <seg n="f396baa9">
              Nu har jag förstått det som att arbetsmarknadsministern är nöjd
              och Hanif Bali är nöjd med fas 3. De är nöjda trots att vi har
              en hög arbetslöshet. Jag förstår inte varför de är nöjda, men
              det kanske arbetsmarknadsministern kan redogöra för i sitt sista
              inlägg, för hon kommer förmodligen inte att svara på mina frågor.
            </seg>
          </u>
          <note type="speaker" n="65d11c05">
            Anf. 75 HILLEVI LARSSON (S):
          </note>
          <u who="hillevi_larsson_618770" xml:id="i-30840f9772834d4b-2" n="02e43669">
            <seg n="9cb1be33">
              Herr talman! Jag tycker att det är väldigt intressant att vi
              nu får ett besked från ministern att man ska kunna söka jobb och
              man ska kunna utbilda sig. Men det har ju gått ut ett dekret till
              alla som är i fas 3 att de ska vara på plats 8.0017.00 varje vardag.
              Det är minst 40 timmar i veckan som gäller, och det blir då helt
              upp till anordnarna att se till att man kan få utbildning och
              söka arbete.
            </seg>
            <seg n="bbf7c6aa">
              Redan i dag har det varit ett problem att kunna få utbilda sig
              samtidigt som man går i fas 3, och det här problemet förvärras
              och förstärks ytterligare. Det har varit bristande kontroll över
              anordnarna. Det har inte fungerat i praktiken, och risken är att
              de här problemen nu förvärras när det är upp till anordnaren.
              Det är ju inte upp till Arbetsförmedlingen, utan det är upp till
              anordnaren att se till att man kan söka arbete och utbilda sig.
            </seg>
            <seg n="9e02d905">
              Det finns de som har hört av sig till Arbetsförmedlingen som
              inte är nöjda med sin fas 3-anordnare, men det finns ingen som
              helst garanti att man får byta anordnare eller att man får komma
              till någon som är bättre. Man kan riskera att komma till en ännu
              sämre anordnare.
            </seg>
            <seg n="cdbd9723">
              Det finns exempel, som hos Jobbfabriken, som av de flesta uppfattas
              som totalt meningslösa arbetsuppgifter. Hela det företaget finns
              till enbart för att få lägga beslag på de här 5 000 kronorna per
              fas 3-arbetslös, och det företaget går med vinst. De vinner på
              fas 3, men de arbetslösa förlorar på det och blir allt fattigare
              och mer förnedrade. Hade det varit så att det fungerade, att långtidsarbetslösheten
              minskade, att människor i fas 3 fick arbete, då hade det varit
              någon vinst med det, men så ser inte verkligheten ut.
            </seg>
            <seg n="ecf4d3b7">
              Det mest skrämmande är ändå att regeringen fullständigt struntar
              i riksdagens beslut. Oavsett vad man tycker om riksdagens beslut
              ska faktiskt regeringen följa riksdagens beslut och stoppa anvisningarna
              till fas 3, vilket regeringen inte har gjort.
            </seg>
          </u>
          <note type="speaker" n="1718ebbb">
            Anf. 76 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-22" n="33f75c7b">
            <seg n="1ca07076">
              Herr talman! Regeringen har också ett ansvar för att hjälpa långtidsarbetslösa
              personer att få ett jobb.
            </seg>
            <seg n="4f5bb564">
              Tittar man på den definition på långtidsarbetslöshet som Socialdemokraterna
              hade tidigare, nämligen sex månaders arbetslöshet och ni kan hålla
              med om att det var den tidigare definitionen har den faktiskt
              minskat. Det är statistiskt säkerställt att antalet personer som
              var arbetslösa den perioden har minskat med 17 000 i arbetskraftsundersökningen
              för januari. Det är alltså den längre arbetslösheten som har ökat.
            </seg>
            <seg n="20335f4a">
              När det gäller anställningar vill jag säga till Hillevi Larsson
              att lönebidragsanställningarna har gått ned, men i gengäld har
              trygghetsanställningarna ökat. Det är en lika viktig anställningsform
              för funktionsnedsatta.
            </seg>
            <seg n="89bc3133">
              Jag vill också säga någonting om dem som är i sysselsättningsfasen.
              Jag tror att det är väldigt viktigt att varje person har en handlingsplan
              som uppdateras, att personen i fråga har kontakt med Arbetsförmedlingen
              och sin handläggare och att man tittar över anvisningstidens längd,
              alltså hur länge en person är hos en anordnare, och att de själva
              får påverka så att de känner att det är meningsfullt och leder
              vidare.
            </seg>
            <seg n="471ee795">
              Vi har också gett ett uppdrag till Arbetsförmedlingen, och där
              ser jag verkligen fram emot att se hur konstruktionen med anordnarbidraget
              ska kunna förbättras så att det ska finnas incitament för att
              människor ska komma ut i arbete. Det är ett förslag som vi väntar
              på från Arbetsförmedlingen.
            </seg>
            <seg n="7885d27f">
              Som sagt var: Arbetslösheten som varar sex månader eller längre
              har minskat med 17 000 personer i arbetskraftsundersökningen för
              januari. Med detta sagt vill jag säga att jag ändå inte är nöjd.
              Det här är en viktig fråga att arbeta vidare med så att alla som
              kan arbeta också får möjlighet att göra det.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="501130a6">
            15 § Svar på interpellation 2012/13:228 om misslyckad jobbpolitik
          </note>
          <note type="speaker" n="f8657014">
            Anf. 77 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-23" n="33f75c7b">
            <seg n="9d1655da">
              Herr talman! Monica Green har frågat vad finansministern avser
              att göra för att få ned massarbetslösheten. Hon har vidare frågat
              vad finansministern avser att göra för att få rätt politiska verktyg
              att kunna bekämpa arbetslösheten.
            </seg>
            <seg n="3a33de6c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="b535e6be">
              Den ekonomiska utvecklingen har varit ogynnsam i omvärlden under
              en lång tid, men trots det har den svenska arbetsmarknaden utvecklats
              förhållandevis väl. Sysselsättningen har återhämtat sig starkt
              under de senaste åren, och arbetskraftsdeltagandet har varit oväntat
              högt jämfört med tidigare lågkonjunkturer. Utvecklingen på den
              svenska arbetsmarknaden framstår som stark också i en internationell
              jämförelse.
            </seg>
            <seg n="800c936f">
              Regeringens reformer innebär bland annat att det blivit mer lönsamt
              att arbeta och billigare att anställa, till exempel unga och långtidsarbetslösa.
              Detta har inneburit att fler grupper som varit borta från arbetsmarknaden
              under lång tid har fått jobb. Allt fler människor tar avgörande
              steg från utanförskap och närmar sig arbetslivet. Detta är positivt
              eftersom jobbchanserna är betydligt större för personer som ingår
              i arbetskraften än för dem som står utanför.
            </seg>
            <seg n="e37beba5">
              Arbetslösheten är trots detta bekymmersam, och tyvärr ser vi
              nu ett försämrat konjunkturläge, vilket innebär att vi behöver
              ytterligare insatser för att underlätta för arbetslösa att komma
              i arbete. Därför finns satsningar på 23 miljarder kronor extra
              i budgetpropositionen för 2013 som stärker svensk ekonomi på lång
              sikt och stöder återhämtningen i ekonomin. Det handlar om reformer
              för att öka möjligheterna att driva företag och stärka svensk
              konkurrenskraft, såsom en sänkning av bolagsskatten och införandet
              av ett investeraravdrag. I paketet ingår också en forsknings-
              och innovationsproposition liksom en infrastrukturproposition.
              Det är insatser som också stimulerar jobb och företagande runt
              om i Sverige.
            </seg>
            <seg n="cd88979e">
              Även arbetsmarknadspolitiska insatser tidigt i arbetslösheten
              förstärks tillfälligt för att motverka att arbetslösheten biter
              sig fast. Regeringen har föreslagit bland annat fler praktik-
              och utbildningsplatser avsedda för personer som riskerar långtidsarbetslöshet.
            </seg>
            <seg n="ea3e9cfe">
              Under 2013 följer regeringen också upp och fortsätter de stora
              satsningar som gjordes i förra årets budget inom arbetsmarknadspolitiken.
              Förstärkt förmedlingsstöd, ökad uppföljning av arbetslösas arbetssökande
              och fler programinsatser är några exempel på åtgärder för att
              bekämpa arbetslösheten.
            </seg>
            <seg n="ef5136f5">
              Regeringen arbetar ständigt med att utveckla politiken. Budgeten
              för 2013 har dock bara hunnit verka i några veckor, och i nuläget
              bedömer regeringen detta som en väl avvägd politik.
            </seg>
          </u>
          <note type="speaker" n="656da655">
            Anf. 78 MONICA GREEN (S):
          </note>
          <u who="monica_green_fc276c" xml:id="i-eec09b5697b3958b-0" n="24efd2f9">
            <seg n="515dbb0e">
              Herr talman! Jag har väckt en interpellation till finansministern
              om massarbetslösheten i Sverige eftersom massarbetslöshet hänger
              ihop med ekonomin. Det är inte bra för ekonomin att så många människor
              inte tas till vara i det här landet. Jag hade velat diskutera
              frågan med finansministern. Jag tror till och med att Hillevi
              Engström hade fått lite draghjälp till sitt område om finansministern
              hade kommit hit för att diskutera med mig. Men det ville han inte,
              utan han lämnade över interpellationen till Hillevi Engström.
            </seg>
            <seg n="9aee7807">
              Å ena sidan stramar vi in diskussionen något, vilket jag inte
              tycker är bra. Å andra sidan är regeringen kollektivt ansvarig
              för alla beslut, och därför tar jag mig friheten att ändå ställa
              frågor som rör Finansdepartementet eftersom det var finansministern
              jag hade ställt frågorna till.
            </seg>
            <seg n="380ebf0d">
              Hillevi Engström räknar upp en rad saker som den borgerliga regeringen
              har gjort, till exempel investerat i de arbetslösa och incitament.
              Ingenting av detta har hjälpt. Massarbetslösheten ökar. Vi är
              på väg mot 8 procents arbetslöshet. Sverige har högre arbetslöshet
              än andra jämförbara länder, trots att Hillevi Engström påstår
              något annat. Ni vill gärna jämföra er med de sydliga europeiska
              länderna, men i våra grannländer Belgien, Danmark, Tyskland, England
              med flera jämförbara länder är arbetslösheten lägre.
            </seg>
            <seg n="75c995c5">
              Att slå sig för bröstet och påstå att Sverige har klarat krisen
              bättre än andra länder stämmer inte. Det är påfund som framförs
              för att det ska låta bra.
            </seg>
            <seg n="e8911fd0">
              Långtidsarbetslösheten har tredubblats. Den har gått från 24
              000 till 70 000 människor av kött och blod som nu har varit arbetslösa
              i mer än 24 månader.
            </seg>
            <seg n="6e7426fb">
              I går var jag i Tibro. Skaraborg är hårt drabbat av hög arbetslöshet.
              Jag hälsade på ett företag som heter Swedwood, som nu ska läggas
              ned. Jag träffade människor som är livrädda för att bli arbetslösa.
              Varför är de livrädda för att bli arbetslösa? Både Hillevi Engström
              och jag vet mycket väl och även Anders Borg vet att trygga människor
              vågar mer. De vågar satsa på framtiden, utbildning och familj.
              Men de är livrädda därför att de vet att deras ekonomi kommer
              att slås i spillror. Det kallar Anders Borg och Hillevi Engström
              incitament. Det är bra att de får gå från hus och hem, att människorna
              i Tibro är rädda för att hamna i arbetslöshet nu.
            </seg>
            <seg n="94136585">
              Jag själv tycker inte att det är en bra politik. Att styra med
              hjälp av rädda människor är inte bra. Vi socialdemokrater vill
              se en helt annan politik, en offensiv satsning där vi tror på
              människorna, investerar för framtiden, investerar i miljö, satsar
              på kollektivtrafiken på vägar och järnvägar samt satsar på miljöanpassade
              bostäder. Det är sådant som ger arbete i stället för att skrämma
              människor till tystnad.
            </seg>
            <seg n="342ddef0">
              Satsa på utbildning och framtidstro. Det är vad jag vill se i
              stället.
            </seg>
          </u>
          <note type="speaker" n="269d4d71">
            Anf. 79 BERIT HÖGMAN (S):
          </note>
          <u who="berit_hogman_6b113f" xml:id="i-35cd8a11099676d2-0" n="3e960ad2">
            <seg n="648bbaed">
              Herr talman! Jag hade också uppskattat att få diskutera styrning
              av statliga myndigheter med finansministern. Men jag är naturligtvis
              också tacksam för att få diskutera Arbetsförmedlingen med arbetsmarknadsministern.
            </seg>
            <seg n="592f4211">
              Jag vet inte om någon statlig myndighet har ett så långt och
              detaljerat regleringsbrev som Arbetsförmedlingen. Trots detta
              finns 70 000 långtidsarbetslösa människor. Långtidsarbetslösheten
              har stigit med över 70 procent sedan september 2006. I de tidigare
              inläggen sade arbetsmarknadsministern att det inte var något större
              problem utan att regeringen hade en väl avvägd politik.
            </seg>
            <seg n="f8081aba">
              För någon vecka sedan besökte jag en av de åtta arbetsförmedlingar
              i landet som klarar de av Arbetsförmedlingen uppsatta målen. Av
              drygt 300 arbetsförmedlingar i landet finns åtta som klarar de
              uppsatta målen. Det var naturligtvis kul för dem och de arbetssökande
              i det arbetsmarknadsområdet.
            </seg>
            <seg n="69e45823">
              Jag frågade de anställda vad de tror att det beror på att de
              klarar uppdraget. De sade att de trodde att det berodde på att
              de kan behålla professionell personal, att de har god kontakt
              med det omgivande samhället, med arbetsgivare, både privat och
              offentligt, och de facto att arbetsförmedlingarna låg i glesbygd.
              Det var ont om alternativ, ont om privata jobbcoacher och annat.
              Det är svårt att tjäna pengar på folk i glesbygd oavsett om det
              handlar om vård och omsorg eller om det handlar om privata aktörer.
            </seg>
            <seg n="bbcaac48">
              När endast åtta av drygt 300 arbetsförmedlingar klarar måluppfyllelsen
              och alltför många hamnar i den förhatliga fas 3, anser inte arbetsmarknadsministern
              att det måste vara något grundläggande fel i regeringens och arbetsmarknadsministerns
              sätt att styra arbetsmarknadspolitiken? När därtill 18 miljarder
              lämnas tillbaka till staten för att de inte kan användas för bland
              annat de 70 000 långtidsarbetslösa, inser inte då arbetsmarknadsministern
              att regeringen har ett bekymmer med styrning och ledning av arbetsmarknadspolitiken?
            </seg>
            <seg n="62286c90">
              Ser inte statsrådet något samband mellan det sätt som regeringen
              väljer att styra arbetsmarknadspolitiken och resultatet i antalet
              arbetslösa?
            </seg>
            <seg n="e89b5b93">
              Jag fick även på den här arbetsplatsen de frågor jag alltid får
              när jag besöker arbetsförmedlingar: Varför måste ni politiker
              skapa så många detaljregler? Varför måste ni vara så klåfingriga?
              Varför kan ni inte låta vår professionalitet och vår kunskap om
              vad som behöver göras få gälla?
            </seg>
            <seg n="6b9190b7">
              Jag känner inte att jag som socialdemokrat behöver ta åt mig
              den kritiken, för det är precis detta som är en av punkterna i
              vårt tiopunktsprogram från så sent som i dag nämligen att ha tillit
              till professionen.
            </seg>
            <seg n="64b8639d">
              Därför blir min andra fråga till arbetsmarknadsministern: När
              ska arbetsmarknadsministern visa tillit till den profession som
              finns på landets arbetsförmedlingar?
            </seg>
          </u>
          <note type="speaker" n="90f27940">
            Anf. 80 HANIF BALI (M):
          </note>
          <u who="hanif_bali_a8fef4" xml:id="i-b7e15d996f390bdc-2" n="9406813b">
            <seg n="3c4b21c9">
              Herr talman! Återigen målas det upp en bild här av att Sverige
              är ett exceptionellt land ett exceptionellt dåligt land och ett
              exceptionellt dåligt land när det gäller arbetslöshet. Men låt
              oss titta oss omkring i våra kära grannländer. Norge är det lite
              jobbigt att jämföra med eftersom de är kvar i det gamla Göran
              Personsska måttet för att mäta arbetslöshet. Det är alltså lite
              svårt att jämföra sig med Norge. De har också en massa oljepengar
              och sådant. Men låt oss jämföra oss med några som inte har det.
              Låt oss jämföra oss själva med Finland, med en arbetslöshet på
              7,7 procent. Det är inte så radikalt mycket annorlunda jämfört
              med Sverige. Eller jämför till exempel med Danmark, med en arbetslöshet
              på 7,9 procent! Är det så radikalt mycket annorlunda jämfört med
              Sverige?
            </seg>
            <seg n="6fba4c65">
              Då ska vi också komma ihåg att detta är ganska slutna länder.
              Danmark, till exempel, har migration men endast migration av människor
              som är starka och rustade och som inte kommer från krigshärdar
              utan som endast arbetskraftsinvandrar. Sverige är ett öppet land
              som tar emot människor som kanske inte har den lättaste och snabbaste
              vägen in till det där jobbet. De kanske inte har den enklaste
              och rakaste vägen in på arbetsmarknaden, men vi ger dem en chans
              till ett drägligt leverne i alla fall. Trots det är Sverige nästan
              identiskt i jämförelse med Danmark och Finland.
            </seg>
            <seg n="fcd26e3d">
              Så absolut låt oss göra dessa jämförelser! Förklara för oss hur
              dåligt det är! Men det är intressant att även jämföra långtidsarbetslöshet.
              Vi diskuterar ju fas 3 och långtidsarbetslöshet här. Då kommer
              vi fram till att Sverige har lägst långtidsarbetslöshet av alla
              dessa länder. Vi har lägst andel långtidsarbetslösa bland våra
              arbetslösa.
            </seg>
            <seg n="d927738e">
              Verkligheten passar inte ihop med retoriken. Ni kan försöka skapa
              er en annorlunda verklighet och se hur ni kommer att lyckas med
              det i Socialdemokraterna, eller så anpassar ni retoriken efter
              verkligheten.
            </seg>
            <seg n="45abdbbf">
              Många tror att vi står här uppe och försvarar fas 3 och det nuvarande
              och att vi är nöjda. Nej, så är det inte. Det enda vi säger är
              att vi inte tycker att det är bra som det är nu. Däremot tycker
              vi att det ni vill göra är dåligt. Det är en ganska stor skillnad.
              Vi tycker att era förslag är dåliga. De är dåliga, de kommer att
              ge dåliga resultat och de kommer att göra det sämre än det är
              nu. Vad vi vill göra är att få Sverige att bli bättre. Men Socialdemokraterna
              står här och säger: Bara för att ni är emot våra förslag tycker
              ni att det är bra som det är nu. Nej, vi är för våra förslag!
              Vi har massor av förslag för att kunna förbättra och sänka trösklarna
              in i arbete. Det gäller till exempel det som har skett i och med
              den senaste budgeten med minskade marginaleffekter för folk i
              försörjningsstöd. Det handlar om fler satsningar, exempelvis för
              att få utrikesfödda eller ungdomar in i arbete. Det handlar om
              lärlingsprovanställningar etcetera. Det är förslag som vi tycker
              är bra.
            </seg>
            <seg n="965667f6">
              Men var är era förslag? Var är Socialdemokraternas förslag? Det
              är samma gamla röta sedan 2006. Inget är nytt. Partiledare har
              bytts tre gånger, men politiken är densamma. Vi har redan provat
              detta. Det funkade inte, och det kommer inte att funka i framtiden
              heller. Så kom gärna upp och klaga, men leverera egna svar först,
              tack!
            </seg>
          </u>
          <note type="speaker" n="7812d8cb">
            Anf. 81 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-24" n="33f75c7b">
            <seg n="328c0eed">
              Herr talman! Detta är en spännande debatt. Jag ska göra några
              reflexioner. Berit Högman tog upp Arbetsförmedlingens regleringsbrev.
              Jag vill säga någonting om Arbetsförmedlingen: Jag har stort förtroende
              för de många medarbetare som sliter och verkligen gör ett bra
              arbete. Ibland tror jag att jag är den enda som försvarar dem,
              för de får mycket kritik. Det är klart att de alltid kan bli bättre,
              men i huvudsak gör de ett gott arbete. Jag har stor tillit till
              deras profession. Man har också höjt kompetensen avsevärt; numera
              rekryterar man uteslutande anställda med akademisk bakgrund.
            </seg>
            <seg n="73e188f1">
              Jag tror att det är viktigt att vi har ett tydligt regleringsbrev.
              Det som jag framför allt har understrukit i årets regleringsbrev
              handlar om att bygga förtroende ute bland såväl arbetssökande
              som allmänheten i stort och i näringslivet, enskilda företag och
              organisationer. Det handlar också om att samverka ännu bättre
              med kommuner. Det är en viktig del för mig.
            </seg>
            <seg n="d7743fa9">
              Jag tror att det är viktigt att man som myndighet ska jobba på
              ett rättssäkert och likartat sätt runt om i landet. Med detta
              sagt ska man ta till vara den kompetens som varje enskild arbetsförmedlare
              har. Men jag tror inte på modellen låt hundra blommor blomma.
              Jag tycker inte att det skulle vara ansvarsfullt att säga: Här
              är pengar gör vad ni tycker! Man ska göra det som kommer att leda
              till att människor förstärker sina jobbchanser. Det är meningslöst
              att skicka en person på en utbildning som han eller hon inte kan
              eller vill tillgodogöra sig och som inte kommer att leda till
              ett arbete. Där kommer professionaliteten in. Det handlar om att
              bedöma vad som passar var och en.
            </seg>
            <seg n="07df3bd2">
              Hanif Bali var inne lite grann på Sveriges förhållande till andra
              länder. Jag försöker resa runt i Sverige, men jag har också rest
              en del runt i Europa. Jag träffar mina kolleger ganska ofta. Det
              är klart att det inte går att göra jämförelser rakt av med andra
              länder. Låt oss till exempel titta på Tyskland, som vi många gånger
              lyfter fram, med en lägre ungdomsarbetslöshet och en lägre arbetslöshet
              generellt. Jag vet inte om Socialdemokraterna förespråkar de Hartzreformer
              som man har genomfört dels under den borgerliga regeringen, dels
              under socialdemokratiska regeringar i Tyskland. Är Socialdemokraterna
              här i Sverige medvetna om vad den tyska modellen innebär när ni
              lyfter fram Tyskland som ett föredöme? Jag tror inte det. Det
              skulle vara ett stort avsteg från lönebildningen i Sverige och
              från den modell som drivs här och som jag förespråkar, det vill
              säga att vi inte ska lägga oss i lönebildningen och arbetsmarknadens
              parters ansvar. Eller tycker Socialdemokraterna någonting annat?
            </seg>
            <seg n="a99d98af">
              Man har många lärlingar i Tyskland. Det är jättebra. Där har
              lärlingarna en lön på ungefär 300400 euro per månad. Är det detta
              som är Socialdemokraternas förslag att det ska vara sådana ungdomslöner
              i Sverige? Eller ska vi ha det som i Danmark easy to hire, easy
              to fire? Där har man mycket lättare att säga upp personer som
              har en anställning. Är det detta ni föreslår?
            </seg>
            <seg n="bd1ca4aa">
              Man måste se saker i sitt sammanhang och bygga en modell utifrån
              Sveriges förutsättningar. Man måste titta på de resultat som vi
              har uppnått. Jag tycker att många länder gör mycket intressanta
              saker. Vi försöker ta till oss det de gör som är bra, men vi anpassar
              det också till svenska förhållanden med den svenska lönebildningen
              och den svenska arbetsrätten som jag tycker är viktiga och som
              jag står upp för.
            </seg>
            <seg n="f60692a8">
              Avslutningsvis vill jag säga någonting om de offensiva satsningar
              som regeringen gör. Vi är nämligen helt övertygade om att våra
              reformer leder till att fler får jobb och fler företag stannar
              i Sverige. Era reformer kommer att leda till färre jobb i Sverige.
              Det blir en chockhöjning på skatter och avgifter med 30 miljarder
              kronor. Det finns det ingen ekonom som förespråkar och ingen forskning
              som stöder. Det är intressant att se var ni får dessa idéer ifrån.
              De kommer att slå framför allt mot de svagaste och framför allt
              mot ungdomars möjlighet att etablera sig på arbetsmarknaden.
            </seg>
          </u>
          <note type="speaker" n="0e6afd2c">
            Anf. 82 MONICA GREEN (S):
          </note>
          <u who="monica_green_fc276c" xml:id="i-eec09b5697b3958b-1" n="24efd2f9">
            <seg n="b5c6671f">
              Herr talman! Nu gäller det förstås att byta debatteknik från
              de borgerligas sida. I flera års tid har ni sagt: Titta på Grekland,
              titta på Italien och titta på Spanien. Se hur fruktansvärt det
              är där! Så vill vi väl inte ha det i Sverige. Titta hur bra vi
              har det i Sverige!
            </seg>
            <seg n="5bc352b6">
              Vi påpekar nu att vi kan titta på våra grannländer. Sverige är
              inte ett dugg bättre än de. Då får vi höra: Nej, det går inte
              att jämföra med utlandet. Ni kan inte hålla på och jämföra med
              utlandet.
            </seg>
            <seg n="8c6fc82c">
              Men det har ni gjort i flera års tid nu. Ni har jämfört Sverige
              med den grekiska modellen, vilket är horribelt. Jag har fått höra
              detta flera gånger från Anders Borg: Det är förfärligt. Tänk om
              vi skulle ha det som i Grekland, som i Italien eller som i Spanien!
            </seg>
            <seg n="f206fb99">
              Det har jag aldrig förordat. Men jag har fått höra från de borgerliga
              företrädarna att det är klart att vi inte ska ha det så. Nej,
              det har jag heller aldrig förespråkat. Men när jag nu påvisar
              att Sverige inte är ett dugg bättre än våra grannländer får vi
              höra att det inte går att jämföra med utlandet.
            </seg>
            <seg n="0b6fe7c7">
              Okej fine, då tar vi Sverige. Då diskuterar vi den svenska modellen.
              Jag tycker att det är jättebra om vi kan enas om det.
            </seg>
            <seg n="a805781a">
              Vad vill vi göra med Sverige? Vi vill vidta åtgärder och skapa
              jobb. Ni påstår att era skattesänkningar har lett till jobb. Var
              är de jobben? Vi har en massarbetslöshet. Vi har en högre arbetslöshet
              nu än vad vi hade 2006. Alltså betyder det att era åtgärder inte
              har hjälpt. Det är bevis nog på att vi måste byta politik. Att
              sänka skatterna hjälper uppenbarligen inte. Då är det bättre att
              satsa.
            </seg>
            <seg n="1663a6cf">
              Jag sade i mitt första inlägg, och jag kan upprepa det, eftersom
              alla inte hör vad jag säger, att vi vill investera i framtiden.
              Vi vill investera i miljöanpassade bostäder, i miljöteknik, i
              forskning och innovation, i näringspolitisk samverkan och i att
              skräddarsy varje arbetslös persons kompetenstrappa och kompetensförsäkring.
            </seg>
            <seg n="b6f03497">
              Vi tycker att det är slöseri att arbetsförmedlingarna har skickat
              tillbaka 18 miljarder sedan 2007. Det är 18 miljarder som de hade
              kunnat använda till att utbilda de arbetslösa, att validera dem
              och se till att de får en praktikplats någonstans och en möjlighet
              att träna sig fram på arbetsmarknaden. Men på grund av de strikta
              reglerna skickar Arbetsförmedlingen tillbaka pengar. Sammanlagt
              har det nu blivit 18 miljarder. Jag kan inte tycka att det är
              en bra politik.
            </seg>
            <seg n="dedb924f">
              Vi vill att arbetsförmedlingarna ska vara matchningsspecialister,
              eftersom det finns många företag här i landet som säger att de
              saknar den och den kompetensen samtidigt som vi har många arbetslösa.
              Därför tycker vi att Arbetsförmedlingen ska öka matchningskompetensen.
            </seg>
            <seg n="f20cf816">
              När jag var i Tibro i går fick jag höra de skräckslagna människorna
              berätta om en familj där båda föräldrarna blivit arbetslösa och
              pojken fått sluta med ishockey, eftersom det blev för dyrt. Det
              leder till så stora ekonomiska konsekvenser att man är livrädd
              för arbetslöshet.
            </seg>
            <seg n="3c9700a5">
              Er politik har kört in i väggen. Er politik leder inte till fler
              jobb. Era skattesänkningar har inte hjälpt, alltså behöver vi
              byta politik till en framtidsinriktad sådan som tror på människorna
              och som satsar på innovation, utbildning och på framtiden.
            </seg>
          </u>
          <note type="speaker" n="baccd5c2">
            Anf. 83 BERIT HÖGMAN (S):
          </note>
          <u who="berit_hogman_6b113f" xml:id="i-35cd8a11099676d2-1" n="3e960ad2">
            <seg n="bc203717">
              Herr talman! Jag tycker att det är bra att Hillevi Engström har
              stor tilltro till Arbetsförmedlingens anställda. Men då är det
              viktigt att ge personalen förutsättningar så att fler arbetsförmedlingar
              kan nå målen. Åtta av drygt 300 är verkligen inget bra resultat.
              Jag behöver inte på något sätt jämföra med andra länder, därför
              att vi har tillräckligt många arbetssökande, vi har tillräckligt
              många arbetslösa ungdomar och vuxna, i det här landet för att
              känna att uppdraget är viktigt. När var femte rekrytering misslyckas
              enligt Svenskt Näringsliv och när hälften av de arbetslösa saknar
              en arbetslöshetsförsäkring har vi stora problem i vårt land.
            </seg>
            <seg n="105dc2b8">
              Hillevi Engström säger: Det är ju ingen idé att utbilda om det
              inte finns jobb. Jag tror att det var min morfar som lärde mig
              att finns det någonting som aldrig är tungt att bära är det kunskap.
              Finns det någonting som vi har lärt oss av samhällsutvecklingen
              är det att kunskap, forskning och kreativitet skapar jobb i sig.
              Ett samhälles värdighet mäts på sätt och vis med på vilket sätt
              vi ser till att människor får tillgång till kunskap. Med det resonemang
              som Hillevi Engström har att det ändå inte är någon idé att utbilda
              om det inte finns jobb förstår jag varför ni låter skolresultaten
              sjunka. Då förstår jag varför fler än någonsin går ut grundskolan
              med ofullständiga betyg. Då förstår jag varför ni stänger så många
              dörrar i vuxenutbildningen. Ni har de facto gett upp. Ni har abdikerat
              från uppdraget och ansvaret. Ni har över huvud taget inte tron
              på att politik kan göra skillnad och på alla människors rätt till
              arbete eller utbildning.
            </seg>
            <seg n="fab80024">
              Jag kan inte på annat sätt tolka arbetsmarknadsministerns inlägg
              än så här: Det är ingen idé att utbilda om det inte direkt leder
              till jobb.
            </seg>
          </u>
          <note type="speaker" n="41edce27">
            Anf. 84 HANIF BALI (M):
          </note>
          <u who="hanif_bali_a8fef4" xml:id="i-b7e15d996f390bdc-3" n="9406813b">
            <seg n="732b48a3">
              Herr talman! Vi fick precis reda på att Socialdemokraterna är
              arga för att vi förut bad dem jämföra med Grekland och nu tycker
              att det inte blir rättvisande när de vill jämföra med Danmark.
              Men jämför oss absolut med Grekland och Danmark, jämför oss med
              vilka länder du vill! Det är lite märkligt att en person som förut
              kandiderade till att bli finanspolitisk talesperson för Socialdemokraterna
              inte förstår skillnaden mellan statsfinanser och arbetsmarknadspolitik.
              Det är två olika saker. Vi menade statsfinanserna när vi sade:
              Titta på Grekland. Vi pratar om arbetsmarknad när vi säger: Titta
              på Danmark, titta på Tyskland, titta på Norge eller titta på Finland.
              Det vore jättebra om du kunde skilja på dessa områden och utskottsområden.
            </seg>
            <seg n="2ff3d9b8">
              Jag vill komma tillbaka till det här med utbildning. Vi får höra:
              Utbildning, utbildning, det är så viktigt med utbildning. Som
              om Sverige inte har världens mest utbyggda reguljära skolsystem!
              Som om det inte finns komvux, högskolor och distansutbildningar!
              Vi lägger extremt mycket pengar på offentlig skola i detta land,
              men det är alltid den socialdemokratiska lilla speciallösningen
              med arbetsmarknadsutbildningar som är lösningen på alla problem
              mellan himmel och jord. Vi provade det. IFAU kom fram till i sin
              rapport att den mest ineffektiva arbetsmarknadsåtgärden som Sverige
              någonsin har sysslat med var arbetsmarknadsutbildningarna under
              90-talet de breda utbildningarna där man utbildade 30 000 åt ena
              hållet och 30 000 åt andra hållet utan att ha en aning om ifall
              det fanns arbete för de utbildningarna över huvud taget.
            </seg>
            <seg n="9743620a">
              Nej, det duger inte med samma gamla politik. Kom med nytt, och
              kom med något bra denna gång.
            </seg>
          </u>
          <note type="speaker" n="15aa658a">
            Anf. 85 MEERI WASBERG (S):
          </note>
          <u who="meeri_wasberg_ebd701" xml:id="i-2ad5162d5caeb03e-0" n="a8957ee6">
            <seg n="99725d52">
              Herr talman! Jag hade inte tänkt gå upp i den här debatten, men
              det finns ett par ingredienser som gör det helt ofrånkomligt för
              mig med min bakgrund göra det.
            </seg>
            <seg n="79fc7dae">
              Jag tycker att det är fantastiskt att vi har en arbetsmarknadsminister
              som så tydligt uttalar ett starkt förtroende för Arbetsförmedlingen
              och för arbetsförmedlarna. Det förtroendet delar jag vad gäller
              arbetsförmedlarna och deras möjlighet och kompetens att utföra
              ett bra arbete. Jag är däremot inte särskilt imponerad av regeringens
              arbetsmarknadspolitik som ju är det verktyg som arbetsförmedlarna
              har att försöka arbeta med varje dag.
            </seg>
            <seg n="b8c75ab2">
              Jag tycker också att det är ett fattigdomsbevis att regeringen
              i ett regleringsbrev känner sig tvungen att ge i uppdrag åt en
              myndighet att arbeta med myndighetens förtroende hos allmänheten.
              Det borde vara så att det arbete som myndigheten utför lägger
              grunden för det goda förtroendet i medborgarnas ögon.
            </seg>
            <seg n="9b6b13f0">
              Regeringens detaljstyrning av myndigheten och sätt att bakbinda
              kreativa, skickliga arbetsförmedlare i deras dagliga arbete är
              problemet. Problemet är inte arbetsförmedlarna.
            </seg>
            <seg n="5dd77647">
              Trots alla lovord som sagts i talarstolen om Arbetsförmedlingen
              och arbetsmarknadspolitiken i allmänheten faller mycket tillbaka
              på att det saknas resurser. En resurs är framför allt tid, tid
              som i dag läggs på att tillfredsställa våra olika statistiksystem,
              knappa in uppgifter i våra olika system, Arbetsförmedlingens informationssystem
              och annat. Det går åt mer och mer tid till administration och
              mindre och mindre tid till att göra det viktiga förmedlararbetet,
              att vara ute och besöka arbetsgivare, inhämta nya platser, bistå
              med den brygga som Arbetsförmedlingen skulle kunna vara för arbetslösa
              personer så att de ska finna ett arbete.
            </seg>
            <seg n="320c1924">
              Jag tycker nog att regeringen i en god anda av självrannsakan
              verkligen borde fundera på om den arbetsmarknadspolitik som i
              dag förs ger Arbetsförmedlingen de goda förutsättningarna för
              att kunna göra ett gott arbete.
            </seg>
            <seg n="69d4562e">
              I en tidigare debatt diskuterades hur länge personerna i genomsnitt
              varit arbetslösa innan de hamnade i det så kallade fas 3. Om jag
              inte missminner mig statsrådet får gärna rätta mig om jag har
              fel sade statsrådet att dessa personer i genomsnitt varit arbetslösa
              i sju år. En fråga man kan fundera på är hur länge den nuvarande
              regeringen suttit vid makten.
            </seg>
          </u>
          <note type="speaker" n="93fc4b29">
            Anf. 86 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-25" n="33f75c7b">
            <seg n="9c65111f">
              Herr talman! Monica Green påstår att det inte hjälper att sänka
              skatterna. Det får man ta som intäkt för att det, om Socialdemokraterna
              mot förmodan kommer till makten vi får verkligen hoppas att det
              inte sker kommer att bli ordentligt höjda skatter eftersom det
              uppenbarligen, enligt Monica Green, löser problemen. De förslag
              som Socialdemokraterna lagt fram i sin budgetmotion, med skattehöjningar
              för arbetsgivare och enskilda på uppemot 30 miljarder kronor,
              förespråkar ingen ekonom, särskilt inte i dessa tider.
            </seg>
            <seg n="c75d30ad">
              Många tittar på Sverige, vilket Monica Green också tog upp. De
              tittar på hur vi under krisåren löst arbetsmarknadspolitiken och
              hur vi arbetar. I långtidsbudgeten för EU har man till och med
              lagt in 6 miljarder euro i särskilda ungdomsgarantier. Pengar
              som medlemsstaterna själva inte har ska, som det troligen kommer
              att utformas, gå till de mest drabbade för att därigenom kunna
              ge ungdomar chans till praktik och på olika sätt stötta dem i
              jakten på ett arbete så att de kan komma tillbaka till arbetsmarknaden.
            </seg>
            <seg n="5a180795">
              Vi nämns ofta som föregångare, och det är jag stolt över, även
              om jag inte kan vara nöjd förrän alla som kan arbeta har ett arbete
              att gå till.
            </seg>
            <seg n="dad2ab5f">
              Det sägs att Arbetsförmedlingen borde bli matchningsspecialist.
              Jag blev lite brydd när jag hörde Socialdemokraternas presskonferens
              i dag där det talades om det överskott som Arbetsförmedlingen
              har. Det överskottet beror framför allt på att arbetslösheten
              aldrig blev så hög som vi prognostiserade. Den blev lägre. Det
              beror också på att man inte fått tillräckligt många arbetsgivare
              som är benägna att anställa en person med anställningsstöd. Det
              är orsaken till att det blivit pengar över.
            </seg>
            <seg n="01e88942">
              Då menar Socialdemokraterna att vi ska ta dessa pengar och lägga
              dem på utbildning. Vi ska utbilda på olika sätt. Jag ställer mig
              frågan om det är Socialdemokraternas politik att bekosta längre
              högskoleutbildningar eller yrkesutbildningar via skattemedel,
              att man ska få betalt för att gå en utbildning och bli civilingenjör,
              sjuksköterska, it-specialist, alltså utbilda sig i den typen av
              yrken som näringslivet efterfrågar. Det som näringslivet efterfrågar
              är nämligen specialistkompetens, och sådana utbildningar tar ganska
              många år. Är det vad ni socialdemokrater avser när ni säger att
              man ska ge långtidsarbetslösa utbildningar för att matcha det
              som näringslivet efterfrågar? Det är en relevant fråga, för det
              skulle i så fall lite grann innebära ett paradigmskifte.
            </seg>
            <seg n="63f81757">
              Vi har tidigare varit ganska överens om att vi i Sverige har
              ett utbyggt studiemedelssystem där alla kan få såväl studiebidrag
              som studiemedel för att kunna gå längre utbildningar. Menar ni
              socialdemokrater att det ska ske inom arbetsmarknadspolitiken,
              genom att utbilda personer till dessa specialistyrken? Den frågan
              är ni svaret skyldiga.
            </seg>
          </u>
          <note type="speaker" n="bd3032bf">
            Anf. 87 MONICA GREEN (S):
          </note>
          <u who="monica_green_fc276c" xml:id="i-eec09b5697b3958b-2" n="24efd2f9">
            <seg n="db49d42c">
              Herr talman! Jag har ställt en interpellation till finansministern
              om massarbetslösheten i Sverige, eftersom den fortsatta massarbetslösheten
              inte är bra för ekonomin. Det är inte bra med de ökade klyftorna.
              Det är inte bra att ungdomar går arbetslösa.
            </seg>
            <seg n="3766107d">
              Jag vill verkligen bejaka Sverige och det som är bra med Sverige.
              Jag vill bejaka det livslånga lärandet som vi hade en gång i tiden.
              Vi hade, enligt Skolverket, 112 000 platser på vuxenutbildningen.
              Nu har vi 88 000, och vi har betydligt fler arbetslösa. Man kunde
              tycka att det är nu de platserna skulle behövas.
            </seg>
            <seg n="8c2cf049">
              Ja, jag bejakar verkligen Sverige. Jag vill att människor ska
              få chansen, chansen till validering, chansen till utbildning,
              chansen till en flexibel möjlighet på Arbetsförmedlingen och arbetsmarknaden.
              Jag vill att vi ska ha flexibla arbetsförmedlare som har möjlighet
              att använda pengarna på ett annat sätt och inte är strikt bakbundna
              av regleringsbrevet, arbetsförmedlare som inte behöver säga: Ojdå,
              vi kan inte använda pengarna på annat sätt, alltså måste vi skicka
              tillbaka dem.
            </seg>
            <seg n="4bad2b20">
              Tänk om vi hade haft en mer flexibel lösning hos Arbetsförmedlingen
              så att de för varje arbetslös kunnat skräddarsy vad den personen
              behöver, genom att fråga: Vad är det du behöver för att stärka
              din kompetens? Behöver du praktik någonstans? Behöver du utbildning?
              Behöver du validering? Behöver du språkhjälp? Vad behöver du för
              att stärka dig så att du kan komma tillbaka till arbetsmarknaden
              så fort som möjligt?
            </seg>
            <seg n="9a8d341b">
              Så har vi det inte i dag. I dag har vi en massarbetslöshet där
              människor får vänta. De får vänta väldigt lång tid innan de blir
              hjälpta. Ungdomar får vänta. Arbetslösa vuxna får vänta tills
              de blir långtidsarbetslösa, för då är de prioriterade. Det är
              inget bra system.
            </seg>
            <seg n="78e943b4">
              Jag vill bejaka Sverige och de investeringar vi kan göra för
              varje människa. Tyvärr kan vi inte det i Sverige i dag.
            </seg>
          </u>
          <note type="speaker" n="533e2fd0">
            Anf. 88 MEERI WASBERG (S):
          </note>
          <u who="meeri_wasberg_ebd701" xml:id="i-2ad5162d5caeb03e-1" n="a8957ee6">
            <seg n="3b5e6ee3">
              Herr talman! Jag är benägen att hålla med min kollega i den tidigare
              debatten, som konstaterade att det inte blir några svar. Det blir
              mycket om att det är någon annans fel och någon annans problem.
              Det går dock inte att komma ifrån att den regering som nu sitter
              vid rodret, och som suttit där ett bra tag, hela tiden har talat
              om hur duktig den är på arbetsmarknadspolitik.
            </seg>
            <seg n="de1a705f">
              Den interpellation som Monica Green har ställt är intressant
              ur flera perspektiv. Arbetslöshet i sig är inte bara ett slöseri
              med de mänskliga resurserna den enskilde individen som är arbetslös
              utan också ett slöseri med hela samhället och med hela vår tillväxtdrivna
              ekonomi.
            </seg>
            <seg n="5189a129">
              Jag kan förstå att statsrådet väljer att inte svara på min retoriska
              fråga beträffande vilka som styrt sedan 2006 eftersom ganska många
              av dem vi talar om både har blivit och fortsätter att vara arbetslösa
              under den nuvarande regeringens tid. Vi får väl se statsrådet
              har ju möjlighet att återkomma i sitt sista inlägg.
            </seg>
          </u>
          <note type="speaker" n="965ba0ed">
            Anf. 89 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-26" n="33f75c7b">
            <seg n="a4f1b62a">
              Herr talman! Jag får tacka för interpellationen. Monica Green
              säger att hon ställt en interpellation för att diskutera arbetslösheten
              eftersom den är dålig för ekonomin och att hon ställt den till
              finansministern. Jag delar den uppfattningen. Den är skadlig för
              ekonomin. De skattehöjningar som Socialdemokraterna föreslår i
              budgetmotionen är också skadliga för ekonomin. Arbetslösheten
              är därutöver skadlig för den enskilda när den biter sig fast på
              höga nivåer, och därför är det viktigt att bemöta den tidigt.
            </seg>
            <seg n="90c3abde">
              Jag vill understryka, vilket Socialdemokraterna i den här debatten
              undviker att ta upp, vikten av den bedömning som Arbetsförmedlingen
              ska göra när man skriver in sig på förmedlingen. Om individen
              utifrån bedömningsverktygen löper risk att hamna i långtidsarbetslöshet
              ska han eller hon erbjudas tidiga insatser i form av praktik,
              arbetsmarknadsutbildning eller annat som kan komma i fråga.
            </seg>
            <seg n="838e3b32">
              Utbildning är absolut viktig. Men det ska inte vara vilken utbildning
              som helst, och den ska inte ske hur som helst. Det löser inga
              problem. Det är precis som Hanif Bali tog upp. När ni hade den
              stora volymen av arbetsmarknadsutbildning hade man den för att
              kvalificera sig tillbaka till a-kassan, och den gav väldigt lite
              resultat. Den var inte bra.
            </seg>
            <seg n="a651f2b6">
              Vi måste hålla arbetsmarknadsutbildningen på en rimlig nivå.
              Den får inte heller ersätta reguljär utbildning. Det har vi andra
              system och andra finansieringsmöjligheter för. Jag har fortfarande
              inte fått svar på om det är Socialdemokraternas politik att bekosta
              längre utbildningar och högskoleutbildningar med arbetsmarknadsutbildningspengar.
              Jag vet inte om det är avsikten eller vad ni egentligen menar
              när ni talar om att skräddarsy utbildningar för varje individ.
            </seg>
            <seg n="a45a64d3">
              Ska man kunna utbilda sig genom arbetsmarknadsutbildning för
              att bli till exempel specialistsjuksköterska, it-specialist, ekonom
              eller civilingenjör?
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="7ba29c8f">
            16 § Svar på interpellation 2012/13:234 om regeringen och lönebildningen
          </note>
          <note type="speaker" n="5d0ed2f4">
            Anf. 90 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-27" n="33f75c7b">
            <seg n="74a8bfc4">
              Herr talman! Meeri Wasberg har frågat om integrationsministern
              gjort det ställningstagandet att regeringen bör ta en mer aktiv
              del i en diskriminerande lönebildning på den svenska arbetsmarknaden.
            </seg>
            <seg n="3a33de6c">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="dec832a8">
              Meeri Wasberg har helt rätt i att lönebildning inte är en fråga
              för riksdag eller regering. Jag kan därför försäkra Meeri Wasberg
              om att regeringens uppfattning är att det är arbetsmarknadens
              parter som ansvarar för lönebildningen på den svenska arbetsmarknaden.
            </seg>
          </u>
          <note type="speaker" n="492d4ad4">
            Anf. 91 MEERI WASBERG (S):
          </note>
          <u who="meeri_wasberg_ebd701" xml:id="i-2ad5162d5caeb03e-2" n="a8957ee6">
            <seg n="ea6422d1">
              Herr talman! Jag vill tacka statsrådet för svaret vilket, måste
              jag medge, var det förväntade svaret. Men trots statsrådets försäkran
              om att politiken ska låta parterna hantera frågan om lön och lönebildning
              kommer vi inte ifrån det faktum att den person vars uttalande
              är upprinnelsen till interpellationen inte enbart är partiledare
              för Folkpartiet utan också är vice statsminister.
            </seg>
            <seg n="da4867a7">
              I debatten menade vice statsministern att vi måste acceptera
              lägre ingångslöner för de allra yngsta ungdomarna, vilket utan
              vidare kan uppfattas som en uppmaning att bryta mot diskrimineringslagen.
            </seg>
            <seg n="9c5bb7a4">
              Jag vet att arbetsmarknadsministern och jag själv delar erfarenheter
              inom detta område. Kanske är det också därför det känns nästan
              som en tanke som regeringen valt att inte låta integrationsministern,
              som jag ställde interpellationen till, komma till kammaren för
              att ta debatten.
            </seg>
            <seg n="bac70dcd">
              Det har tidigare i kväll från denna talarstol talats om rätten
              till lön. Det är inte en lagstadgad fråga utan en fråga som regleras
              helt och hållet i de på arbetsmarknaden förekommande kollektivavtalen.
              Ofta återfinns formuleringar som dessa. Jag citerar ur ett av
              kollektivavtalen.
            </seg>
            <seg n="8417e102">
              Lönebildning och lönesättning ska medverka till att målen för
              verksamheten uppnås och att verksamheten bedrivs effektivt och
              rationellt. En avgörande förutsättning för en effektiv och välfungerande
              verksamhet är att arbetsgivaren kan rekrytera, motivera, utveckla
              och behålla arbetstagare med sådan kompetens som behövs på kort
              och lång sikt. Lönesättningen är ett instrument för att säkerställa
              detta och ska stimulera till engagemang och utveckling i arbetet
              samt uppfattas som rättvis i förhållande till arbetsresultat och
              arbetsinsatser.
            </seg>
            <seg n="c3f2e156">
              En arbetstagares lön ska bestämmas utifrån sakliga grunder såsom
              ansvar, arbetsuppgifternas svårighetsgrad och övriga krav som
              är förenade med arbetsuppgifterna, samt arbetstagarens skicklighet
              och resultat i förhållande till verksamhetsmålen. Därför ska lönen
              vara individuell och differentierad, om inte arbetsgivaren och
              den lokala arbetstagarorganisationen funnit skäl att överenskomma
              om annat för vissa grupper. En väl utvecklad lönesättning som
              utgår från sakliga grunder är betydelsefull för en ändamålsenlig
              differentiering av lönerna.
            </seg>
            <seg n="c7dce2d4">
              Dessutom är det föga förvånande att det ofta är de unga som också
              är de som har de otrygga anställningarna. Senast i raden att uppmärksamma
              detta är ett antal journalistklubbar som i samarbete med radio-
              och tv-distriktet inom Journalistförbundet i dag ställer frågan:
              Vem tjänar på otrygga jobb?
            </seg>
            <seg n="d3c98533">
              Kombinationen av otrygga anställningar och den politik som vice
              statsministern ger uttryck för där de allra yngsta ungdomarna
              förväntas acceptera lägre ingångslöner riskerar, som arbetsmarknadsministern
              säkert förstår, att leda till ytterligare oönskade effekter i
              form av sämre möjlighet till löneutveckling när man byter arbetsgivare
              med allt kortare intervall, mindre utrymme för konsumtion, för
              att inte tala om möjligheten att flytta hemifrån och skapa sig
              sitt eget liv.
            </seg>
            <seg n="c2ab624a">
              Mot bakgrund av det jag nyss citerade, kunskapen om ungas situation
              på arbetsmarknaden och den samlade erfarenhet som statsrådet själv
              besitter undrar jag om arbetsmarknadsministern anser att det är
              förenligt med diskrimineringslagen att peka ut de allra yngsta
              ungdomarna som de som ska acceptera lägre ingångslöner just för
              att de är unga. Två av fyra partier i den så kallade Alliansen
              verkar stå för den politiken.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="f4eda7ee">
            17 § Svar på interpellationerna 2012/13:239 och 246 om Arbetsförmedlingens
            regelverk
          </note>
          <note type="speaker" n="3b823db9">
            Anf. 92 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-28" n="33f75c7b">
            <seg n="544b3cd4">
              Herr talman! Lars Mejern Larsson har frågat mig om jag har gjort
              det ställningstagandet att det är en rimlig ordning att Arbetsförmedlingen
              tvingas skicka tillbaka miljoner när det råder massarbetslöshet
              och företagen har svårt att rekrytera.
            </seg>
            <seg n="faacbc60">
              Mattias Jonsson har frågat mig om jag avser att verka för att
              Arbetsförmedlingen kan behålla ej utnyttjade ekonomiska medel.
            </seg>
            <seg n="07c99bfc">
              Som jag vid ett flertal tillfällen har svarat i tidigare interpellationsdebatter
              kan jag konstatera att arbetslöshet och varsel runt om i landet
              innebär en ökad utmaning för Arbetsförmedlingen på regional nivå
              men att det finns såväl resurser som erfarenhet för att hantera
              detta.
            </seg>
            <seg n="c6856a17">
              Regeringen har höga ambitioner med jobbpolitiken och avsätter
              stora resurser för arbetsmarknadspolitiska program och insatser.
              Det är dock korrekt att hela det anvisade anslaget för arbetsmarknadspolitiska
              program och insatser inte har använts under 2012. Merparten av
              de medel som inte har använts under 2012 har dock inte dragits
              in, utan myndigheten har fått behålla ett omfattande anslagssparande.
              Jag vill poängtera att det viktiga inte är att alla medel används
              utan att de används på ett sådant sätt att de gör mest nytta och
              på bästa sätt bidrar till att motverka långvarig arbetslöshet.
            </seg>
            <seg n="ff0d13d6">
              Jag vill också vara tydlig med att det är Arbetsförmedlingens
              uppdrag att se till att de medel som myndigheten förfogar över
              fördelas så effektivt och bra som möjligt. Jag är övertygad om
              att stora ansträngningar görs så att de anvisade resurserna utnyttjas
              på ett effektivt sätt i syfte att motverka långtidsarbetslöshet.
            </seg>
          </u>
          <note type="speaker" n="5abd9f94">
            Anf. 93 MATTIAS JONSSON (S):
          </note>
          <u who="mattias_jonsson_d09d86" xml:id="i-2f3273a14a174a6b-2" n="298c3888">
            <seg n="90ccdfa2">
              Herr talman! Jag har mycket riktigt ställt frågan om det inte
              är så att de resurser som betalas tillbaka från Arbetsförmedlingen
              till staten kunde användas på ett mycket bättre sätt.
            </seg>
            <seg n="d4bcc801">
              Arbetsmarknadsministern säger i sitt svar att hon är helt övertygad
              om att ansträngningar görs för att anvisade medel ska utnyttjas
              på bästa möjliga sätt. Jag är helt övertygad om att det stämmer
              ur Arbetsförmedlingens perspektiv. Den anstränger sig nog till
              fullo för att utnyttja alla medel som tilldelas.
            </seg>
            <seg n="d89ab7b0">
              Frågan skulle likväl ha kunnat vara ställd till finansministern.
              Det är inte bara för 2012 som det har betalats tillbaka pengar
              till staten. Det har varit så sedan 2007. Om man går tillbaka
              så lång tid är det ca 18 miljarder som har gått tillbaka. Det
              är pengar som skulle ha kunnat användas riktat mot exempelvis
              arbetsmarknadsutbildningar.
            </seg>
            <seg n="fb7f76ab">
              Sedan kan man bryta ned det för 2012. Man kan ta det ur ett Göteborgsperspektiv
              jag företräder Göteborg och där är det 180 miljoner som har betalats
              tillbaka bara för 2012. 120 miljoner av de 180 skulle ha kunnat
              användas för arbetsmarknadsutbildningar. Det rör sig om 700750
              utbildningsplatser. Samtidigt går 25 000 personer arbetslösa bara
              i Göteborgsregionen.
            </seg>
            <seg n="6756a4b8">
              När jag pratar med förmedlare på Arbetsförmedlingen, och för
              den delen också chefer, säger de att det är ett bekymmer att de
              inte kan utnyttja de medel som de har tilldelats. Det beror på,
              enligt Arbetsförmedlingen själv, att de har fått ett så detaljstyrt
              regleringsbrev från regeringen. Med ena handen delar regeringen
              ut pengar, och nästa gång skriver den ett detaljstyrt regleringsbrev.
              Om man ska läsa det får man läsa länge, för det är väldigt mycket
              text och väldigt uppstyrt. Det gör att de på Arbetsförmedlingen
              i stort sett inte har något svängrum när det gäller att hitta
              olika typer av lokala lösningar för att hjälpa en enskild arbetslös
              på en ort, exempelvis att matcha en utbildning som ska leda till
              ett jobb som står till buds på arbetsmarknaden.
            </seg>
            <seg n="e759c978">
              Flera företag skriker i dag efter en viss kompetens men får inte
              tag på den. De får lägga order till andra företag. En del företag
              vittnar om att de ibland får lägga order utomlands då de inte
              får tag i rätt kompetens i Sverige. Samtidigt går det ungefär
              400 000 personer arbetslösa. Samtidigt är Arbetsförmedlingen så
              hårt styrd att den inte kan utnyttja de medel den har fått sig
              tilldelad.
            </seg>
            <seg n="ffdb989f">
              Jag ställde en fråga som jag gärna skulle vilja få ett svar på,
              även om jag har förstått att detta att svara på frågorna inte
              är den starka grenen. Jag frågar ändå: Kan det vara så att det
              är en medveten politik från regeringen? Vid årets början säger
              man att man har lagt en expansiv budget för att hantera arbetslösheten,
              och sedan skriver man ett så hårt styrt regleringsbrev att det
              inte går att använda pengarna fullt ut utan de går tillbaka till
              staten. Sedan kan man säga att Sverige står starkt och att budgetutfallet
              är bra för landet.
            </seg>
            <seg n="1207ad30">
              Det är ganska allvarligt om det skulle vara så. Hade det varit
              ett enskilt år, 2012, kanske man hade sagt att det fanns orsaker
              till det. Men det här har varit sedan 2007. Om vi därtill räknar
              pengar som skulle ha betalats ut i ersättning till dem som är
              arbetslösa rör det sig om ännu större summor, runt 50 miljarder.
              Det är oerhört stora summor.
            </seg>
            <seg n="98a7d824">
              Jag vill fråga dig: Är detta en medveten politik från regeringens
              sida? Vilka förslag har regeringen för att förändra detta framöver?
            </seg>
          </u>
          <note type="speaker" n="e87b1bcb">
            Anf. 94 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-83c90b3ed2a45732-0" n="b81ced93">
            <seg n="4a8e30ad">
              Herr talman! Jag är övertygad om att stora ansträngningar görs,
              säger ministern. Jag är inte lika övertygad om regeringens ansträngningar.
            </seg>
            <seg n="6f6f7cc0">
              Nej, herr talman, återigen har jag mottagit ett svar från arbetsmarknadsministern
              som på inget vis stillar min oro kring Arbetsförmedlingens återbetalning
              av budgetmedel och den höga arbetslöshet vi har hemma i Värmland.
              Inte ett ord om den rekordhöga arbetslösheten och företagens rekryteringsproblem
              står det att finna i svaret. Nej, herr talman, det korta svaret
              genomsyras av en ministers ointresse. Det är ett svar som tydligt
              sänder en känsla till mig som frågeställare: Till detta är jag
              nödd och tvungen, men mer blir det inte.
            </seg>
            <seg n="6a28b8fc">
              Ministern har i sitt svar denna gång inte lyckats uppbåda någon
              att skylla ifrån sig på utan visar en påfallande okunskap om dagsläget
              och ger som vanligt sken av att regeringen har höga ambitioner.
              Jag kan bara tolka det på ett sätt, och det är att regeringen
              vid det tillfälle man inte kan hitta någon att skylla på gärna
              anser att den oerhört höga arbetslösheten inte är ett problem
              för den förda politiken utan verkar mer gynna en annan agenda,
              som inte är redovisad här i kammaren.
            </seg>
            <seg n="0076a138">
              Att företag nu märker av bristen på utbildad arbetskraft både
              i det korta perspektivet och på länge sikt syns regeringen föga
              bry sig om.
            </seg>
            <seg n="36ebdc21">
              I går presenterade LO en rapport som visade att antalet arbetslösa
              som inte får ersättning trots att de deltar i Arbetsförmedlingens
              program har ökat med 88 procent sedan 2010. Över 16 000 arbetslösa
              får inget stöd alls utan får överleva på socialbidrag eller hjälp
              från familjen. Detta om någonting borde oroa regeringen, men i
              stället tar man glatt emot Arbetsförmedlingens oanvända pengar.
              I stället för att använda dessa i kampen mot arbetslöshet slussar
              man dem vidare till en aldrig sinande ström av sänkta skatter
              för dem som inte är i behov av det.
            </seg>
            <seg n="0c8c18f5">
              Regeringens prat om att man står för den svenska modellen samtidigt
              som den förda politiken har slagit undan benen för 60 000 arbetssökande
              är en skandal. Jag vill påstå att det är en katastrof för Sverige
              som land. Men den stora katastrofen drabbar inte mig, ansvarig
              minister eller någon annan av kammarens ledamöter personligen,
              utan det är landets arbetssökande som får försöka värja sig mot
              denna enorma tsunami som sveper över deras vardag, en våg av unga
              människor som sveps med i regeringens arbetsfientliga politik.
            </seg>
            <seg n="e888fef9">
              Risken är helt uppenbar att dessa ungdomar kommer att tappa tron
              på framtiden. När man tappar tron på framtiden söker man sig till
              enkla förklaringar, och dessa förklaringar är det gott om ute
              i landet nu. Det visar sig att i ungdomsarbetslöshetens spår smyger
              sig rasism och främlingsfientlighet fram likt en osalig ande.
              Historien har visat att människor utan hopp om en bättre framtid
              lätt tar till sig sådana idéer, och det späds skickligt på av
              dem som önskar en helt annan tingens ordning.
            </seg>
            <seg n="20310514">
              Regeringens företrädare må bli upprörda man vill över huvud taget
              inte lyfta det sambandet i kammaren i dag. Men det ser ut så runt
              om i landets kommuner där människor har tappat tron på framtiden.
            </seg>
            <seg n="d3fb0c96">
              Vi socialdemokrater tror att en aktiv arbetsmarknadspolitik och
              en konkret näringspolitik skulle kunna bidra på ett helt annat
              sätt och bidra till en annan framtidstro för dagens arbetslösa
              ungdomar.
            </seg>
            <seg n="83e825b2">
              Nu har ministern för jag vet inte vilken gång i ordningen gett
              mig svaret att regeringen har höga ambitioner med jobbpolitiken.
              Jag kan endast konstatera att det enda höga, herr talman, med
              regeringens jobbpolitik är arbetslöshetssiffrorna.
            </seg>
          </u>
          <note type="speaker" n="cfb243ab">
            Anf. 95 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-29" n="33f75c7b">
            <seg n="9ee1d07d">
              Herr talman! Lars Mejern Larsson tar i och använder sig i diskussionen
              av en rapport från LO som är felaktig. Jag har kommenterat den,
              och den stämmer inte. Det stämmer inte att 16 000 personer som
              är i program saknar aktivitetsstöd. Det är i själva verket betydligt
              färre. Det är nämligen så att Arbetsförmedlingen har fått ansvar
              för andra grupper, och bland de personer som är i aktivitet är
              det ungefär 1,4 procent som saknar ersättning. De övriga har till
              exempel etableringsersättning eller rehabiliteringspeng.
            </seg>
            <seg n="ddad29c7">
              LO gör en stor sak av detta men använder sig av felaktiga siffror,
              och då blir det väldigt svårt att diskutera och argumentera.
            </seg>
            <seg n="b009036b">
              Som jag har sagt tidigare i talarstolen har Arbetsförmedlingen
              just nu helt nya grupper som man försöker hjälpa till ett arbete.
              Det är personer som Socialdemokraterna tidigare gömde och glömde.
              Efter ett års sjukskrivning blev man nästan per automatik prövad
              mot sjukpension. Det satte vi stopp för. Vi sade att om människor
              har arbetsförmåga ska vi göra vad vi kan för att hjälpa dem tillbaka
              till arbetsmarknaden, genom insatser som arbetslivsintroduktion,
              rehabilitering och olika former av stöd. Många har kommit tillbaka,
              men alla har inte hittat ett nytt arbete, delvis på grund av den
              ansträngda situationen på arbetsmarknaden.
            </seg>
            <seg n="a7bc836f">
              Vi har också gjort ändringar som gör att andra grupper i dag
              befinner sig på Arbetsförmedlingen än som var där tidigare. Det
              handlar om dem som har kommit till Sverige som nu har etableringsersättning,
              får stöd från Arbetsförmedlingen och står till arbetsmarknadens
              förfogande. Under socialdemokratiska regeringar fanns de tidigare
              på socialkontoret och fick ekonomiskt bistånd.
            </seg>
            <seg n="cb62aa5d">
              Vi har vänt på skutan och sett till att de som kan arbeta också
              har möjlighet att göra det eller befinna sig i arbetskraften.
              Vi har aktivt flyttat människor från att vara utanför arbetskraften
              in i arbetskraften. Närmare 250 000 har fått sysselsättning. Socialdemokraterna
              gjorde tvärtom och stämplade bort människor och sänkte på så sätt
              arbetslöshetsstatistiken. Det är ett vägval.
            </seg>
            <seg n="b08eba37">
              Under de här fem jobbiga åren har det varit extra tufft för dem
              som har svårt att få fotfäste, när vi har kunnat se att människor
              blivit varslade på grund av konjunkturen, på grund av att företag
              flyttar utanför landet, på grund av att företag läggs ned eller
              att efterfrågan minskar. Det är helt andra utmaningar vi står
              inför.
            </seg>
            <seg n="0ddf9b36">
              Jag är också orolig för ökningen i vårt samhälle av människor
              som söker enkla lösningar på komplexa problem. Där tror jag att
              det inte finns någon annan lösning än att vi som står för en human
              flyktingpolitik och alla människors lika värde arbetar tillsammans
              och bygger broar. Det är också de personer som drabbas av främlingsrädsla
              och osäkerhet som hamnar i ett utanförskap. Det är därför som
              det är så otroligt viktigt att få in de här personerna och hjälpa
              dem till utbildning eller till att få fotfäste på arbetsmarknaden.
              Och det är ingen enkel resa.
            </seg>
            <seg n="767e45e5">
              Jag tror att alla ansträngningar behöver göras för att se till
              att framför allt ungdomarna snabbt kommer tillbaka till studier.
              Där finns det i dag ganska många åtgärder för att stärka ungdomars
              möjligheter. Men problemet är för alla ungdomar som inte till
              något pris vill tillbaka till skolan. Där måste vi hitta vägar
              in på arbetsmarknaden. Det återkommer jag till i nästa inlägg.
            </seg>
          </u>
          <note type="speaker" n="70cbbde1">
            Anf. 96 MATTIAS JONSSON (S):
          </note>
          <u who="mattias_jonsson_d09d86" xml:id="i-2f3273a14a174a6b-3" n="298c3888">
            <seg n="8485e2c7">
              Herr talman! Jag kan konstatera att frågan jag ställde inte berördes
              med ett enda ord. Jag ställde väldigt tydligt en fråga om att
              från 2007 har Arbetsförmedlingen betalat tillbaka ca 18 miljarder,
              pengar som skulle ha kunnat användas till insatser för arbetslösa
              i form av utbildningar för att matcha de behov som finns på arbetsmarknaden,
              för de företag som efterfrågar en viss kompetens.
            </seg>
            <seg n="74a816b4">
              I går fick jag reda på att en kille söder om Göteborg hade fått
              erbjudande om ett jobb som bussförare. Hade Arbetsförmedlingen
              kunnat erbjuda honom att hjälpa till och stötta honom helt eller
              delvis med ett busskort hade han kunnat få ett jobb, dessutom
              ett garanterat jobb. Men pengarna kan och får uppenbarligen inte
              användas för att hitta lokala flexibla lösningar för att möta
              det behov som finns på den lokala arbetsmarknaden, och det beror
              på regeringens hårt reglerade styrning av Arbetsförmedlingen.
            </seg>
            <seg n="1c1fa9de">
              Sedan kan man säga att arbetsförmedlingarna nog gör så gott de
              kan. Ja, de gör ju det. Men regeringen ser till att bakbinda arbetsförmedlingarna
              så att de inte kan utföra det som de borde vara satta att göra,
              att se till att hitta lösningar för dem som är arbetslösa. Det
              är snarare så att Arbetsförmedlingen har fått rollen att kontrollera
              arbetslösa i stället för att hitta lösningar så att de kommer
              in på arbetsmarknaden.
            </seg>
            <seg n="0099ad4b">
              För Göteborgs del är det en hög siffra i dag. 25 000 personer
              går arbetslösa. Hade de 120 miljoner som nu betalas tillbaka till
              staten kunnat användas för att hitta lokala flexibla lösningar
              för de behov som finns på arbetsmarknaden i Göteborg hade fler
              kommit i arbete. Färre företag hade behövt lägga över order på
              andra företag därför att man inte klarar av att ta emot dem. Färre
              företag hade sluppit att till och med lägga order utomlands. Man
              hade faktiskt kunnat se till att få anställd personal med rätt
              kompetens.
            </seg>
            <seg n="72632d47">
              Vi kan konstatera i dag att ungefär 60 procent av dem som är
              inskrivna i Arbetsförmedlingen har låg utbildning också en hög
              siffra. Trots detta kan inte Arbetsförmedlingen använda sina resurser
              på rätt sätt.
            </seg>
            <seg n="3a38ed13">
              Frågan återupprepas igen: För regeringen medvetet en politik
              som reglerar Arbetsförmedlingen så hårt att pengarna går tillbaka
              för att man ska kunna säga att man satsar stort i början av året
              och sedan komma väl ut i slutet av året, fast pengarna inte har
              kunnat användas beroende på att de är så hårt reglerade? Jag vill
              gärna ha svar på den frågan. Jag har inte lust att upprepa den
              en gång till.
            </seg>
            <seg n="5d02e300">
              Är regeringen dessutom beredd att luckra upp regleringsbrevet
              så att det finns lokala flexibla lösningar för Arbetsförmedlingen
              att hitta vägar in på arbetsmarknaden för den arbetslösa utifrån
              hur behovet ser ut i en viss region? Det behovet finns i Göteborg,
              och det finns säkert också på andra ställen runt om i landet.
            </seg>
            <seg n="7ad51447">
              Det är inte bara Göteborgs arbetsförmedling som har hamnat i
              att betala tillbaka 180 miljoner, utan det är arbetsförmedling
              efter arbetsförmedling runt om i landet. Och det har varit så
              år efter år, så det är ingen ny företeelse.
            </seg>
            <seg n="a646d9c1">
              Berör gärna detta i ditt svar, Hillevi, och ge en beskrivning
              av hur du ser på det!
            </seg>
          </u>
          <note type="speaker" n="cdc82571">
            Anf. 97 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-83c90b3ed2a45732-1" n="b81ced93">
            <seg n="ba2862a8">
              Herr talman! Jag är glad att ministern inte gillar dem som söker
              enkla lösningar och att hon säger att vi som vågar måste stå upp
              mot den ökade främlingsfientlighet som råder i vårt land.
            </seg>
            <seg n="8936c0ea">
              Men, herr talman, det behövs en mer offensiv arbetsmarknadspolitik,
              för trots vår massarbetslöshet finns det många företagare som
              har svårt att få tag i rätt kompetens.
            </seg>
            <seg n="44ffea61">
              Det finns många bristyrken ta bara transportbranschen. Och det
              handlar inte bara om specialyrken utan också om lastbilschaufförer
              och maskinförare. Transportarbetareförbundet nämner att 10 000
              personer med ganska enkla åtgärder skulle kunna få jobb och försörjning.
              Vid möten med företagare hemma i Värmland säger de flesta att
              de oroar sig för att tillgången på utbildad arbetskraft är så
              liten, trots att arbetslösheten är så hög och har så varit under
              en längre period.
            </seg>
            <seg n="7fe5e540">
              Vad görs det mer än bluddras från Regeringskansliet? undrade
              en företagare så sent som förra veckan när jag satt på tåget,
              herr talman. Jag kunde då tyvärr bara berätta vad vi socialdemokrater
              skulle ha vidtagit för åtgärder, både långsiktigt och kortsiktigt,
              för att bekämpa den kraftigt ökande arbetslösheten. Vad den moderatledda
              regeringen vill svara på frågan överlåter jag till dem som är
              ansvariga för dessa frågor i Regeringskansliet, tydliggjorde jag.
            </seg>
            <seg n="2e656da2">
              Vi föreslår investeringar i infrastruktur som tar oss in i framtiden
              och investeringar i mer och bättre utbildning på alla nivåer och
              genom hela yrkeslivet. Och rekryteringsgapet måste stängas. En
              förutsättning för att fler ska komma i arbete är just utbildning.
            </seg>
            <seg n="e56ed805">
              I ett län som Värmland ser vi att bruksmentaliteten lever kvar
              och att det i första hand är de unga männen som väljer bort högre
              utbildning. Det är angeläget att med alla tillgängliga medel stimulera
              till lärande och bryta den sociala snedrekryteringen till högre
              utbildning.
            </seg>
            <seg n="6ce1c5ec">
              Samtidigt måste Arbetsförmedlingens flexibilitet öka när det
              gäller att bidra till nya lösningar för att få folk i arbete.
              Arbetsförmedlingen har ett regelverk som bland annat innebär onödig
              inlåsning, och insatserna för utbildning är under all kritik.
              En nära samverkan mellan kommuner och näringsliv för att få till
              stånd bra utbildning är en förutsättning för framgång. Det är
              dessutom helt fel att inte tillåta utbildningsinsatser för personer
              som i dag befinner sig i den fasansfulla åtgärden fas 3, som vi
              dessutom vill avskaffa. I detta läge måste det skapas fler jobb.
              Aktiva insatser mot arbetslösheten måste gå före allt annat.
            </seg>
            <seg n="25ceb6b5">
              Nej, herr talman, regeringens politik har prövats i såväl hög-
              som lågkonjunktur, och det är uppenbart att den inte leder till
              fler jobb. Fler och fler bör ställa sig frågan vad som egentligen
              är bäst för framtiden, att vi samarbetar för fler jobb, som vi
              socialdemokrater tycker, eller att var och en själv får lösa samhällsproblemen.
            </seg>
            <seg n="c16e88bc">
              Den moderatledda regeringen har gått från en traditionell arbetslinje
              till en försörjningsstöds- och passivitetslinje. Det finns ingen
              aktiv arbetsmarknadspolitik i Sverige 2013 utan endast en passiv
              bidragspolitik.
            </seg>
          </u>
          <note type="speaker" n="11cbdae4">
            Anf. 98 LARS JOHANSSON (S):
          </note>
          <u who="lars_johansson_8ee90d" xml:id="i-153975e5c9a1b9e2-0" n="e6e36734">
            <seg n="bd5d34c8">
              Herr talman! Statsrådet Hillevi Engström tycker att regeringen
              för en framgångsrik politik. Jag kan notera att det nu är sjunde
              året med en borgerlig regering och att arbetslösheten hela tiden
              har bitit sig fast allt hårdare. 120 000 ungdomar har varit arbetslösa
              i mer än sex månader.
            </seg>
            <seg n="35d53f49">
              Regeringen säger att de pengar som visserligen inte har blivit
              använda ändå har kunnat vara kvar i så kallat anslagssparande
              i Arbetsförmedlingen. Det är märkligt att regeringen avsätter
              pengar till åtgärder för att bekämpa arbetslösheten som inte används
              och då inte reagerar på det genom att säga: Nu ska vi använda
              pengarna på det här sättet och komma till rätta med till exempel
              ungdomsarbetslösheten eller arbetslösheten bland andra grupper
              i samhället.
            </seg>
            <seg n="cc284b30">
              Nej, det är liksom låt gå. Man gör så gott man kan, ungefär.
              Det är vad jag kan se i det här svaret.
            </seg>
            <seg n="638dd0e4">
              Hillevi Engström kommer in på att det nu är nya grupper på Arbetsförmedlingen
              som inte fanns tidigare. Det är inte sant. Jag har faktiskt varit
              med rätt länge i politiken. Jag var engagerad i Samhall under
              ganska många år. Då hade vi 30 000 människor som jobbade inom
              Samhall. Hur många är det i dag? Det är 20 000. Det är 10 000
              färre som jobbar där, inom ett område som just är för människor
              som har haft svårigheter att komma in på arbetsmarknaden.
            </seg>
            <seg n="c40f814b">
              Man rustar ned på olika områden.
            </seg>
            <seg n="4faa9ca1">
              Det går också att prata med integrationsministern, som häromdagen
              presenterade en rapport om att det kanske inte var så misslyckat
              med den arbetsmarknadspolitik som den socialdemokratiska regeringen
              bedrev på 90-talet, när det kom väldigt många människor från Balkan.
              Sju av tio fick arbete. Den var faktiskt inte så misslyckad som
              den framställdes av borgerliga debattörer vid den tidpunkten.
            </seg>
            <seg n="4cf9c2d3">
              Nu har vi ett ännu svårare läge. Ännu fler människor står utanför
              arbetsmarknaden. Det är människor som kommer från olika länder.
              Det är svårt att komma in på arbetsmarknaden. Då handlar det naturligtvis
              om det som vi så väl vet sedan gammalt: utbildning, praktik och
              möjlighet att komma ut i arbetslivet och träna språket tillsammans
              med arbetskamrater. Det är det som det handlar om.
            </seg>
            <seg n="3362b4d3">
              Då måste man ha aktiva åtgärder, göra avtal med arbetsgivare
              och diskutera med arbetsgivare hur man kan dela på kostnaderna.
              Det handlar om det som kan vara arbetsgivarens kostnad och det
              som kan vara statens kostnad för att ge möjlighet för människor
              att komma in på arbetsmarknaden.
            </seg>
            <seg n="8165699a">
              Nej, det gör man inte. Man ska göra det själv. Det är olika former
              av egna insatser som andra människor ska diskutera med arbetslösa:
              Ja, vi kan ta fram ett cv tillsammans med dig, och så kanske du
              kan få ett arbete.
            </seg>
            <seg n="2900fbc1">
              Sedan visar det sig att den som jobbar med detta i stället är
              den som tjänar pengar, inte den som ska få ett arbete. Det är
              så arbetsmarknadspolitiken ser ut just nu, och det är ett totalt
              misslyckande. Arbetslösheten är rekordhög, och det vidtas inga
              nya konkreta åtgärder.
            </seg>
            <seg n="49ca7e9c">
              Ni har slut på idéer om hur vi ska lösa problemen på arbetsmarknaden
              och hur vi ska komma till rätta med den stora arbetslöshet som
              vi har för närvarande. Det krävs åtgärder. Det ska inte vara så
              passivt som det är i det här svaret.
            </seg>
            <seg n="3b2523c1">
              Ja, de använder nog sina resurser. Men vad de används till, om
              de finns på banken eller om de används vet vi inte. Det framgår
              inte av svaret heller.
            </seg>
          </u>
          <note type="speaker" n="8f15ae06">
            Anf. 99 MEERI WASBERG (S):
          </note>
          <u who="meeri_wasberg_ebd701" xml:id="i-2ad5162d5caeb03e-3" n="a8957ee6">
            <seg n="1dc4190d">
              Herr talman! Jag förstår att det är smärtsamt för arbetsmarknadsministern
              att tvingas konstatera att det är den egna politiken med alla
              dess delar som resulterar i att de här pengarna flyter omkring
              i statskassan.
            </seg>
            <seg n="174e0c49">
              De läggs ut till Arbetsförmedlingen. Regleringsbrevet kommer
              med sina detaljer och regleringar. Och pengarna flyter tillbaka
              igen. Det är den samlade politiken som gör att man kommer i det
              här läget.
            </seg>
            <seg n="34f2671c">
              Jag skulle också vilja kommentera de så kallade nya uppdragen.
              En del av de uppdragen är dessutom väldigt gamla. De har funnits
              på Arbetsförmedlingen för länge sedan. Jag tror faktiskt också
              att de kanske var bättre riggade då.
            </seg>
            <seg n="bd7f9d8c">
              Det gäller till exempel den grupp sjukskrivna som arbetsmarknadsministern
              på ett väldigt varmt sätt talar om. Hon menar att det inte är
              rimligt att man förtidspensionerar regeringen verkar ha fastnat
              för det uttrycket de här personerna.
            </seg>
            <seg n="50276082">
              Men det borde göra att regeringen välkomnar möjligheten att tidigare
              gå in med bra rehabiliteringsinsatser och att verkligen lägga
              ned energi på att göra de individuella rehabiliteringsplanerna
              så goda att människor är redo för arbetsmarknaden innan sjukförsäkringen
              tar slut. Men det hade kanske varit att låta politiken hänga ihop
              på ett bättre sätt.
            </seg>
            <seg n="a09f3b62">
              Vi talade tidigare om Arbetsförmedlingen och arbetsförmedlarna
              och deras situation. En av de saker som behövs är mer tid för
              arbetsgivarbesök och att träffa arbetsgivare.
            </seg>
            <seg n="d7f2ff0c">
              Jag läste en väldigt positiv och bra artikel i Arbetsförmedlingens
              nya interna tidning. På Jobbet, har jag för mig att den heter.
              Den hette tidigare Arbetsmarknaden och var då en självständig
              journalistisk produkt. Det fanns alltså en bra artikel där man
              beskrev det arbete som Arbetsförmedlingen i city gör. De går spontant
              ut och möter arbetsgivare och kan bidra till att överbrygga en
              del kunskapsbrister som finns.
            </seg>
            <seg n="079a2cb1">
              Det finns arbetsgivare som tror att Arbetsförmedlingens tjänster
              i grunden kostar pengar, som inte förstår att det är någonting
              som de faktiskt redan har betalat för genom arbetsgivaravgifterna.
            </seg>
            <seg n="0b350495">
              Nja, det där med politik och samstämmighet är naturligtvis svårt,
              så också inom den så kallade Alliansen. Jag tycker att den här
              debatten på olika sätt har visat de problem som finns kring Alliansens
              sätt att försöka hålla ihop sin politik.
            </seg>
            <seg n="d2b14bee">
              I den debatt som föregick den här, som gällde min egen interpellation,
              ville statsrådet bara avfärda det med ett kort svar om att man
              inte har tagit någon ställning i frågan. Men det finns ändå två
              partier som driver en tydlig linje om att lägre löner för ungdomar
              kommer att ge fler jobb. Arbetsmarknadsministerns eget parti driver
              tesen om att lägre skatter kommer att ge fler jobb.
            </seg>
            <seg n="4dcce86e">
              Men sanningen ligger väl kanske någonstans däremellan. En effektivare
              arbetsmarknadspolitik, sammantaget, kan bidra till att det uppstår
              fler arbeten på arbetsmarknaden. Det handlar om att man i kontakter
              med arbetsgivarna uppmuntrar dem till att tidigarelägga rekrytering,
              hjälpa till att ta ett socialt ansvar och så vidare.
            </seg>
            <seg n="e8adadd3">
              Som sagt: Den där fyrstämmiga allianskören, som utgör regeringsunderlaget,
              spretar alltmer betänkligt i olika tonarter.
            </seg>
          </u>
          <note type="speaker" n="d921bd0e">
            Anf. 100 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-38fcbb9fa94463fb-2" n="a71c8892">
            <seg n="b4469d8f">
              Herr talman! Jag hade inte tänkt gå upp mer i debatten, men när
              man hör vissa inlägg är det svårt att låta bli.
            </seg>
            <seg n="2e3a1120">
              Jag tycker nästan att det är ohederligt av vissa ledamöter i
              den här kammaren att prata om arbetslöshet och massarbetslöshet
              och det är fula uttryck som man använder när de inte med ett enda
              ord nämner den djupa kris som har varit och inte med ett ord nämner
              lågkonjunkturen.
            </seg>
            <seg n="a008e446">
              Man kan jämföra de siffror som Socialdemokraterna hade under
              de godaste åren vi har haft på länge i Sverige med dagens siffror.
              Vi vet också att vi har ändrat sättet att räkna. Det är inte ett
              ord om detta, bara sur kritik.
            </seg>
            <seg n="4152cb75">
              Det värsta av allt är att man inte har ett enda eget förslag
              om hur man skulle kunna komma till rätta med de problem som vi
              har. Vi blundar inte för problemen. Vi jobbar stenhårt med att
              få ned den arbetslöshet som vi ser.
            </seg>
            <seg n="9f69d77d">
              Det talas om Arbetsförmedlingens budget. Jag vet hur det hade
              låtit här om vi inte hade tillfört så mycket pengar. Då hade regeringen
              och vi fått höra: Man ser inte krisen. Man ger inte Arbetsförmedlingen
              de verktyg som de behöver.
            </seg>
            <seg n="89ac703f">
              Nu har vi gett så mycket pengar att det blir pengar över som
              de inte behöver använda. Då är det fel på det också.
            </seg>
            <seg n="855f293e">
              Det är tråkigt att lyssna på de här osakligheterna. Det var endast
              därför som jag gick upp.
            </seg>
            <seg n="8f19559b">
              Jag undrar om det är panik i det socialdemokratiska lägret, men
              jag kan förstå att det väntar en kongress snart, och man ska stärka
              sina aktier. Men tomma tunnor skramlar mest.
            </seg>
            <seg n="59316189">
              Vi vann faktiskt valet 2006 på vår politik om arbetslinjen och
              på Socialdemokraternas misslyckande i en högkonjunktur med en
              mycket hög arbetslöshet. Det var en mycket hög arbetslöshet jämfört
              med alla andra mått, om vi så jämför med andra länder eller om
              vi jämför det historiskt.
            </seg>
            <seg n="3c423fe3">
              Vi hade höga tal när det gällde socialbidragstagare under många
              år under Perssons regeringstid. Det finns så mycket dåliga siffror
              vi skulle kunna ta fram. Jag tycker att man någon gång borde ägna
              sig åt en viss ödmjukhet och faktiskt jämföra fakta.
            </seg>
            <seg n="79bc6cfa">
              Vi vann valet 2010 på vår arbetslinje och på att vi klarade av
              en djup kris, en kris som vi har inte har sett i världen på 6070
              år, där Sverige blev ett föregångsland när det gäller hur man
              klarar en kris. Men inte ett ord, sällan eller aldrig ett berömmande
              ord.
            </seg>
            <seg n="3a527087">
              The Economist, en väl sedd tidning, skrev upp inte bara Sverige
              utan även Skandinavien som ett väldigt gott exempel. Sverige framhölls
              dock mest. Det finns så många som inte har någon anledning att
              berömma Sverige som gör det ändå. Men att lyssna på socialdemokrater
              som inte har några vettiga förslag själva utan bara kritiserar
              blir ganska magstarkt.
            </seg>
            <seg n="eaf5b1ea">
              Till den som lyssnar på den här debatten det lär väl inte vara
              så många längre vill jag bara ändå säga att i dag mäter vi arbetslöshet
              från 15 upp till 74 år. Förr i tiden var det mellan 16 och 65
              år. I dag mäter vi alla som kliver över tröskeln på Arbetsförmedlingen
              oavsett om de har jobb, om de studerar eller vad de gör. Det gjorde
              vi inte heller förr.
            </seg>
            <seg n="229375da">
              Det finns siffror att jämföra med, men ni väljer bara den sura
              och dåliga vägen. Kom med några bra förslag så kanske vi tittar
              på dem och i så fall berömmer er. Det hade varit jätteintressant.
            </seg>
          </u>
          <note type="speaker" n="1a4bb8fa">
            Anf. 101 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-30" n="33f75c7b">
            <seg n="b42da6e7">
              Herr talman! Det finns mycket jag skulle vilja kommentera av
              det som sagts.
            </seg>
            <seg n="52e1f47f">
              Jag skulle vilja säga att Arbetsförmedlingen är dess medarbetare,
              och de har ett väldigt tydligt uppdrag och gott om resurser. Det
              är upp till Arbetsförmedlingen att ge detta stöd och denna hjälp
              utifrån sin professionella bedömning. Det vill säga att om det
              gäller en bussförarutbildning, en maskinutbildning eller lastbilskörkort
              har de resurser för detta. Det är helt orimligt att regeringen
              ska detaljstyra till exempel vem som ska få ett busskort.
            </seg>
            <seg n="7db45604">
              Däremot är det viktigt att vi styr så att resurserna används
              effektivt. Det finns inget självändamål att man ska göra av med
              alla pengar, utan varje enskild skattekrona ska användas på ett
              effektivt sätt. Den typen av utbildningar som Mattias Jonsson
              tar upp är den typen som finns inom Arbetsförmedlingen, det vill
              säga kortare utbildningar, uppemot ett halvår.
            </seg>
            <seg n="194bc109">
              Det jag har hört från Socialdemokraterna och som gör mig oroad
              är ifall ni menar att man utifrån de arbetslöshetsersättningar
              och de pengar som finns avsatta på det kontot ska bekosta reguljära,
              längre utbildningar. I så fall är det ett nytt grepp i politiken.
              Ska vi bekosta omskolning av arbetslösa till exempel till sjuksköterskor,
              it-tekniker eller civilingenjörer genom arbetsmarknadspengarna,
              eller ska det fortsatt vara en studiemedelsfinansiering? Jag tycker
              att det är väldigt viktigt att ni talar om var ni står.
            </seg>
            <seg n="96f268e6">
              Det stämmer inte heller det som Lars Mejern Larsson tar upp,
              att det inte skulle finnas någon aktiv arbetsmarknadspolitik.
              Den är bland de mest aktiva i hela EU. Vi satsar 70 miljarder
              på det utgiftsområdet 70 miljarder kronor! Där andra länder nästan
              uteslutande har kontantersättning kan vi satsa på utbildningar,
              praktikplatser, rehabilitering och validering.
            </seg>
            <seg n="efcc151d">
              Att det sedan blir ett överskott beror på två saker som jag har
              nämnt tidigare. Det beror på att vi tog höjd för att det kunde
              bli en högre arbetslöshet. Tack och lov, tack vare en mängd olika
              reformer, blev krisen inte lika illa. Vi landade på en lägre arbetslöshetsnivå.
              Menar Socialdemokraterna att vi då ska bekosta längre reguljära
              utbildningar med den typen av anslag? Det är i så fall något helt
              nytt som sägs i den här kammaren.
            </seg>
            <seg n="93be56f3">
              En annan anledning till att det blev pengar över på anslaget
              är att Arbetsförmedlingen inte lyckades hitta arbetsgivare som
              ville anställa med lönestöd. Det är för få arbetsgivare som vill
              ge en långtidsarbetslös person chansen eller en person som har
              en funktionsnedsättning, kanske i kombination med att man är lite
              äldre eller kanske har språksvårigheter.
            </seg>
            <seg n="89f3470b">
              Det är där vi måste sätta in stöten, och därför är det så oerhört
              viktigt att Arbetsförmedlingen lokalt möter arbetsgivares behov,
              letar rätt på de dolda jobben och informerar om alla anställningsstöd.
              Det är därför vi har gett förmedlingen 5 miljoner kronor extra
              för att informera arbetsgivare. Det är därför vi är så oerhört
              tydliga i regleringsbrevet att det handlar om arbetsgivarkontakter.
              Jag är helt ointresserad av pinnjakt och kvantitet, utan det handlar
              om att ackvirera praktikplatser och få ut långtidsarbetslösa med
              särskilt anställningsstöd till exempel.
            </seg>
            <seg n="98e4e5f4">
              Därför är vi väldigt tydliga och kräver återrapportering. Vi
              går inte in i detaljer. Vi litar på förmedlarens professionalitet.
              Arbetsförmedlingen är dess medarbetare. Då ska man använda de
              resurser som riksdag och regering har tillfört genom att ge en
              person som behöver en utbildning en relevant utbildning eller
              en praktikplats. Det är mitt tydliga besked.
            </seg>
          </u>
          <note type="speaker" n="b7a755de">
            Anf. 102 MATTIAS JONSSON (S):
          </note>
          <u who="mattias_jonsson_d09d86" xml:id="i-2f3273a14a174a6b-4" n="298c3888">
            <seg n="997bd149">
              Herr talman! Hade det varit så som Hillevi Engström säger, att
              det är upp till förmedlaren att hitta lösningar med lokalt anpassade
              utbildningar som hon egentligen antydde i sitt anförande, tror
              jag att situationen hade sett väldigt annorlunda ut. Det är inte
              det som Arbetsförmedlingen själv vittnar om.
            </seg>
            <seg n="7c33024d">
              Det finns ingen anledning att det inte kan vara så att Arbetsförmedlingen
              skickar tillbaka pengar om det är låg arbetslöshet. Men nu har
              vi en arbetslöshet på nästan 8 procent och en ungdomsarbetslöshet
              på nära 25 procent. Som jag nämnde tidigare är det i Göteborg
              25 000 arbetslösa, och det är klart att när resurserna inte används
              utan man skickar tillbaka hundratals miljoner är det något systemfel.
            </seg>
            <seg n="7595c5c7">
              Går man utanför det regleringsbrev som är skrivet kommer revisorerna
              direkt och knackar Arbetsförmedlingen på ryggen och säger att
              så här får ni inte göra. Då måste man luckra upp det.
            </seg>
            <seg n="4f9f46a0">
              Jag är helt övertygad om att det är den vägen som regeringen
              kan gå inför kommande år för att se till att de lokala lösningarna
              kan komma på plats så att man på ett bättre sätt kan matcha de
              behov som finns på arbetsmarknaden och se till att de som är arbetslösa
              får möjlighet att komma in.
            </seg>
            <seg n="46c928b2">
              Jag vet inte om jag ska beröra lite av det som Katarina Brännström
              säger, men visst var det så att ni vann valet 2006. Då talade
              ni om en massarbetslöshet, fast arbetslösheten var lägre då än
              den är i dag. Den nuvarande statsministern svarade så här på frågan
              om hur han skulle hantera den arbetslösheten och vad som var en
              rimlig nivå: Den ska ned till noll.
            </seg>
            <seg n="d021bc5a">
              Så sade Fredrik Reinfeldt. Den ska ned till noll.
            </seg>
            <seg n="30b814ca">
              Efter det har arbetslösheten ökat och bitit sig fast, och långtidsarbetslösheten
              har nästan tredubblats. Sedan kom beskedet att vi får se efter
              en mandatperiod om vår medicin i form av åtgärder räcker.
            </seg>
            <seg n="619bdc95">
              Det har blivit sämre. Det kanske är dags att ompröva politiken.
            </seg>
          </u>
          <note type="speaker" n="3e90cd18">
            Anf. 103 LARS MEJERN LARSSON (S):
          </note>
          <u who="lars_mejern_larsson_c4918a" xml:id="i-83c90b3ed2a45732-2" n="b81ced93">
            <seg n="2e96b8b6">
              Herr talman! Det är sant att ni vann valet på jobbfrågan. Har
              det gått bra? Ett långt regleringsbrev är inte lösningen. Det
              måste innehålla vettiga mål också.
            </seg>
            <seg n="72bd05d3">
              De strikt reglerade insatserna och de långa väntetiderna för
              att kvalificera sig för insatser har gjort att Arbetsförmedlingen
              skickar tillbaka många miljarder kronor varje år till statskassan,
              trots den massarbetslöshet som råder i landet. Det är en uppgivenhet.
              När jag pekar på detta verkar ni ändå hur nöjda som helst.
            </seg>
            <seg n="c895ec9c">
              Skillnaden i politiken kan inte bli tydligare, för samtidigt
              presenterar vi i dag tio punkter som ska bidra till att uppfylla
              de arbetslösas rop på hjälp. Där ingår rätt stöd från den första
              arbetslösa dagen, utbildningskontrakt för unga som innebär krav
              på gymnasiekompetens, kompetensutveckling av arbetshandläggarna
              och avskaffande av fas 3.
            </seg>
            <seg n="2ce83390">
              Herr talman! Som jag sade tidigare har den moderatledda regeringen
              gått ifrån en traditionell arbetslinje till en försörjningsstöds-
              och passivitetslinje som blir starkare och starkare. Det finns
              ingen aktiv arbetsmarknadspolitik i Sverige 2013 utan endast en
              passiv bidragspolitik. Ministern har, jag vet inte för vilken
              gång i ordningen, gett mig svaret att regeringen har höga ambitioner
              med jobbpolitiken. Och så har vi en arbetslöshet i dag på 8 procent.
            </seg>
            <seg n="f9713ca2">
              Jag kan endast konstatera att det som är högt med regeringens
              jobbpolitik är arbetslöshetssiffrorna.
            </seg>
          </u>
          <note type="speaker" n="249ac393">
            Anf. 104 LARS JOHANSSON (S):
          </note>
          <u who="lars_johansson_8ee90d" xml:id="i-153975e5c9a1b9e2-1" n="e6e36734">
            <seg n="48cc7994">
              Herr talman! Nya uppgifter kommer hela tiden om hur det ser ut
              på arbetsmarknaden. I dag kom Statistiska centralbyrån med ytterligare
              uppgifter där man jämför läget i januari 2013 med läget i januari
              2012. Det har visat sig att undersysselsättningen har ökat. 330
              000 människor har för lite arbetstid mot vad de vill ha. Korttidsanställningarna
              ökar, och 120 000 ungdomar har varit arbetslösa mer än sex månader.
              Samtidigt skickar Arbetsförmedlingen tillbaka pengarna till staten
              därför att de inte vet vad de ska göra, och regeringen har inga
              nya förslag.
            </seg>
            <seg n="57f988cc">
              Det här måste ändå vara en oroande utveckling. Sedan säger Katarina
              Brännström att Socialdemokraterna hade goda år. Hur var det 1994?
              Det var väl inga goda år? Det var hög arbetslöshet, men det skapades
              ändå 300 000 nya arbetstillfällen under den socialdemokratiska
              perioden. Flyktingmottagandet var större än i dag. Ändå kom sju
              av tio i arbete med den politik som då fördes.
            </seg>
            <seg n="da278ead">
              Jag kommer så väl ihåg det som Mattias Jonsson tidigare sade
              om vad ni hävdade i valrörelsen 2006. Ni påstod inte bara att
              det var fråga om massarbetslöshet i augustiseptember 2006. Ni
              påstod på den borgerliga kanten att när den dåvarande Arbetsmarknadsstyrelsens
              generaldirektör Bo Bylund sade att arbetslösheten sjunker var
              han en socialdemokratisk valarbetare. Det var bara det att han
              hade helt rätt. Arbetslösheten sjönk hela hösten 2006 och ända
              in i 2007. Då påstod ni under hösten 2006 och i början av vintern
              2007 att det var tack vare den borgerliga regeringens politik.
              Det var det inte alls. Det var vad som var kvar av den socialdemokratiska
              regeringens politik som gjorde att arbetslösheten sjönk och sysselsättningen
              ökade. Så är historien inget annat.
            </seg>
          </u>
          <note type="speaker" n="acc10289">
            Anf. 105 MEERI WASBERG (S):
          </note>
          <u who="meeri_wasberg_ebd701" xml:id="i-2ad5162d5caeb03e-4" n="a8957ee6">
            <seg n="e60fca4d">
              Herr talman! Jag ska inte säga att siffror är oviktiga. Det är
              de naturligtvis inte. Men människorna och individerna bakom siffrorna
              är så ofantligt mycket viktigare. Därför kan jag inte låta bli
              att förvånas över att man antyder att regeringen tillför medel
              till Arbetsförmedlingen för att blidka oppositionen. Sedan säger
              man att Arbetsförmedlingen inte behöver använda pengarna. Ändå
              kvarstår en hög arbetslöshet.
            </seg>
            <seg n="cf7e01ac">
              Jag kan tycka att det är lite rörande att se hur en moderat ledamot
              skyndar till statsrådets undsättning när regeringen pressas på
              sin politik. Siffrorna är inte oviktiga, men individerna är viktigare.
            </seg>
            <seg n="41bd3d23">
              Regleringsbrevet består av 27 ganska tättskrivna sidor med många
              uppdrag, återrapporteringspunkter, många anvisningar om vad pengarna
              och anslagen får användas till och inte användas till. Jag ska
              inte trötta ut statsrådet med att läsa regleringsbrevet. Det har
              statsrådet säkert redan gjort själv eftersom hon står för innehållet
              i det. Men det är bara att konstatera att det finns många detaljer
              i regleringsbrevet som bakbinder Arbetsförmedlingen, som inte
              kan göra ett tillräckligt bra arbete.
            </seg>
            <seg n="22570480">
              Statsrådet lyfte själv fram att 5 miljoner extra ges för att
              informera arbetsgivare. Om arbetsförmedlarna fick möjlighet att
              göra ett gott arbete skulle de inom ramen för sitt arbete, genom
              att träffa arbetsgivare, kunna ge dem den information de behöver.
              Därför är det fascinerande att man från regeringens sida känner
              behov av att tillföra 5 miljoner extra för att informera arbetsgivare.
            </seg>
          </u>
          <note type="speaker" n="2f7ee410">
            Anf. 106 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-38fcbb9fa94463fb-3" n="a71c8892">
            <seg n="5656f90a">
              Herr talman! År 2006 vann vi valet. Vi har nu regerat i sex år.
              Det är rimligt att jämföra de tidigare sex åren, alltså åren 20002006,
              med våra sex år. Under de år som Socialdemokraterna regerade var
              det högkonjunktur. Likväl såg det illa ut när det gällde utanförskap.
              Det var därför vi vann valet.
            </seg>
            <seg n="b84ff803">
              Man förtidspensionerade människor som hade varit arbetslösa mer
              än ett år. De togs bara bort ur statistiken. Socialbidragen hade
              sin topp runt 2000. Visst blev siffrorna något bättre sista året
              innan vi vann valet, men de visar inte att ni bytte till en aktiv
              jobbpolitik. Tvärtom var det fråga om ytterligare passivitet genom
              att människor lyftes undan från arbetsmarknaden.
            </seg>
            <seg n="a0dd1366">
              Vad kommer ni att ändra på om ni vinner valet? Vi har inte hört
              ett enda förslag. Tvärtom hör vi nu hur ni ska höja skatter och
              kostnaden för att anställa unga. Ni ska ta bort den sänkta restaurangmomsen,
              vilket kommer att göra det dyrare att gå ut och äta med färre
              jobb i restaurangbranschen. Hur ska ni skapa jobb? Vi har inte
              hört ett enda förslag. Men det går bra att klaga på den här regeringen.
            </seg>
            <seg n="96ff4148">
              Den 1 januari 2006 var 4 359 000 i jobb i Sverige. Det var en
              sysselsättningsgrad på 65,1 procent. Den 1 december 2012 var 4
              696 000 i jobb, alltså en sysselsättningsgrad på 65,8 procent.
              Då har det varit lågkonjunktur, en djup kris i världen, de senaste
              fem åren. Kom inte och slå ut den här politiken. Den har varit
              bäst i Europa och framhävs på många olika sätt. Det är ni som
              inte har några förslag. Det är tråkigt att lyssna på er eftersom
              det är fråga om många tomma tunnor som skramlar.
            </seg>
          </u>
          <note type="speaker" n="508551c5">
            Anf. 107 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_arbetsmarkna" xml:id="i-14f8652f0806cb0a-31" n="33f75c7b">
            <seg n="832c3226">
              Herr talman! Jag vill också tacka för debatten. Det hade varit
              bra om ledamöterna hade satt sig in mer i fakta. Det är lite grann
              svårt att bemöta alla de påståenden som ni tar upp som inte stämmer
              med verkligheten.
            </seg>
            <seg n="66d60bda">
              Det är viktigt med en tydlig styrning och uppföljning. Det handlar
              om stora summor av skattebetalarnas pengar som ska användas effektivt.
              Jag förespråkar därför att å ena sidan ta till vara den kompetens
              som finns bland Arbetsförmedlingens medarbetare, å andra sidan
              titta på vad som fungerar och följa upp. Det gör regeringen i
              budgetpropositionens skrivningar, i Arbetsförmedlingens instruktion,
              i regleringsbrev, i dialog och med den styrelse som har ansvaret
              att styra Arbetsförmedlingen. Även under den socialdemokratiska
              tiden hade man samma form av styrmekanismer.
            </seg>
            <seg n="f5a67a99">
              Jag instämmer inte i beskrivningen att det nu är en större detaljreglering.
              Det är snarare tvärtom framför allt under senare år. Jämför skrivningarna
              om återrapportering. Det är färre återrapporteringar och färre
              detaljer.
            </seg>
            <seg n="d8b6382e">
              Arbetsförmedlingarna har en större frihetsgrad. Jag förutsätter
              att de professionella arbetsförmedlingarna använder de resurser
              som finns på ett effektivt och bra sätt. En person som har behov
              av relevant utbildning ska också få den utbildningen eller praktikplatsen.
              Siffror från SCB visar att resultatet från dagens AKU är drygt
              50 000 fler personer sysselsatta i januari 2013 jämfört med januari
              2012.
            </seg>
            <seg n="56535a1a">
              Sammantaget fungerar regeringens politik. Jag är inte nöjd förrän
              alla som kan arbeta har möjlighet att få ett arbete. Där är vi
              inte än, men det finns en ökad sysselsättning om mer än 200 000
              personer. Om det hade gått likadant för Sverige som för övriga
              Europa hade det varit ungefär 180 000 färre sysselsatta.
            </seg>
            <seg n="d01f7f9d">
              Tack så mycket och ha en fortsatt trevlig kväll.
            </seg>
          </u>
          <note n="fbf004c1">
            Överläggningen var härmed avslutad.
          </note>
          <note n="6eb75408">
            18 § Bordläggning
          </note>
          <note n="e25779c1">
            Anmäldes och bordlades
          </note>
          <note n="823838b0">
            19 § Anmälan om interpellationer
          </note>
          <note n="83ad41ef">
            Anmäldes att följande interpellationer framställts
          </note>
          <note n="3ffe5976">
            den 18 februari
          </note>
          <note n="5d2aacc4">
            Jennie Nilsson
          </note>
          <note n="63f43c4e">
            Krister Örnfjäder
          </note>
          <note n="4e3724d5">
            Sven-Erik Bucht
          </note>
          <note n="2190c236">
            den 19 februari
          </note>
          <note n="8a651e6b">
            Gunilla Carlsson
          </note>
          <note n="39ceab77">
            Lars Ohly
          </note>
          <note n="b2d4b24e">
            Interpellationerna redovisas i bilaga som fogats till riksdagens
            snabbprotokoll tisdagen den 5 mars.
          </note>
          <note n="82bd2584">
            20 § Anmälan om frågor för skriftliga svar
          </note>
          <note n="1320b96b">
            Anmäldes att följande frågor för skriftliga svar framställts
          </note>
          <note n="8e3142f6">
            den 15 februari
          </note>
          <note n="4874d6a9">
            Wiwi-Anne Johansson
          </note>
          <note n="3ffe5976">
            den 18 februari
          </note>
          <note n="c92b5230">
            Kent Härstedt
          </note>
          <note n="c92b5230">
            Kent Härstedt
          </note>
          <note n="c92b5230">
            Kent Härstedt
          </note>
          <note n="2190c236">
            den 19 februari
          </note>
          <note n="4e3724d5">
            Sven-Erik Bucht
          </note>
          <note n="28a946ac">
            Valter Mutt
          </note>
          <note n="3258d2ac">
            Christina Oskarsson
          </note>
          <note n="bfc32087">
            Isak From
          </note>
          <note n="cbcf1e38">
            Frågorna redovisas i bilaga som fogats till riksdagens snabbprotokoll
            tisdagen den 5 mars.
          </note>
          <note n="ccdb90e9">
            21 § Anmälan om skriftliga svar på frågor
          </note>
          <note n="7567cfc8">
            Anmäldes att skriftliga svar på följande frågor inkommit
          </note>
          <note n="8e3142f6">
            den 15 februari
          </note>
          <note n="7a89a589">
            Peter Persson
          </note>
          <note n="3ffe5976">
            den 18 februari
          </note>
          <note n="50b24482">
            Kenneth G Forslund
          </note>
          <note n="2190c236">
            den 19 februari
          </note>
          <note n="0fa789f5">
            Monica Green
          </note>
          <note n="5e77b051">
            Svaren redovisas i bilaga som fogats till riksdagens snabbprotokoll
            tisdagen den 5 mars.
          </note>
          <note n="68973aa1">
            22 § Kammaren åtskildes kl. 20.29.
          </note>
          <note n="ecac09bf">
            Förhandlingarna leddes
          </note>
          <note n="da69b73d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
