<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--87</head>
          <docDate when="2012-04-09">2012-04-09</docDate>
        </div>
      </front>
      <body>
        <div>
          <note n="c99c62e3">
            ﻿
          </note>
          <note n="f199db9d">
            Riksdagens protokoll
          </note>
          <note n="3d4f1608">
            2012/13:87
          </note>
          <note type="date" n="c618f307">
            Tisdagen den 9 april
          </note>
          <note n="22c3ae80">
            Kl. 13:00 - 23:12
          </note>
          <note n="48c270a7">
            1 § Ledighet
          </note>
          <note n="c0e51185">
            Förste vice talmannen meddelade att Johan Forssell (M) ansökt
            om fortsatt ledighet under tiden den 1528 april.
          </note>
          <note n="bd71e196">
            Kammaren biföll denna ansökan.
          </note>
          <note n="d00995ff">
            Förste vice talmannen anmälde att Mohamoud M. Enow (M) skulle
            fortsätta att tjänstgöra som ersättare för Johan Forssell.
          </note>
          <note n="4e601c9e">
            2 § Avsägelser
          </note>
          <note n="268c4d15">
            Förste vice talmannen meddelade att Gunvor G Ericson (MP) avsagt
            sig uppdraget som ledamot i riksdagsstyrelsen och att Mehmet Kaplan
            (MP) avsagt sig uppdraget som ersättare i riksdagsstyrelsen.
          </note>
          <note n="b38434f0">
            Kammaren biföll dessa avsägelser.
          </note>
          <note n="6420deab">
            3 § Anmälan om kompletteringsval till riksdagsstyrelsen
          </note>
          <note n="050a5cbf">
            Förste vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält Mehmet Kaplan som ledamot
            i riksdagsstyrelsen och Gunvor G Ericson som ersättare i riksdagsstyrelsen.
          </note>
          <note n="7ea9fc43">
            Förste vice talmannen förklarade valda till
          </note>
          <note n="f8a6f954">
            ledamot i riksdagsstyrelsen
          </note>
          <note n="ca3a41e0">
            ersättare i riksdagsstyrelsen
          </note>
          <note n="231e969a">
            4 § Anmälan om inkommet protokollsutdrag från utskott
          </note>
          <note n="9b406f2b">
            Förste vice talmannen anmälde att ett utdrag ur prot. 2012/13:21
            för torsdagen den 14 mars i ärende om subsidiaritetsprövning av
            EU-förslag inkommit från näringsutskottet.
          </note>
          <note n="cf72441d">
            5 § Anmälan om fördröjda svar på interpellationer
          </note>
          <note n="280d6475">
            Till riksdagen hade inkommit följande skrivelser:
          </note>
          <note n="a6e677ad">
            Interpellation 2012/13:341
          </note>
          <note n="77f945e8">
            Interpellation 2012/13:341 Trafikverkets fiberinfrastruktur
          </note>
          <note n="3e72d9f5">
            Interpellationen kommer att besvaras tisdagen den 23 april 2013.
          </note>
          <note n="041bce32">
            Skälet till dröjsmålet är brist på tider i kammaren samt tidigare
            inbokade resor och arrangemang.
          </note>
          <note n="673250b7">
            Fredrik Ahlén
          </note>
          <note n="ef93a337">
            Interpellation 2012/13:345
          </note>
          <note n="29c3f582">
            Interpellation 2012/13:345 Fruimport
          </note>
          <note n="eb7f899f">
            Interpellationen kommer att besvaras fredagen den 19 april 2013.
          </note>
          <note n="015d1a49">
            Skälet till dröjsmålet är redan tidigare inbokade engagemang
            och resor.
          </note>
          <note n="4a9ce0d6">
            Maria Arnholm
          </note>
          <note n="8f8480f2">
            Interpellation 2012/13:348
          </note>
          <note n="5cf200a0">
            Interpellation 2012/13:348 Ungas framtidstro
          </note>
          <note n="3e72d9f5">
            Interpellationen kommer att besvaras tisdagen den 23 april 2013.
          </note>
          <note n="015d1a49">
            Skälet till dröjsmålet är redan tidigare inbokade engagemang
            och resor.
          </note>
          <note n="4a9ce0d6">
            Maria Arnholm
          </note>
          <note n="a2f31b6b">
            6 § Anmälan om inkomna faktapromemorior om förslag från Europeiska
            kommissionen
          </note>
          <note n="c9c5a9f7">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="28c9d56c">
            KOM(2013) 95, KOM(2013) 96, KOM(2013) 97
          </note>
          <note n="1ee257fb">
            KOM(2013) 107
          </note>
          <note n="5231c947">
            KOM(2013) 108
          </note>
          <note n="b5216397">
            KOM(2013) 109
          </note>
          <note n="aed76672">
            7 § Hänvisning av ärenden till utskott
          </note>
          <note n="c3676f1f">
            Föredrogs och hänvisades
          </note>
          <note n="99248a6c">
            den 28 maj
          </note>
          <note n="ceaa0367">
            den 21 maj
          </note>
          <note n="ed8cdb8a">
            den 30 maj
          </note>
          <note n="ed8cdb8a">
            den 30 maj
          </note>
          <note n="5ff3c104">
            8 § Förnyad bordläggning
          </note>
          <note n="f5e873fe">
            Föredrogs och bordlades åter
          </note>
          <note n="2392ac9f">
            9 § Svar på interpellation 2012/13:331 om åtgärder mot jämviktsarbetslösheten
          </note>
          <note type="speaker" n="e46237a0">
            Anf. 1 Finansminister ANDERS BORG (M):
          </note>
          <u who="anders_borg_minister_2006" xml:id="i-3d9894c5ad4efdef-0" n="28aa2290">
            <seg n="c52fb76c">
              Fru talman! Bo Bernhardsson har frågat mig vad jag avser att
              vidta för åtgärder för att få ned jämviktsarbetslösheten och förbättra
              matchningseffektiviteten på den svenska arbetsmarknaden.
            </seg>
            <seg n="25d848f8">
              Nivån på jämviktsarbetslösheten bestäms framför allt av de institutioner
              och regelverk som omgärdar arbetsmarknaden. För att minska jämviktsarbetslösheten
              är det centralt att skatte- och socialförsäkringssystemet ger
              tydliga drivkrafter att arbeta, att utbildnings- och arbetsmarknadspolitiken
              rustar människor för jobb samt att det finns ett väl fungerade
              företagsklimat. Vidare är det viktigt med en väl fungerade lönebildning.
            </seg>
            <seg n="0ce7ec4e">
              Regeringen har sedan den tillträdde 2006 genomfört omfattande
              åtgärder för att minska jämviktsarbetslösheten och förbättra matchningseffektiviteten.
              Viktiga reformer har varit jobbskatteavdraget och att återupprätta
              arbetslinjen i socialförsäkringssystemen. Vi har också reformerat
              arbetsmarknads- och utbildningspolitiken. Åtgärder har också vidtagits
              för att stimulera efterfrågan för grupper med svag förankring
              på arbetsmarknaden, till exempel nystartsjobb.
            </seg>
            <seg n="7b04d46f">
              Trots den utdragna lågkonjunkturen har utanförskapet minskat
              och sysselsättningsgraden ökat i de allra flesta åldersgrupper
              jämfört med 2006. Det är tydliga indikationer på att den förda
              politiken har verkat i rätt riktning. Bedömningen att regeringens
              politik leder till en högre varaktig sysselsättning och en lägre
              jämviktsarbetslöshet delas av bland annat OECD, Riksbanken och
              Konjunkturinstitutet.
            </seg>
            <seg n="1c4290bc">
              Arbetet med att förbättra arbetsmarknadens funktionssätt fortsätter
              på bred front. Bland annat för vi sedan 2011 samtal med parterna
              för att öppna nya vägar in på arbetsmarknaden och göra den mer
              flexibel.
            </seg>
          </u>
          <note type="speaker" n="12656a16">
            Anf. 2 BO BERNHARDSSON (S):
          </note>
          <u who="bo_bernhardsson_12449e" xml:id="i-5023af2e4ac206b4-0" n="503186bb">
            <seg n="50a6013a">
              Fru talman! Jag tackar för svaret.
            </seg>
            <seg n="3f9a5d97">
              Ett skäl till min interpellation är att Riksbanken i sin penningpolitiska
              rapport uttryckte oro för att matchningen fungerar sämre. Man
              ser sådana tendenser. Man skrev i rapporten att det enligt Riksbanken
              i dag finns tecken på en försämrad matchning på den svenska arbetsmarknaden,
              vilket driver upp jämviktsarbetslösheten. Man påpekar att det
              tar lång tid att para ihop lediga jobb och arbetslösa, varpå arbetslösheten
              riskerar att bita sig fast. Det är några meningar som är hämtade
              ur den penningpolitiska rapporten, och det är ett skäl till att
              jag ställde interpellationen.
            </seg>
            <seg n="dc91da57">
              Ett annat skäl är att Anders Borg och jag för snart ett år sedan
              hade en diskussion i kammaren om restaurangmomsen. Där påpekade
              jag klokt nog, vill jag påstå att det om man vill stimulera sysselsättningen
              finns mycket bättre sätt. När det gäller den sänkta restaurangmomsen
              kostar nämligen, enligt Finanspolitiska rådets rapport, varje
              nytt jobb fem miljoner. Det innebär att pengarna för ett jobb
              som stimuleras fram på det sättet i stället skulle kunna räcka
              till tio jobb i sjukvården eller skolan ja, mer än det egentligen.
            </seg>
            <seg n="02d0b450">
              Borg svarade när vi hade denna interpellationsdebatt så här:
              Den direkta sysselsättningseffekten om man ökar de offentliga
              utgifterna är obefintlig. Eftersom det inte hänt något på utbudssidan
              måste motsvarande justeringar ske via räntepolitiken.
            </seg>
            <seg n="ab9d0330">
              Det var alltså ett väldigt uppgivet resonemang. Det Anders Borg
              säger är att man egentligen inte kan göra någonting, för om man
              gör sysselsättningsstimulerande insatser genom att till exempel
              öka antalet anställda i sjukvården kommer Riksbanken att behöva
              höja räntan därför att det inte har hänt något på utbudssidan.
              Det som skulle ha hänt på utbudssidan är dock det Anders Borg
              borde ha gjort för att se till att matchningen fungerar bättre
              så att man kan trycka ned jämviktsarbetslösheten. Det är det som
              borde ha hänt.
            </seg>
            <seg n="9c7c2f92">
              När Borg gör detta konstaterande är det alltså i själva verket
              så att det är han själv som inte har gjort rätt insatser på utbudssidan.
              Det är en form av självkritik, skulle jag vilja påstå.
            </seg>
            <seg n="e18c621f">
              Det Anders Borg har gjort under de år han har varit finansminister
              vill jag påstå i princip är att han har lagt ned eller är på väg
              att lägga ned den aktiva arbetsmarknadspolitiken. Det Borg säger
              är att han i stället ska stimulera fram jobben genom att sänka
              löner. Det är en lönesänkningslinje. Det är ingen arbetslinje;
              det är en lönesänkningslinje. Genom jobbskatteavdrag, genom att
              försämra för arbetslösa och sjuka och genom att försämra socialförsäkringarna
              tänker han sig att man ska ha bättre incitament att ta jobb. Det
              handlar då om att ta jobb långsiktigt till ett lägre pris, det
              vill säga sänka sin lön. Det är Borgs sysselsättningspolitik.
            </seg>
            <seg n="5d4ba19f">
              När det däremot gäller den viktiga matchningen på utbudssidan,
              som handlar om att bygga bort flaskhalsarna på arbetsmarknaden
              och se till att människor har kompetens att ta de jobb som bjuds
              ut, har Anders Borg inte skött sina uppgifter. Det är en lönesänkningslinje,
              ingen arbetslinje, Anders Borg.
            </seg>
          </u>
          <note type="speaker" n="1bd125eb">
            Anf. 3 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-0" n="91518892">
            <seg n="d55d9d85">
              Fru talman! Jag tackar Bo Bernhardsson för att han har ställt
              interpellationen, eftersom det är viktigt att vi diskuterar arbetslösheten,
              jämviktsarbetslösheten, efterfrågestimulans och vad regeringen
              skulle kunna göra.
            </seg>
            <seg n="eb96f693">
              Jag har begärt ordet eftersom jag har ställt en interpellation
              till Anders Borg som just handlar om den misslyckade ekonomiska
              politiken, vilken jag satte ihop med den misslyckade arbetslöshetspolitiken.
              Nu visar det sig att Anders Borg tycker att arbetet är så fördelat
              att han inte ska svara på denna interpellation. Jag passar nu
              på att ställa dessa frågor i alla fall, eftersom det är Anders
              Borg som styr på vilket sätt vi ska stimulera efterfrågan och
              på vilket sätt vi ska ha en trygghet när vi blir arbetslösa och
              så vidare.
            </seg>
            <seg n="ae573b48">
              De frågor jag har ställt till Anders Borg och som han inte vill
              svara på är: Vad tänker finansministern göra för att arbetslösheten
              ska sjunka och inte öka i Sverige? Vad tänker finansministern
              göra för att stärka ersättningarna vid arbetslöshet? Vad tänker
              finansministern göra för att hålla uppe köpkraften i tider av
              massarbetslöshet? Det är de frågor jag har ställt till Anders
              Borg och som han har hänvisat till Hillevi Engström.
            </seg>
            <seg n="62afa72c">
              Sverige har en mycket hög arbetslöshet om man jämför med resten
              av EU. Sverige ligger tolva i den ligan. Jag vet att Anders Borg
              brukar hävda att vi har lyckats bra under kristiden, men det visar
              sig att elva länder inom EU är betydligt bättre än Sverige när
              det gäller arbetslöshet. Österrike, Tyskland, Luxemburg, Holland,
              Malta, Rumänien, Tjeckien, Danmark, Storbritannien, Finland och
              Belgien ligger bättre till än vad Sverige gör i EU:s arbetslöshetsstatistik
              för 2012. Så kan vi inte ha det. Det är klart att vi ska försöka
              vara bland de bättre, varför inte bäst, i EU på att bekämpa arbetslösheten.
              Det är bra för människorna, det är bra för ekonomin och det är
              bra för landet som helhet.
            </seg>
            <seg n="39c87e6c">
              Mina frågor till finansministern kvarstår. Vad tänker han göra
              för att arbetslösheten ska sjunka, inte öka? Vad tänker han göra
              med de arbetslösa? Tänker han höja ersättningarna vid arbetslöshet?
              Vad tänker han göra för att hålla uppe köpkraften?
            </seg>
          </u>
          <note type="speaker" n="afbd9c13">
            Anf. 4 HILLEVI LARSSON (S):
          </note>
          <u who="hillevi_larsson_618770" xml:id="i-a748812ae76ca299-0" n="de7383c7">
            <seg n="c479486b">
              Fru talman! Det är uppenbarligen något som inte fungerar på arbetsmarknaden
              när vi har en hög arbetslöshet och en långtidsarbetslöshet som
              har ökat, och även ungdomsarbetslösheten har ökat, samtidigt som
              det finns arbetsgivare som söker folk och inte hittar rätt kompetens.
              I dag misslyckas i genomsnitt var femte rekrytering där arbetsgivarna
              söker arbetskraft men inte hittar rätt kompetens.
            </seg>
            <seg n="e0868d97">
              Det är ganska enkelt att komma fram till slutsatsen att en hel
              del av de arbetslösa behöver mer utbildning för att kunna ta de
              jobb som finns. När man talar om arbetsmarknadspolitik eller jobbpolitik
              talar man ofta mycket om att skapa nya jobb. Det är naturligtvis
              väldigt viktigt, men lika viktigt är att se till att arbetskraften
              har den kompetens som krävs för att ta de här jobben. Det gäller
              att rusta ungdomar, och inte minst de arbetslösa, för framtidens
              arbetsmarknad. Det är den enda långsiktiga vägen ut ur arbetslösheten.
              Det är också mycket bra för att slippa en arbetsmarknad som går
              mot lönedumpning. Har arbetskraften kompetens kan man också kräva
              bra löner och bra arbetsvillkor. Det är någonting som vi här i
              Sverige kan konkurrera med. Vi kan aldrig konkurrera med de riktiga
              låglöneländerna, och det vill vi inte heller. Vi vill inte ha
              ett sådant samhälle.
            </seg>
            <seg n="039a2807">
              Därför ställer jag mig mycket frågande till att regeringen fortsätter
              med dagens åtgärder i jobbpolitiken eftersom de uppenbarligen
              inte fungerar. Arbetslösheten sjunker ju inte. Den ökar, och vi
              har inte folk till de jobb som ändå finns.
            </seg>
            <seg n="7be4d7e8">
              Jag skulle önska att man satsade mer på en aktiv arbetsmarknadspolitik
              där fokus är att stärka kompetensen hos arbetskraften och inte
              på dagens politik som egentligen är en straffpolitik där man straffas
              för att man är arbetslös.
            </seg>
            <seg n="1e6bc508">
              Efter 450 dagar som arbetslös hamnar man i fas 3. De flesta som
              befinner sig där upplever det som ett straff. Det finns en del
              arbetsuppgifter där som upplevs som utvecklande. Det ska jag inte
              förneka. Det finns en stor variation, men den usla ersättningen
              är genomgående. Den är 65 procent av a-kassan eller försörjningsstöd,
              det man även kallar socialbidrag. Fas 3 är nu den största arbetsgivaren.
              Så mycket har det här projektet vuxit.
            </seg>
            <seg n="50e36fe7">
              Det som skrämmer mig med fas 3 är att det blir allt svårare att
              kombinera med utbildning och jobbsökande. Nu har man utökat arbetstiden
              från 32 timmar i veckan till 40 timmar i veckan då man ska vara
              på plats hos sin fas 3-anordnare. Det är inte självklart att man
              har rätt att söka jobb eller delta i utbildningar som skulle kunna
              öka chansen att få jobb under den tiden. Det är ett av många systemfel.
              Jag tycker att det är vansinnigt att det här projektet går vidare
              trots att det inte leder till jobb. Det är väldigt få som går
              från fas 3 vidare till jobb, och det är förnedrande för dem som
              drabbas av det.
            </seg>
            <seg n="ff5d93d9">
              Ett annat systemfel är att Arbetsförmedlingen har ett mycket
              snålt tilltaget utrymme när det gäller vad man får hjälpa de arbetssökande
              med. Det leder till att man skickar tillbaka 18 miljarder kronor
              till statskassan varje år eftersom man inte kan utnyttja resurserna,
              och samtidigt finns det arbetslösa som inget hellre vill än att
              få en utbildning som skulle öka deras chans att få jobb.
            </seg>
            <seg n="76ee7b91">
              Det finns mycket att göra på det här området, och tyvärr händer
              för lite.
            </seg>
          </u>
          <note type="speaker" n="1181ad87">
            Anf. 5 Finansminister ANDERS BORG (M):
          </note>
          <u who="anders_borg_minister_2006" xml:id="i-3d9894c5ad4efdef-1" n="28aa2290">
            <seg n="a37e2bb3">
              Fru talman! Nu har vi förstått hur den socialdemokratiska valrörelsen
              ska gå till. Sverige är alltså det land i Europa som har drabbats
              värst av krisen och där allting har fallit samman, där arbetslösheten
              är jättehög, där den sociala otryggheten har ökat, där orättvisorna
              galopperar och där de offentliga finanserna är sönderkörda, men
              detta är ju inte sant.
            </seg>
            <seg n="5e41c1d9">
              På fredag morgon åker jag till informella Ekofin. Jag kommer
              att träffa 26 andra medlemsländer. Bilden är inte att Sverige
              är krislandet här. Det räcker med att ha en elementär bild av
              hur utvecklingen har sett ut. Arbetslösheten i Sverige har ökat
              mindre än i de allra flesta europeiska länderna. Det är 18 länder
              som har haft en större uppgång av arbetslösheten sedan krisen
              började.
            </seg>
            <seg n="bac5702e">
              Vi har ett arbetskraftsdeltagande som är högst i Europa. Det
              har minskat i många andra länder. Vi har ett arbetskraftsdeltagande
              för kvinnor som står ut i särklass. Vi har en sysselsättning som
              har ökat med 200 000 sedan regeringen tillträdde. Det finns enstaka
              länder, som Luxemburg, som har klarat detta bättre. Under de här
              åren har vi haft en reallöneökning som knappast något annat land
              kan uppvisa. Vi har inte dumpat löner i Sverige, utan vi har erbjudit
              människor bra disponibelinkomstökningar under krisen, medan man
              i andra länder har fått spänna åt bältet, dra ned konsumtionen
              och säga upp folk i detaljhandeln.
            </seg>
            <seg n="1fd8f53a">
              De länder som Socialdemokraterna nu gör till idealet är länder
              där man under de kommande decennierna ska betala av de skulder
              man har byggt upp under den här krisen. Ett land som Tyskland
              har motsvarande nästan 1 000 miljarder svenska kronor i högre
              skuldsättning än Sverige om man ser det som andel av bnp. De har
              alltså 80 procents skuld.
            </seg>
            <seg n="6e222179">
              Jag tycker att det vore ärligt om Socialdemokraterna sade att
              det är det som är den socialdemokratiska politiken, det vill säga
              att dra upp skuldsättningen i Sverige och därmed driva fram den
              politik vi nu ser i de här länderna. Enligt EU-kommissionen kommer
              arbetslösheten att öka i både eurozonen och EU under de kommande
              åren. I de tiderna anser uppenbarligen Socialdemokraterna att
              man ska föra en politik som leder till stora åtstramningar genom
              momshöjningar.
            </seg>
            <seg n="ded9126e">
              Vad är det som bestämmer jämviktsarbetslöshet? Jo, det är hur
              mycket det lönar sig att arbeta, hur man sätter lönerna, hur flexibel
              arbetsmarknaden är och hur bra utbildningssystemet fungerar. Det
              är nyckelfrågorna enligt alla dem som studerar jämviktsarbetslöshet.
            </seg>
            <seg n="34ca4cb5">
              Då är det rätt uppenbart att jobbskatteavdrag, arbetslinje, a-kassa
              och reformer i sjukförsäkringen är viktiga för att man ska få
              ett ökat arbetsutbud och en bättre fungerande arbetsmarknad. Vi
              behöver mer konkurrens i ekonomin så att vi därigenom får en bättre
              fungerande arbetsmarknad. Man ska avreglera och öppna för konkurrens,
              inte stänga och sluta. Vi behöver en ansvarsfull lönebildning
              med flexibla kollektivavtal som gör att människor kommer in på
              arbetsmarknaden. Sådant är viktigt. Vi måste ha ett utbildningssystem
              som prioriterar kunskap.
            </seg>
            <seg n="99be4b06">
              Sanningen är att Socialdemokraterna har sagt nej till nästan
              alla de reformer som har sänkt jämviktsarbetslösheten i Sverige
              enligt KI, Finanspolitiska rådet och Riksbanken. Och vad värre
              är: Man har i många fall inte bara sagt nej till dem, utan man
              tänker gå tillbaka och höja jämviktsarbetslösheten så att fler
              människor varaktigt hamnar i socialt utanförskap.
            </seg>
            <seg n="0ea20765">
              Låt oss komma ihåg vad som sades här i kammaren när vi diskuterade
              budgetpolitiken. Då var det Socialdemokraternas hållning att regeringen
              gjorde för mycket. Vi skulle upprätthålla enprocentsmålet varje
              år och strama åt i nedgångstider. I perioder med svag efterfrågan
              skulle man skära ned satsningarna. Regeringen tog i för mycket.
              Jag delar inte den socialdemokratiska hållningen på den punkten.
              Vi ska tillföra energi och efterfrågan. Vi ska säkra att vi kan
              lägga fram en expansiv budget 2013, 2014 och 2015. Det är en politik
              som, tillsammans med strukturreformer, sänker arbetslösheten.
            </seg>
          </u>
          <note type="speaker" n="7353594c">
            Anf. 6 BO BERNHARDSSON (S):
          </note>
          <u who="bo_bernhardsson_12449e" xml:id="i-5023af2e4ac206b4-1" n="503186bb">
            <seg n="b10f2004">
              Fru talman! Anders Borg säger att Sverige inte är krislandet
              och tar det till intäkt för att vår kritik skulle vara felaktig.
              Det är ju precis tvärtom. Just därför att Sverige inte är krislandet
              måste vi naturligtvis kunna prestera mycket bättre när det gäller
              jobb och att matcha arbetskraft.
            </seg>
            <seg n="bead2619">
              Vi har resurser som krisländerna har svårt att uppbringa. Men
              i stället för att göra det som Anders Borg borde göra har han
              öst ut miljarder på ineffektiva och till och med, tror jag, motverkande
              åtgärder som har förstärkt krisen. Alternativet till att lägga
              pengarna på en sänkt restaurangmoms hade varit att låta pengarna
              vara kvar i den offentliga sektorn för att kunna anställa lärare
              och sköterskor och skapa jobb.
            </seg>
            <seg n="dd68db7b">
              Sverige är inte krislandet, och det är just därför som vi har
              helt andra förutsättningar att prestera på sysselsättningsområdet.
              Vi har hamnat i en situation som jag påstår är ganska unik om
              man ser den i ett historiskt perspektiv. Om jag nu inte minns
              fel är det 15 länder eller om det är 16; det är osäkert som har
              bättre siffror och slår oss när det gäller arbetslöshet. Från
              att ha varit ett land i ledande position i Europa har vi alltså
              halkat långt ned. Det hade vi inte behövt göra just därför att
              vi inte är ett krisland som Portugal, Grekland och andra länder
              i Europa.
            </seg>
            <seg n="a1fba360">
              När det gäller jämviktsarbetslösheten har jag hört Anders Borg
              säga flera gånger i den här kammaren att det måste bli billigare
              att anställa. Det är liksom huvudbudskapet.
            </seg>
            <seg n="eb9d97f5">
              I Lund har vi en moderatpolitiker som redan i valrörelsen 2006
              sade ungefär samma sak fast lite mer drastiskt uttryckt, för han
              hade väl inte nåtts av beskedet att de nu skulle vara det nya
              arbetarpartiet. Han sade: Det krävs mer av låglönesektorer. Till
              exempel måste vi skapa sådana jobb där man står och packar kassar
              i snabbköpet för några tusen kronor i månaden.
            </seg>
            <seg n="04e74271">
              Borg uttrycker det inte lika drastiskt, men han har sagt flera
              gånger att det måste bli billigare att anställa. Men, Anders Borg,
              om logiken att ett land utvecklas genom att det ska bli billigare
              att anställa hade varit förhärskande under 1900-talet hade ju
              Sverige stått kvar på fläcken och stampat i Fattigsverige. Hela
              förutsättningen för ökad välfärd är att man kan betala bättre
              löner i de nya jobben och att man kan bära högre skatter, det
              vill säga högre välfärd som är skattefinansierad, med de nya jobben.
              Det är det som är utveckling, Anders Borg.
            </seg>
            <seg n="31e8182a">
              Jag konstaterar att Anders Borg inte verkar ha lärt sig något
              av det som har hänt, utan huvudspåret är fortfarande att det måste
              bli billigare att anställa. Jämsides med det har man rustat ned
              den arbetsmarknadspolitik, utbildningspolitik, skolpolitik och
              forskningspolitik som syftar till att just ta en annan väg framåt,
              nämligen att stärka och rusta arbetskraften, att vi ska vara kunnigare
              och ska kunna bära både högre löner och högre skatter i de nya
              företagen. Det är det som är utveckling, Anders Borg.
            </seg>
            <seg n="b8c6bb22">
              Vi hade ett seminarium i andrakammarsalen för en tid sedan om
              jobbskatteavdraget. Den ende som var okritiskt positiv var regeringens
              representant. Alla andra var tveksamma till vilken effekt det
              hade haft, för det är inte alls samma sak att öka utbudet av arbeten
              som att öka sysselsättningen, även om det naturligtvis finns ett
              visst samband. Om folk bjuder ut sig billigare är det inte säkert
              att det blir en massa nya jobb.
            </seg>
          </u>
          <note type="speaker" n="9ec0e066">
            Anf. 7 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-1" n="91518892">
            <seg n="1aa00cdd">
              Fru talman! Först och främst pådyvlar Anders Borg oss synpunkter
              som vi inte har framfört. Han påstår att vi ska ut i valrörelsen
              och säga att svenska finanser är sönderkörda. Nej, men problemet
              med er politik är bara att ni har gjort fel fördelning. Ni har
              sänkt skatterna för dem som har det bäst på bekostnad av de sjuka
              och arbetslösa och på färre jobb i vården, skolan och äldreomsorgen.
            </seg>
            <seg n="b993e652">
              Frågorna kvarstår: Hur ska du göra för att sänka arbetslösheten,
              inte öka den? Hur ska du göra för att öka köpkraften? Och hur
              ska du göra med ersättningarna till de arbetslösa? Jag har inte
              fått svar på detta.
            </seg>
            <seg n="43422770">
              Jag tror att 427 000 personer i det här landet inte håller med
              Anders Borg när han säger: Ja, men det har väl gått hyfsat för
              oss.
            </seg>
            <seg n="20932f53">
              Vi har ett väldigt stort matchningsproblem. Vi har en långtidsarbetslöshet
              som har tredubblats. Ungdomsarbetslösheten är 25 procent. Och
              ni har halverat komvux. Anders Borg säger: Vi satsar på utbildning.
              I själva verket har ni slaktat vårt utbildningssystem. Nu har
              ni lagt tillbaka bit för bit därför att ni har märkt att ni gjorde
              fel, och så kallar ni det enorma satsningar.
            </seg>
            <seg n="1d83ac2f">
              Sämre och sämre skolresultat har det blivit i det här landet
              under er tid som regering. Ändå påstår du, Anders Borg, att ni
              satsar på skolan. Dessutom säger du, Anders Borg, att ni har skapat
              200 000 nya jobb. Hur var det egentligen den där tiden efter er
              valvinst 2006? Då sade Anders Borg: Det kommer att ta två år innan
              vår politik börjar bita. Och det var precis under de där två åren
              som jobben kom. År 2007 tillkom 137 000 nya jobb, och i slutet
              av 2006 strömmade jobben till. Det var när er politik började
              bita som jobbstoppet kom, Anders Borg.
            </seg>
          </u>
          <note type="speaker" n="791c3e50">
            Anf. 8 HILLEVI LARSSON (S):
          </note>
          <u who="hillevi_larsson_618770" xml:id="i-a748812ae76ca299-1" n="de7383c7">
            <seg n="745e076c">
              Fru talman! Det är två frågor som vi diskuterar här i dag. Den
              ena är arbetslösheten och den andra är att arbetsgivarna inte
              hittar folk. Det är ett allvarligt problem. Man har lyckats skapa
              arbetstillfällen, men det går inte att hitta folk med rätt kompetens.
            </seg>
            <seg n="35c8ea4a">
              När det gäller jobbskatteavdraget kan man vid det här laget avskriva
              den insatsen som jobbskapande. Det har inte lett till nya jobb.
              Det har upplevts positivt för dem som har fått det, men det leder
              inte till nya jobb.
            </seg>
            <seg n="e5a6f226">
              När det gäller rekryteringsgapet, arbetsgivarna som inte får
              rätt arbetskraft, är det uppenbart vad som krävs, att de arbetslösa
              måste få en möjlighet att höja sin kompetens. Därför är det obegripligt
              att man har dragit ned på just de system som skulle kunna hjälpa
              de arbetslösa. I Malmö till exempel, som jag kommer från, har
              regeringens minskade anslag till komvux lett till att Malmö kommun
              har fått gå in och satsa, eftersom vi ser att det är så viktigt
              för våra arbetslösa i vår kommun. Men det tar ju pengar från välfärden,
              från skola, vård och omsorg, så det är en tuff utmaning för de
              kommuner som har detta problem.
            </seg>
            <seg n="33ae9219">
              Samtidigt kan man se att det skapas många jobb i Malmö. Det är
              en tillväxtregion. Men det är många som bor i kranskommunerna
              runt Malmö som får jobben. De pendlar varje dag in till Malmö
              och jobbar, men Malmöborna har svårt att få jobben därför att
              de inte har rätt utbildning. Därför förstår jag inte varför regeringen
              inte helt enkelt satsar på en ordentlig utbildningspolitik och
              en ordentlig arbetsmarknadspolitik. När det gäller Arbetsförmedlingen
              skulle man kunna vidga fältet för vilka utbildningar Arbetsförmedlingen
              får erbjuda. I dag är det väldigt snålt tilltaget.
            </seg>
            <seg n="5fecb5ad">
              Jag frågar helt enkelt finansministern: Varför fortsätter ni
              på det här spåret som inte fungerar? Och varför gör ni inte något
              åt rekryteringsgapet och satsar på utbildning?
            </seg>
          </u>
          <note type="speaker" n="7bdee231">
            Anf. 9 PETER PERSSON (S):
          </note>
          <u who="peter_persson_cc6ba9" xml:id="i-d45b0018264d49d6-0" n="424af82f">
            <seg n="21ee1ba2">
              Fru talman! Jag minns hösten 2006. Då var 260 000 personer arbetslösa
              i den kvarvarande bubblan av it-problematiken i ekonomin. Anders
              Borg och Moderaterna var ute på gator och torg och sade: Det är
              Socialdemokraternas fel och Socialdemokraternas ansvar!
            </seg>
            <seg n="07b1a6f5">
              Nu skriver vi 2013 och 430 000 är arbetslösa. Då är det någon
              annans fel. Det är inte regeringens fel, utan det ligger någonstans
              ute i någon oro i världen. Anders Borg har inget ansvar. Socialdemokraterna
              bands vid allt ansvar när vi hade 260 000 arbetslösa, men Anders
              Borg skakar bara av sig ansvaret när vi har 430 000 arbetslösa.
            </seg>
            <seg n="051ad00a">
              Man har genomfört en politik kliniskt som man har sagt ska leda
              till nya jobb. Men det är inte avsikten, fru talman. Avsikten
              är något annat, nämligen systemskiftet.
            </seg>
            <seg n="222f84b3">
              Skattesänkningar med 120 miljarder har ökat arbetslösheten och
              dramatiskt även ökat klyftorna i vårt land.
            </seg>
            <seg n="53524122">
              Sänkningen av arbetslöshetskassan skulle leda till nya jobb.
              Hungriga vargar jagar bättre, löd den primitiva retoriken.
            </seg>
            <seg n="0cb882aa">
              Nya människor bultar på socialkontorets port och säger: Det finns
              ingen arbetslöshetsförsäkring. För vår försörjning måste vi hemställa
              om bidrag från kommunen.
            </seg>
            <seg n="42262a1c">
              Det bidragssamhälle som ni talade om har inte reducerats, Anders
              Borg. Det har tagit en ny skepnad i form av fattigdom i stället
              för försäkring.
            </seg>
            <seg n="ef828f17">
              Jag ger dig chansen, Anders Borg, att berätta: Har regeringen
              under den massarbetslöshet ni administrerar någon plan eller tanke
              om när arbetslösheten ska reduceras för unga och för människor
              i allmänhet? Har ni någon tidsaspekt, Anders Borg? Det skulle
              vara utomordentligt intressant att höra.
            </seg>
            <seg n="7e7318f3">
              Precis som Bosse Bernhardsson sade nyss saknas all utvärdering
              av jobbskatteavdragets jobbskapande effekt. Jag var med på samma
              seminarium. Givetvis måste Finansdepartementets statssekreterare
              bära fram sanningen om 100 000 jobb. I så fall kostar varje jobb
              1 miljon. I äldreomsorgen hade det varit tre undersköterskor.
              I skolan hade det varit åtminstone två lärare och mer därtill.
              De hade gjort nytta, det hade skapat jobb och det hade bidragit
              till en bättre välfärd.
            </seg>
            <seg n="201d9427">
              Anders Borg! Kan du i kammaren i dag ge oss besked. Har ni någon
              plan och något mål för hur ni ska bryta den accelererande arbetslösheten
              i vårt land?
            </seg>
          </u>
          <note type="speaker" n="ac0ee0c3">
            Anf. 10 JÖRGEN ANDERSSON (M):
          </note>
          <u who="jorgen_andersson_f46852" xml:id="i-6f6c9ec0f29071ef-0" n="fcab64a1">
            <seg n="9560a669">
              Fru talman! Det är en viktig interpellationsdebatt vi har här
              i dag, och det är också viktigt att göra klart vilken situation
              vi är i. Då är det bra att ha med sig en historiebeskrivning.
              Det är viktigt att förklara bakgrunden till var vi befinner oss
              och hur det ser ut.
            </seg>
            <seg n="3f3d3309">
              Låt oss börja med att rekapitulera hur det har sett ut det senaste
              decenniet. Vi har ju tvingats till rätt omfattande strukturella
              förändringar på svensk arbetsmarknad på grund av det stora utanförskap
              som fanns tidigare.
            </seg>
            <seg n="0514f1ea">
              Under Socialdemokraternas tid utförsäkrades 140 personer per
              dag till förtidspension och långtidssjukskrivning. Det var ett
              gigantiskt utanförskap.
            </seg>
            <seg n="d85366a5">
              Det är viktigt att ha detta med sig, för är man beredd att ta
              itu med dessa utmaningar innebär det följdutmaningar. Det är klart
              att det hade varit bekvämt att strunta i detta faktum och i alla
              människor som befann sig i utanförskap, att glömma bort dem och
              inte över huvud taget reflektera över den stora smärta det innebär
              för dem att inte längre får vara med i samhället. Hade vi struntat
              i detta hade det varit enklare. Då hade vi sluppit ta hänsyn till
              många människor på arbetsmarknaden.
            </seg>
            <seg n="3f9bbf23">
              Men denna regering har antagit utmaningen, tagit problemet på
              allvar och gjort ordentliga strukturella förändringar för att
              försöka få tillbaka människor till ett liv i innanförskap och
              arbete.
            </seg>
            <seg n="bbfdae2a">
              Det för såklart med sig vissa andra problem. Det gör att det
              blir lite besvärligare att få människor som har stått länge utanför
              arbetsmarknaden i jobb. Det är lite större utmaningar med det.
              Gör man dessutom detta under en kris som är den värsta sedan depressionen
              på 30-talet innebär det ännu större utmaningar.
            </seg>
            <seg n="4ebb84b5">
              Hur har det då gått? Finansministern redogjorde tydligt för det
              tidigare. Trots den gigantiska utmaningen att förändra situationen
              i Sverige under rådande kris har vi minskat utanförskapet. Vi
              har ökat det totala arbetskraftsdeltagandet, och vi har ökat sysselsättningsgraden
              i alla åldersgrupper.
            </seg>
            <seg n="b5f417c4">
              Ändå drömmer sig Socialdemokraterna tillbaka till en svunnen
              tid och den stora utmaning som vi faktiskt tagit itu med.
            </seg>
            <seg n="72bc968f">
              Vad är det Socialdemokraterna vill? Vill de gå tillbaka och åter
              förflytta människor till ett utanförskap? Är det vad de föreslår?
              Vad är Socialdemokraternas förslag för att ta itu med de strukturella
              förändringar som har gjorts? Är det en tillbakagång, eller vad
              är Socialdemokraternas ambition? Det är svårt att utläsa.
            </seg>
          </u>
          <note type="speaker" n="04d6ebaf">
            Anf. 11 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-0" n="dd4ac2cf">
            <seg n="1941e40b">
              Fru talman! Jag tackar finansministern för svaret på interpellationen.
              Det är ett svar som förtjänar att gås igenom ordentligt, och det
              tänker jag försöka göra.
            </seg>
            <seg n="c5e6d5c2">
              Finansministern förklarar att vissa saker måste fungera för att
              man ska klara att bekämpa arbetslösheten. Sedan räknar finansministern
              upp ett antal punkter. Men finansministern har uppenbarligen misslyckats
              eftersom arbetslösheten ökar och inte minskar. Tittar man på dessa
              punkter, som är rätt bra, kanske man förstår varför finansministern
              har misslyckats.
            </seg>
            <seg n="feba1c59">
              Finansministern säger bland annat att institutioner och regelverk
              måste fungera bra. Då frågar jag: Tycker finansministern att Arbetsförmedlingen
              fungerar bra? Tycker finansministern att de regelverk som tvingar
              Arbetsförmedlingen att lämna tillbaka resurser som är tilldelade
              i budget och som behövs är bra?
            </seg>
            <seg n="c0428e1d">
              Finansministern säger att socialförsäkringssystemet ska ge tydliga
              drivkrafter till arbete. Ändå föreslår Moderaterna att man i arbetslöshetsförsäkringen
              ska kunna få ersättning fast man inte har arbetat. Man lägger
              fram förslag som närmast liknar medborgarlön. Man lämnar arbetslinjen.
              Ger de drivkrafter till arbete? Tycker finansministern att det
              är bra?
            </seg>
            <seg n="c1daf97b">
              Finansministern säger att utbildnings- och arbetsmarknadspolitiken
              ska rusta folk för jobb. Vi vet att den svenska skolan sjunker
              som en sten. Tycker finansministern att det är bra?
            </seg>
            <seg n="d19c4364">
              Vad ska man säga om arbetsmarknadspolitiken? Matchningen har
              beskrivits här. Näringslivet skriker efter folk, men de är inte
              rätt utbildade och kan inte anställas. Var femte rekrytering misslyckas.
              Man får tacka nej till order. Tycker finansministern att det är
              bra?
            </seg>
            <seg n="b22ed320">
              Finansministern räknar också upp fungerande företagsklimat. Det
              är bara att fråga företagen om de är nöjda med finansministerns
              politik, och när man talar med företagen är det tydligt att det
              är de inte.
            </seg>
            <seg n="7c2a8fd2">
              Som sista punkt nämner finansministern en väl fungerande lönebildning.
              Har vi en hyfsat fungerande lönebildning här i landet, fru talman,
              är det trots regeringens politik, inte tack vare, som arbetsmarknadens
              parter fortfarande fungerar rimligt.
            </seg>
            <seg n="a0756206">
              De punkter som finansministern har räknat upp i sitt svar är
              en mycket bra förklaring till varför finansministern har misslyckats
              med sin politik. Inte en enda av dessa punkter, som finansministern
              själv beskriver som avgörande för att lyckas, har man lyckats
              med. Därför, fru talman, är det inte konstigt att Sverige ligger
              så dåligt till i jämförelse med jämförbara länder i EU. Därför
              är det inte konstigt att arbetslösheten stiger.
            </seg>
            <seg n="abd9978e">
              Om man ska lyckas med detta måste man där har finansministern
              faktiskt rätt lyckas på den här punkten. Men om man misslyckas
              med Arbetsförmedlingen, skolan, socialförsäkringssystemet och
              ett väl fungerande företagsklimat, då är det klart att man inte
              kan lyckas pressa tillbaka arbetslösheten.
            </seg>
          </u>
          <note type="speaker" n="1114e1a9">
            Anf. 12 CARL B HAMILTON (FP):
          </note>
          <u who="unknown" xml:id="i-4446c7c85bf0a996-0" n="56749e86">
            <seg n="9604e235">
              Fru talman! Jag tror att det är många som tittar på den här debatten
              på tv, och jag tror att många av dem tar sig för pannan när de
              hör Socialdemokraternas beskrivning av Sveriges situation ekonomiskt
              och på arbetsmarknaden, att den på något sätt skulle vara sämst
              i Europa, att den skulle vara mycket dålig i ett europeiskt sammanhang.
              Var och en som följer nyhetssändningarna inser att det är en oriktig
              beskrivning.
            </seg>
            <seg n="fa00568c">
              Den fråga som Bo Bernhardsson har tagit upp gäller jämviktsarbetslösheten,
              en långsiktig nivå för arbetslösheten. Men när det ordet väl är
              sagt hör man från Socialdemokraterna här att det gemensamma budskapet
              är kortsiktiga åtgärder.
            </seg>
            <seg n="e140cc3f">
              Bo Bernhardsson säger till exempel att vi ska kunna prestera
              mer därför att vi har lägre skuldsättning än andra europeiska
              länder och att vi har resurser. Ja, det är ett annat uttryck för
              att vi ska låna upp mer. Vi ska öka upplåningen för att öka utgifterna
              kortsiktigt för att i bästa fall hålla nere arbetslösheten.
            </seg>
            <seg n="526a72ed">
              Men om man skulle driva en så enkel stabiliseringspolitik skulle
              till skillnad mot på Keynes tid en väldigt stor del av de resurserna
              hamna utomlands. I dag är Sverige en öppen ekonomi, och det innebär
              bland annat att den här typen av åtgärder är mycket svåra att
              få effektivitet i.
            </seg>
            <seg n="17435415">
              Det görs en del påståenden. Jag blir väldigt förvånad över att
              Bo Bernhardsson, som ändå är en intellektuell person och har haft
              ett sådant yrke, på något sätt längtar tillbaka till den skolpolitik
              som har drivits här i landet och som hade en fluminriktning och
              inte en kunskapsinriktning. Det förvånar mig, Bo Bernhardsson,
              att du kan stå för den linjen. Jag trodde mer om dig.
            </seg>
            <seg n="75332820">
              I dag, fru talman, har regeringen dessutom annonserat att det
              i vårpropositionen kommer 7 000 platser i yrkesvux, 1 400 högskoleplatser
              och 4 000 Amspraktikplatser 3 miljarder över två år. När regeringen
              vidtar åtgärder mot arbetslösheten gör regeringen inte bara så
              som i den ungdomsgaranti som ni har beslutat om på er kongress
              kastar fram pengarna utan den försöker faktiskt se till att öronmärka
              dem för utbildningsinsatser till de här personerna.
            </seg>
            <seg n="7c3932c6">
              Jag tycker att det är värt att påminna om den ungdomsgaranti
              som Socialdemokraterna beslöt om på sin kongress. Det är nämligen
              pengar rakt ut det finns ingenting sagt om hur de pengarna ska
              användas. Vi ser Göran Persson 2.0. Det är massor med pengar ut
              och ingen kontroll på vad de ska används till. Blir det bara förvaring?
              Ja, sannolikt. Jag är emot det.
            </seg>
            <seg n="f765411c">
              Monica Green säger att de här skattesänkningarna är helt fel.
              Men, förlåt, jobbskatteavdraget har gått till låg- och medelinkomsttagare.
              Dess värre är kvinnor än så länge överrepresenterade i dessa inkomstgrupper.
              Det ska vi ändra på med jämställdhetspolitik och ekonomisk politik.
              Men i dag är det så och har varit så.
            </seg>
            <seg n="868a7829">
              Det innebär att de här skattesänkningarna inte bara går till
              låg- och medelinkomsttagare utan i oproportionerligt stor utsträckning
              även går till kvinnor. Det är Monica Green och Socialdemokraterna
              emot. Det är vi däremot för.
            </seg>
          </u>
          <note type="speaker" n="941fb131">
            Anf. 13 Finansminister ANDERS BORG (M):
          </note>
          <u who="anders_borg_minister_2006" xml:id="i-3d9894c5ad4efdef-2" n="28aa2290">
            <seg n="40b4ff64">
              Fru talman! Socialdemokraternas uppfattning är att Sverige ligger
              dåligt till jämfört med övriga Europa, att Sverige är ett krisland
              med stora bekymmer och har mycket att lära av hur väl politiken
              har fungerat i andra länder.
            </seg>
            <seg n="74fc96fb">
              Det är en beskrivning av verkligheten som är mycket apart, när
              man ser på hur debatten går i övriga Europa. Sverige tillhör de
              länder som har haft högst tillväxt. Vi har ackumulerat haft nästan
              2 procent högre tillväxt det är 1,7 procent högre än Tyskland
              under de här åren. Det motsvarar skatteintäkter på 30 miljarder
              kronor som vi har kunnat använda till välfärden, när man har fått
              höja skatter och skära ned i Tyskland. Jag behöver inte göra jämförelser
              med alla de andra länder som Socialdemokraterna hänvisar till,
              för där är det ännu större skillnader.
            </seg>
            <seg n="78d6dd27">
              När det gäller sysselsättning och utanförskap har vi en förbättring
              av siffrorna på 200 000 trots att vi har den värsta krisen sedan
              depressionen. Vad gäller långtidsarbetslöshet ligger Sverige i
              topp i Europa i fråga om att hantera krisen utan att det leder
              till att långtidsarbetslösheten biter sig fast.
            </seg>
            <seg n="ba26b65a">
              Bo Bernhardsson gör en stor poäng av reallönerna, där vår politik
              skulle vara lönesänkningspolitik. Det är den mest aparta beskrivningen
              av dem alla här. Sverige har ju haft bäst reallöneutveckling under
              de här åren. Något annat land kanske har varit i närheten jag
              kan inte hela statistiken utantill. Men Sverige sticker alltså
              ut med stora reallöneökningar.
            </seg>
            <seg n="835ec2cf">
              I andra länder som är socialdemokratiska ideal, som Tyskland,
              har det utmärkande under de senaste 20 åren varit att de har stått
              och stampat reallönemässigt, medan vi i Sverige har kunnat erbjuda
              1,52 procent i reallöneökningar till medborgarna.
            </seg>
            <seg n="d5fc4aa3">
              Sedan är det politiska ansvaret ytterst vad man vill göra. Regeringens
              linje är väldigt klar: Vi vill förstärka arbetslinjen, så att
              fler vill arbeta. Vi vill ha fler företag som vill anställa. Vi
              förbättrar arbetsmarknadens funktionssätt ihop med de fackliga
              organisationerna så att vi får en förbättrad flexibilitet och
              minskade trösklar in på arbetsmarknaden. Vi vill fortsätta att
              utveckla kunskapslinjen.
            </seg>
            <seg n="ceb17fe8">
              Detta är en diskussion om arbetslinjen och jämviktsarbetslösheten.
              Då måste vi också kunna föra en diskussion om vad Socialdemokraterna
              själva föreslår. De vill höja a-kassan, öppna sjukförsäkringen,
              öppna förtidspensioneringen, förbättra bidragsförskottet, höja
              barnbidraget, höja bostadsbidraget jag kanske inte behöver räkna
              upp alla de andra socialdemokratiska förslagen.
            </seg>
            <seg n="eb27e217">
              Det utmärkande för de förslagen är att alla höjer jämviktsarbetslösheten
              inte litet utan kraftigt. Detta behöver det inte råda någon osäkerhet
              kring. Det är alldeles entydigt att om man bygger ut bidragssystemen
              så kraftigt försämras arbetsmarknadens funktionssätt och arbetslösheten
              stiger.
            </seg>
            <seg n="e9c9fc77">
              Det finns inga ekonomer i världen som förordar en massiv bidragshöjning
              som kombineras med kraftigt höjda skatter, framför allt på anställningskostnader.
              Den stora finansieringen är ju att Sverige ska gå fram med höjda
              ungdomsarbetsgivaravgifter. Det område där vi avviker när det
              gäller arbetslösheten är ungdomarna. Det är där Sverige har högre
              arbetslöshet. Då är det den socialdemokratiska lösningen att vi
              ska åtgärda det problemet genom att höja ungdomsarbetsgivaravgifterna.
            </seg>
            <seg n="591df65b">
              Om vi ska föra en diskussion om jämviktsarbetslösheten måste
              vi också diskutera alternativen. Det är alla de åtgärder som vi
              talar om: förstärkt arbetslinje, förbättring av arbetsmarknadens
              funktionssätt, mer aktiva åtgärder, fler utbildningsplatser, mer
              kunskap i skolan och mer lärlingssystem. Alla de leder till lägre
              jämviktsarbetslöshet.
            </seg>
            <seg n="f85bd205">
              Men Socialdemokraternas politik leder entydigt åt annat håll.
              Tänk om man kunde vara så ärlig att man ställde sig upp och sade
              det: Vi tycker att det är viktigt med sammanhållning och rättvisa,
              så vi är beredda att offra de arbetslösa. Vi föreslår höjd a-kassa,
              sjukförsäkring, förtidspension, bidragsförskott, barnbidrag och
              bostadsbidrag och höjer arbetslösheten. Erkänn att det är den
              enda konsekvensen av er politik!
            </seg>
          </u>
          <note type="speaker" n="71791d91">
            Anf. 14 BO BERNHARDSSON (S):
          </note>
          <u who="bo_bernhardsson_12449e" xml:id="i-5023af2e4ac206b4-2" n="503186bb">
            <seg n="448672c9">
              Fru talman! Jag börjar, Anders Borg, med att jag påstår att det
              är en lönesänkningslinje som regeringen bedriver. Ja, jag påstår
              det. Svara mig sedan, för Anders Borg har ju ett inlägg kvar:
              Har jag hört fel när jag gång på gång har hört Anders Borg stå
              här i kammaren och säga att det måste bli billigare att anställa?
              Jag har hört det åtskilliga gånger.
            </seg>
            <seg n="1df94bd1">
              Är det inte också så att jag kan plocka fram åtskilliga ekonomer
              av facket som kan vidimera att den politik som Anders Borg bedriver
              har till syfte att sänka reservationslönerna, det vill säga sänka
              lönerna?
            </seg>
            <seg n="6fa07ba8">
              När man sänker a-kassan och försämrar socialförsäkringarna över
              huvud taget och samtidigt genomför detta jobbskatteavdrag är syftet
              det är många ekonomer som skulle intyga det att sänka lönerna.
              Har jag, Anders Borg, hört fel när jag många gånger har hört honom
              säga för det har jag gjort att det måste bli billigare att anställa?
              Om det inte är en lönesänkningslinje, vad är det då?
            </seg>
            <seg n="a3058d96">
              Anders Borg upprepar påståendet att jag skulle bygga min argumentation
              på att Sverige ligger dåligt till i Europa, att jag skulle hävda
              att Sverige ligger dåligt till i Europa.
            </seg>
            <seg n="00f0454d">
              Sedan räknar han upp att vi har bättre tillväxt och att vi har
              bland de bästa statsfinanserna. Jag har aldrig sagt något annat
              än att vi ligger bra till. Hela min poäng är att just därför att
              vi ligger bra till borde vi kunna göra rätt saker och göra mer
              för att rusta arbetskraften, för att få ned jämviktsarbetslösheten
              och för att få ned all arbetslöshet. Min poäng är alltså att vi
              har utrymme att göra detta.
            </seg>
            <seg n="3a931384">
              Anders Borg, kostnaden för någonting är vad man måste avstå från
              för att få det. För de pengar som har östs ut i form av skattesänkningar
              och bidrag till företagen skulle vi i stället ha kunnat få en
              politik som rustar arbetskraften ordentligt, som satsar på utbildning,
              innovationspolitik, forskning och så vidare.
            </seg>
            <seg n="5b2e638f">
              Allra sist ska jag ta upp utanförskapet. Det är först nu, med
              den politik som Anders Borg genomför, som det riktiga utanförskapet
              har börjat öka på allvar.
            </seg>
          </u>
          <note type="speaker" n="09ac5514">
            Anf. 15 PETER PERSSON (S):
          </note>
          <u who="peter_persson_cc6ba9" xml:id="i-d45b0018264d49d6-1" n="424af82f">
            <seg n="0077b2be">
              Fru talman! I boken Generell välfärdspolitik bara magiska ord?
              som utkom 1992 kan man läsa följande: Politikens viktigaste uppgift
              under de närmaste tre fyra decennierna är att på ett rationellt
              och humant sätt nedmontera den generella välfärdspolitiken. Författare
              till dessa rader är Anders Borg.
            </seg>
            <seg n="dd319f65">
              Nu har han som finansminister möjlighet att fullgöra sin praktik.
              Han säger att jobben kommer när skatterna sänks. Han har gjort
              det fyra gånger, och han vill göra det en femte gång. Det kom
              inga nya jobb, men det kom neddragningar i det gemensamma. Han
              säger att jobben kommer om vi sänker a-kassan och försämrar sjukförsäkringen.
              Det kom inga nya jobb. Det kom nya orättvisor. Ett nytt klassamhälle
              börjar skönjas.
            </seg>
            <seg n="b30dd1d8">
              Jag tror, Anders Borg, att det var din egentliga avsikt. Annars
              hade du inte förhållit dig till politiken såsom du gör. När det
              var 260 000 arbetslösa i vårt land var det politikens fel därför
              att det då var en socialdemokratisk regering. När det är 430 000
              arbetslösa och du är finansminister är det någon annans fel, och
              det går inte att påverka. Det ligger utanför politikens räckhåll.
            </seg>
            <seg n="6478fb6f">
              Ni försöker vinna ett val genom att vara opolitiska grilla korv,
              hissa flagga och le medan vi socialdemokrater faktiskt presterar
              politik, Anders Borg.
            </seg>
          </u>
          <note type="speaker" n="0bc7d9a7">
            Anf. 16 JÖRGEN ANDERSSON (M):
          </note>
          <u who="jorgen_andersson_f46852" xml:id="i-6f6c9ec0f29071ef-1" n="fcab64a1">
            <seg n="28e49fd7">
              Fru talman! Man kan inte blunda för verkligheten, och man kan
              inte blunda för hur det faktiskt ser ut. Det går inte att rycka
              ut saker ur sitt sammanhang utan att se helhetsbilden.
            </seg>
            <seg n="7f33ee2d">
              Jag redogjorde i mitt tidigare inlägg för att sammansättningen
              av hela arbetslösheten ger vid handen att det inte finns en universallösning.
            </seg>
            <seg n="d669cb21">
              Visst finns det fortsatt en utmaning. Men det handlar om att
              vi måste fortsätta att stärka arbetslinjen och att det naturligtvis
              är den rätta politiken. Allt annat vore konstigt.
            </seg>
            <seg n="a8563320">
              För mig är det en självklarhet att alla jobb behövs. Vi ska väl
              inte exkludera vissa jobb och säga att dessa jobb inte är viktiga?
            </seg>
            <seg n="4abe3dde">
              Precis som Bo Bernhardsson sade handlar det här också om att
              rusta arbetskraften och att vidta arbetsmarknadsåtgärder som faktiskt
              tar itu med de problem som finns. Det är mycket viktigt att man
              satsar på praktikplatser, lärlingsjobb, arbetsprövning och studieprövning
              för dem som har varit långtidssjukskrivna så att de får möjlighet
              att komma tillbaka.
            </seg>
            <seg n="04103bb9">
              Jag måste säga att det gör mig riktigt orolig när Bo Bernhardsson
              säger att det riktiga utanförskapet nu ökar. Det tidigare utanförskapet
              var alltså inte något riktigt utanförskap. Alla människor som
              förpassades till ett utanförskap i långtidssjukskrivning och förtidspensionering,
              många gånger av den enda anledningen att man från Socialdemokraternas
              sida ville ha bättre arbetslöshetssiffror, var alltså inte i ett
              riktigt utanförskap. Det är det som Socialdemokraterna står här
              och säger. De vill tillbaka till det som var förut. De vill tillbaka
              till en bidragspolitik och en politik som blundar för problemen.
              Det är alltså inte ett riktigt utanförskap. Det gör mig orolig,
              fru talman.
            </seg>
          </u>
          <note type="speaker" n="e8b1d0dc">
            Anf. 17 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-1" n="dd4ac2cf">
            <seg n="7e28c384">
              Fru talman! Finansministern är mycket nöjd, och han är särskilt
              nöjd med långtidsarbetslösheten. Det som finansministern är särskilt
              nöjd med är att långtidsarbetslösheten har tredubblats under hans
              regeringstid. Jag måste säga att det är märkligt att höra sådana
              ord från den ansvariga finansministern i Sverige.
            </seg>
            <seg n="9c3ec423">
              Finansministern tar själv upp ett antal punkter som är nödvändiga
              för att arbetslösheten ska kunna bekämpas. Det handlar bland annat
              om att det bestäms av institutioner och regelverk.
            </seg>
            <seg n="baca1180">
              Min fråga var: Tycker finansministern att Arbetsförmedlingen
              fungerar bra? Tycker finansministern att de regelverk som styr
              Arbetsförmedlingen fungerar bra?
            </seg>
            <seg n="965aa598">
              Finansministern tar också upp punkten tydliga drivkrafter för
              att arbeta. Moderaterna föreslår nu en medborgarlön. Anser finansministern
              att medborgarlön ger en tydlig drivkraft för att arbeta?
            </seg>
            <seg n="fcff2f07">
              Finansministern tar upp att arbetsmarknadspolitiken måste fungera.
              Tycker finansministern, med den stora matchningsproblematik som
              vi har i svenskt näringsliv i dag, att arbetsmarknadspolitiken
              fungerar bra? Alla dessa frågor kräver ett svar. Jag kanske inte
              får detta svar i dag. Men jag har fått ett svar som faktiskt är
              mycket viktigt, och det är att finansministern som finansminister
              är nöjd med dagens situation och att finansministern är nöjd med
              att man har medverkat till att tredubbla långtidsarbetslösheten.
            </seg>
          </u>
          <note type="speaker" n="3d0e1b06">
            Anf. 18 CARL B HAMILTON (FP):
          </note>
          <u who="unknown" xml:id="i-4446c7c85bf0a996-1" n="56749e86">
            <seg n="a6f9d5dd">
              Fru talman! Bo Bernhardsson är mycket upprörd över att det skulle
              vara billigare att anställa och säger att det är en orättfärdig,
              felaktig, hemsk och avskyvärd linje.
            </seg>
            <seg n="b8e1f532">
              Vi har sänkt arbetsgivaravgiften för unga under 26 år. Den är
              halverad. Tanken med det är att fler människor ska få arbete.
              Vi befinner oss också i den situationen att vi har sänkt restaurangmomsen
              till hälften.
            </seg>
            <seg n="bebf4625">
              Bo Bernhardsson däremot vill göra det dyrare, inte billigare,
              att anställa genom att höja arbetsgivaravgiften till det dubbla.
              Om man vill ha ned arbetslösheten tror jag inte att det är nyttigt
              att fördubbla arbetsgivaravgiften för att anställa yngre personer.
            </seg>
            <seg n="0ab8217f">
              Sedan går Peter Persson loss här med sedvanlig stark retorik,
              men kanske inte vad gäller sakinnehållet, och säger upprört att
              vi vill sänka jobbskatteavdraget en femte gång. Ja, det vill vi,
              och det har Socialdemokraterna, exempelvis genom Magdalena Andersson,
              redan accepterat. Om det blir ett femte jobbskatteavdrag har Socialdemokraterna
              accepterat att det inte ska tas bort. Hur ska ni ha det? Är ni
              för det, är ni emot det, eller är ni båda två på en gång? Ni tror
              att ni ska virra till det inför valrörelsen, men det ska ni inte
              tro. Det kommer inte att lyckas.
            </seg>
            <seg n="562bb447">
              Sedan är diskussionen om forskning otroligt konstig. Den här
              regeringen har ökat forskningsanslagen mer än någon annan regering
              i modern tid. Anslagen fram till 2016 är 9 miljarder högre än
              de var när denna regering tillträdde. Det är en ökning med 30
              procent. Från Socialdemokraternas sida låter det här som om det
              skulle vara fråga om en utarmning av forskningspolitiken. Det
              är precis tvärtom, och det är sådant som driver ned långtidsarbetslösheten
              och jämviktsarbetslösheten.
            </seg>
          </u>
          <note type="speaker" n="96e5298a">
            Anf. 19 Finansminister ANDERS BORG (M):
          </note>
          <u who="anders_borg_minister_2006" xml:id="i-3d9894c5ad4efdef-3" n="28aa2290">
            <seg n="5cadb8a3">
              Fru talman! Låt mig konstatera hur det förhåller sig. Sverige
              är en trygg hamn i ett mörkt Europa. Vi har värnat välfärden,
              vi har värnat jobben, och vi har värnat tryggheten. Vi är det
              enda landet som 2013 kan lägga fram en bred stimulansbudget för
              att förstärka konkurrenskraften.
            </seg>
            <seg n="28dce6d6">
              Vi kommer att vara det enda landet 2014 och 2015 som kan bidra
              till att förstärka efterfrågan i Europas ekonomi, trots att Socialdemokraterna
              fortsätter att vidmakthålla att det är bättre att strama åt därför
              att överskottsmålet ska upprätthållas varje år.
            </seg>
            <seg n="211d504c">
              Sysselsättningen har ökat med 200 000. Sverige har Europas lägsta
              långtidsarbetslöshet. Varför har reallönerna stigit snabbare i
              Sverige än i andra länder? Det är en viktig diskussion att föra.
              Varför har människor fått det bättre i Sverige när de har fått
              det sämre i andra länder?
            </seg>
            <seg n="c1ffbda0">
              Varför har människor mer köpkraft i Sverige efter ett regeringsinnehav
              från Alliansens sida? Det beror på att vi har sänkt skatterna
              så att människor har mer pengar kvar i plånboken. Det har räddat
              tusentals jobb.
            </seg>
            <seg n="47745328">
              Det hänger också ihop med att vi har sänkt bolagsskatten. Det
              gör att företagen kan bära en högre kapitalstock och därmed en
              högre produktivitet, och därmed skapas större löneutrymme.
            </seg>
            <seg n="d28ed6d3">
              Det hänger ihop med att vi har sänkt arbetsgivaravgifter som
              har vältrats över på det sätt som alltid sker. När man sänker
              dem blir det höjda löner, och när man höjer dem blir det sänkta
              löner.
            </seg>
            <seg n="b4ca74e1">
              Det är därför vår politik har fungerat. Vi har återupprättat
              utbildning, avreglerat ekonomin och förstärkt konkurrenskraften.
              Då stiger reallönerna trots att vi är i den värsta krisen sedan
              depressionen.
            </seg>
            <seg n="d827e539">
              Nu är Socialdemokraterna inne på att Sverige ligger sämre till.
              Det är från Patrik Björcks anförande i debatten. Sverige ligger
              bra till, enligt vad Bo Bernhardsson säger i den här debatten.
              Detta får nog Socialdemokraterna reda ut. Ligger Sverige illa
              till eller bra till i detta läge i Europa?
            </seg>
            <seg n="a5311021">
              Min bedömning är att vi har skyddat och tryggat Sverige och att
              arbetslinjen kommer att stå stark i valet 2014 likaväl som i valen
              2006 och 2010.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="2fa0a5e2">
            10 § Svar på interpellation 2012/13:342 om kunskapen om skogens
            betydelse
          </note>
          <note type="speaker" n="b2ffe6f4">
            Anf. 20 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-3d9894c5ad4efdef-4" n="05d20ff5">
            <seg n="d418622f">
              Fru talman! Isak From har frågat mig om jag avser att ta några
              initiativ för att bättre ta till vara de kunskaper som finns hos
              Skogsmuseet i Lycksele för att nationellt öka kunskapen om skogens
              betydelse.
            </seg>
            <seg n="3c3a74a6">
              Frågan om att ge Skogsmuseet i Lycksele status som nationellt
              museum och ge ett statligt bidrag har aktualiserats många gånger
              under de senaste åren genom motioner i riksdagen och skrivelser
              till regeringen. Jag har förstått att Skogsmuseet i Lycksele är
              en viktig mötesplats för det skogshistoriska arvet och skogens
              framtid, både genom sin verksamhet med samlingar, arkiv, forskning
              och specialutbildad personal och genom det av museet etablerade
              nätverket för skogsmuseer, skogliga samlingar, skogshistoriska
              sällskap samt Sveriges lantbruksuniversitet.
            </seg>
            <seg n="d944dbca">
              Genom införandet av kultursamverkansmodellen finns det nu möjlighet
              för regionen att fördela statsbidrag till museets verksamhet.
              Skogsmuseet återfinns också som ett av regionens prioriterade
              utvecklingsområden i den gällande kulturplanen. Vid sidan av de
              möjligheter som tillskapats genom införandet av kultursamverkansmodellen
              avser jag inte att ta några initiativ i frågan.
            </seg>
            <seg n="2ceee4df">
              I sammanhanget bör dock också nämnas att regeringen gör omfattande
              insatser för att lyfta fram skogens betydelse inom ramen för satsningen
              Skogsriket. Ett exempel ur handlingsplanen är att Riksantikvarieämbetet
              arbetar med att utveckla och öka kunskapen om skogens kulturarv.
            </seg>
          </u>
          <note type="speaker" n="79978e51">
            Anf. 21 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-0" n="2b9ab410">
            <seg n="908ccafd">
              Fru talman! Det är trevligt med två damer i debatten. Jag tackar
              kulturministern för svaret.
            </seg>
            <seg n="6a31d631">
              Jag har ställt interpellationen för att jag är orolig att det
              finns en dålig insikt hos den borgerliga regeringen om skogens
              betydelse. Man blir minst sagt lite bekymrad när man hör statsministern
              i Davos, där han menar att industrin har mist sin betydelse.
            </seg>
            <seg n="73f41690">
              Man blir också lite bekymrad när man hör Anders Borg här i dag
              raljera över vårt misslyckande när den borgerliga regeringen har
              drygt 400 000 ute i öppen arbetslöshet.
            </seg>
            <seg n="48007ae8">
              Mer än halva Sveriges landareal är skogsmark. Det är 41 miljoner
              hektar. Av det är 23 miljoner hektar skog, och resten är myr,
              berg, fjäll, åker, betesmark och bebyggelse. Trots det har det
              i den allmänna debatten framgått att den svenska skogen är hotad.
            </seg>
            <seg n="cdfce81b">
              Det alltmer urbana samhället har gjort att färre människor är
              medvetna om skogens betydelse för svensk välfärd och att skogen
              måste skötas väl för att den ska växa bra.
            </seg>
            <seg n="19f44574">
              Svenska skogsägare producerar skogsråvara av hög kvalitet som
              säljs till vidareförädlingsindustrin. Här är det viktigt att stimulera
              och utveckla nya användningsområden för både skogen och virket
              eftersom det skapar företag och arbetstillfällen.
            </seg>
            <seg n="aa4b2e22">
              Branschen omsatte 216 miljarder år 2011. Förädlingsvärdet var
              51 miljarder, och man sysselsatte 60 000. Exportvärdet var 128
              miljarder, och man hade nyinvesteringar på 10 miljarder kronor.
            </seg>
            <seg n="eaf2fe9c">
              Det finns i dag vanföreställningar och misstro mot skogsproduktion.
              Det kan bero på att färre rör sig i skogen och allt fler bor i
              städerna. Fortsätter den utvecklingen riskeras framtida jobb och
              stora ekonomiska värden för samhället.
            </seg>
            <seg n="53946bd8">
              Den ökade biofobin får även stora konsekvenser för friluftslivet,
              markägare och skogsindustrin. Hur kommer engagemanget för naturen
              och viltvården att påverkas om allt färre besöker skogen?
            </seg>
            <seg n="d92ccb8a">
              Det finns önskemål om att skolan ska göra mer i dessa frågor.
              Men skolan enbart kommer inte att klara det uppdraget. Därför
              menar jag att det krävs gemensamma insatser från skolan och skogsindustrin,
              men det kan även ske i samarbete med kultursektorn och kanske
              också i samarbete med våra statliga museer.
            </seg>
            <seg n="a88d370f">
              Sverige är i dag det enda land i Norden, utom Island, som inte
              har ett centralt skogsmuseum med ett övergripande ansvar för att
              dokumentera skogshistoria och utvecklingen i skogsbruket. Med
              tanke på den enorma betydelse som skogsbruket har och har haft
              för Sveriges utveckling och ekonomi är detta ytterst otillfredsställande.
            </seg>
            <seg n="d310d75e">
              Skogsmuseet i Lycksele är i dag det museum som har bäst förutsättningar
              att fungera som en rikstäckande kunskapsbas för skogsnäringen.
              Men intresset för att skapa ett nationellt historiskt skogsmuseum
              har tyvärr varit svagt i Sverige.
            </seg>
            <seg n="8f096b99">
              Museet har ett brett nätverk som omfattar skogsnäringen samt
              kultur- och skogshistoriska museer och även samarbete i Norden.
              Skogsmuseet i Lycksele har länge utbildat skogstjänstemän och
              maskinförare i kulturmiljövård.
            </seg>
            <seg n="2c4d185b">
              Det innebär att man kan ta till vara kulturminnen och kulturspår
              i skogen och förebygga skador på träd. Det är viktigt att höja
              kunskapen om skogen, inte minst ur ett kulturhistoriskt perspektiv.
            </seg>
            <seg n="b805d421">
              Den borgerliga regeringen ser de statliga bolagen enbart som
              vinstoptimerade resurser. Annars vore Sveaskog det statliga bolag
              som skulle kunna ta ett initiativ till ett fördjupat samarbete
              mellan skogsindustrin och skolan. Med den borgerliga regeringens
              statliga bolagspolitik är det inte möjligt.
            </seg>
            <seg n="fb084341">
              Men det skulle kunna vara möjligt för kulturministern att ta
              ett initiativ för att öka kompetensen och kunskapen om skogen.
            </seg>
          </u>
          <note type="speaker" n="88fd42e2">
            Anf. 22 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-cc48ad9c8f86290d-0" n="b9dd004a" next="i-3a9b2e596cf230d9-0">
            <seg n="10339dd7">
              Fru talman! Jag måste börja med att tacka Isak From för att han
              har ställt en interpellation som handlar om Skogsmuseet i Lycksele.
            </seg>
            <seg n="a833d41e">
              Det är ett jättefint museum vi har och som jag är väldigt stolt
              över. Det har en stor betydelse för hela Sverige och framför allt
              för den norra regionen. Det har funnits sedan början av 80-talet
              och har haft många hundratusen besökare sedan dess.
            </seg>
            <seg n="8cb1acee">
              Det är en viktig mötesplats för skolans värld och för utbildning,
              som Isak From efterlyser, och för näringslivets utveckling. Där
              ser vi väldigt mycket positiva effekter av att vi har ett aktivt
              och levande skogsmuseum i Lycksele.
            </seg>
            <seg n="01afe160">
              Vi har i dag en skogspolitik som är väldigt viktig. Vi har många
              små privata skogsägare. Därför är det ett ännu större incitament
              att fortsätta att driva på för ett aktivt och levande skogsmuseum
              som det vi har i Lycksele.
            </seg>
            <seg n="45ed406a">
              Jag måste få berätta något. Jag besökte Norra Skogsägarna förra
              veckan. Jag fick höra om ett jättehäftigt projekt som man gör
              i Örnsköldsvik. Det är en indier som har köpt en massafabrik i
              Örnsköldsvik och tillverkar viskos av pappersmassa som han sedan
              vidareförädlar i Indien.
            </seg>
            <seg n="fac2d33f">
              Det är ett av de nya användningsområden inom skogen som Isak
              From efterlyser som jag tycker är positivt och som vi kan visa
              upp.
            </seg>
            <seg n="2b7911c2">
              Skolan har i dag också stor betydelse för Skogsmuseets fortlevnad
              eftersom skolan är engagerad och gör många studiebesök där. Jag
              tycker att vår regering och vår kulturminister tydligt har klargjort
              betydelsen av ett fortsatt livaktigt museum, vilket jag är tacksam
              för.
            </seg>
          </u>
          <note n="2f027144">
            Anf. 23 GUNNAR ANDRÉN (FP):
          </note>
          <u who="elisabeth_bjornsdotter_rahm_dbf1e1" xml:id="i-3a9b2e596cf230d9-0" n="b9dd004a" prev="i-cc48ad9c8f86290d-0">
            <seg n="2828329c">
              Fru talman! Även om det är många hundratusentals människor som
              har besökt Skogsmuseet i Lycksele under de senaste decennierna
              är det möjligen inte alla riksdagsledamöter som har varit där,
              och kanske inte ens statsrådet. Jag tillhör dem som har besökt
              museet vid många tillfällen, och jag tycker att det är en stor
              nationell tillgång. Museet ligger centralt i förhållande till
              Lycksele, men i förhållande till många andra delar av Sverige
              ligger det inte helt centralt. Det är en komplikation i sammanhanget.
            </seg>
            <seg n="a290958f">
              Jag tror för min del att det är viktigt att man i denna typ av
              museer, och inte minst i andra sorters forskningsinstitutioner
              som vi har i olika delar av landet ända uppe i Abisko, där man
              fastställer åldern på trä tar i anspråk modern teknik. På så vis
              kan man möjliggöra för fler att ta del av de viktiga insatser
              som finns till exempel på Skogsmuseet. Vi har sådant också på
              andra ställen, där man med modern överföringsteknik kan ta del
              av de många viktiga saker som görs där, både när det gäller vilka
              tillgångar från skogen man har och vilka möjligheter skogen ger.
              Just Skogsmuseet i Lycksele har en stor samling av äldre teknik
              som kanske inte just är så aktuell för skogen i dag och för modernt
              skogsbruk. Däremot är det intressant att titta på detta när man
              kommer dit.
            </seg>
            <seg n="23f337dd">
              Vattnet, malmen och skogen tillhör onekligen våra basindustrier.
              Isak From, som har ställt denna angelägna fråga, pekar också på
              vilket stort förädlingsvärde detta har och vilket nationellt intresse
              det finns av att utveckla dessa basindustrier för vårt land. Vi
              kan konstatera att när det gäller just skogen har vi mer skog
              eller fler träd nu än någonsin i detta land. Det finns ingen brist
              på skogsråvara, och för det har vi att tacka någonting som det
              är viktigt att vi slår vakt om, nämligen ett rationellt skogsbruk.
              Vi behöver en rationell verksamhet på alla områden, men det rationella
              skogsbruket är en mycket stor tillgång. Där spelar de kunskaper
              som kan skapas både vid skogliga akademier och på andra ställen,
              till exempel Skogsmuseet i Lycksele, en viktig roll.
            </seg>
            <seg n="43018394">
              Skogsindustrin är i dag hårt konkurrensutsatt. Det gör att det
              är svårt att få fram pengar till att utveckla den typ av verksamhet
              som Skogsmuseet representerar. Det är alldeles uppenbart att företagen
              blir alltmer internationella Stora Enso är ett jättebra exempel
              på det och i stor utsträckning styrs så. Därför tror jag att det
              är viktigt att se att detta är en nationell fråga i bemärkelsen
              att det är angeläget att verksamheten kan fortbestå och utvecklas
              med just den inriktning som jag har talat om ungefär som Riksteatern
              som kan resa runt i landet. Man ska ta vara på den viktiga verksamhet
              som bedrivs på många fler platser i vårt land. Där ger den nya
              tekniken många fler nya möjligheter i dagens läge än tidigare.
            </seg>
          </u>
          <note type="speaker" n="608e3766">
            Anf. 24 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-3d9894c5ad4efdef-5" n="05d20ff5">
            <seg n="212b8c65">
              Fru talman! Jag tycker också att det är roligt att vi är flera
              som vill diskutera skogens betydelse, för detta är mer än ett
              museum. På lunchen i dag fick jag anledning att tala med en av
              mina kolleger, Stefan Attefall, om just Skogsmuseet. Även han
              intygar att det är ett fint museum roligt så.
            </seg>
            <seg n="08aec07d">
              Vi brukar tala om att Sverige är ett urbaniserat land. Isak From
              var också inne på det. Vid det senaste valet konstaterade vi att
              det var första gången som fler människor i Sverige bodde i de
              tre storstäderna än utanför. Inte desto mindre har alla vi som
              bor i Sverige en nära relation till skogen, oavsett om vi är där
              ofta eller om vi inte alltid har tillfälle till det.
            </seg>
            <seg n="8be6b2a3">
              Inledningsvis vill jag säga till Isak From att jag delar hans
              oro, inte minst för att många människor kanske inte får möjlighet
              att komma ut i skogen. Det betyder inte bara kunskap om skogens
              betydelse, till exempel ett sådant faktum som att vi i Sverige
              lär använda fem gånger så mycket träprodukter per invånare som
              något annat land i Europa. Det är kunskap som är viktig i sig.
              Det ger jobb, och det är en basnäring.
            </seg>
            <seg n="b8d28041">
              Men skogen är också en källa till själslig ro; så är det i alla
              fall för mig. Det handlar också om att kunna lyfta fram jaktens
              positiva betydelse, miljöaspekter och mycket annat. Skogen spelar
              absolut en stor roll.
            </seg>
            <seg n="8c884596">
              Jag kan också glädjas åt att museerna i dag inte blott är det
              som många kanske tänkte förr när man talade om någonting som var
              musealt. Museerna har i dag en helt annan roll i samtidsdebatten.
              De lyfter fram frågor som är relevanta inte bara för det som har
              varit utan också för det som ska komma. Här finns en intressant
              koppling. Detta gör också Skogsmuseet i Lycksele, som har ett
              intressant samarbete med andra museer som också har ett skogligt
              engagemang med forskning och med universitetsvärlden.
            </seg>
            <seg n="83da5caf">
              Det är inte bara Skogsmuseet i Lycksele som lyfter fram skogens
              betydelse; jag har fått uppgift om att det finns runt 7080 museer
              i Sverige som förvisso inte är så stora som just Skogsmuseet i
              Lycksele men som också tar det skogliga arvet och de skogliga
              intressena på allvar och når en publik. Det är viktigt att fortsätta
              att bygga ut det nätverk som finns. Det är också på gång, och
              vi får se hur långt det kommer.
            </seg>
            <seg n="9d01ec19">
              Jag tror att Isak From var inne på att det finns fler utöver
              museerna som har ett engagemang i skogen. Det gäller skogsindustrierna
              och skolan, som Isak From nämnde. Även för skolan, såväl grundskola
              som gymnasieskola, finns det program framtagna som har varit i
              bruk i flera decennier. Jag hoppas att de också används av skolorna,
              och jag har ingen anledning att tro någonting annat.
            </seg>
            <seg n="87aebac6">
              Vi har Friluftsfrämjandet och Skogsmulleverksamheten, som inte
              heller ska glömmas bort. Ungefär en och en halv miljon svenskar
              har gått i Skogsmulles verksamhet. Det finns ett hundratal ur
              och skur-förskolor inte bara i Sverige, utan sådan verksamhet
              finns också i ett tiotal andra länder.
            </seg>
            <seg n="d44573c1">
              Det finns ett starkt engagemang för skogen, och det är jag glad
              över. Men jag ser det inte som möjligt i dag att ge fler museer
              nationella uppdrag. Det finns många önskemål på området, och det
              skulle bli svårt att gradera det. Men det innebär inte att jag
              på något sätt inte skulle ha kunskap om vad Skogsmuseet i Lycksele
              arbetar med och för.
            </seg>
          </u>
          <note type="speaker" n="ef6b1c5a">
            Anf. 25 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-1" n="2b9ab410">
            <seg n="22f0cf49">
              Fru talman! Det var väldigt vad vi blev överens! Jag tackar Elisabeth
              för hennes inlägg och även Gunnar Andrén för ett bra inlägg.
            </seg>
            <seg n="47b71805">
              Skog och trä ger jobb och rekreation, så även friluftsliv. Det
              handlar om livets möjligheter till svampplockning, jakt och fiske.
              Allt detta kan vi göra i skogen och samtidigt ha en industriell
              produktion.
            </seg>
            <seg n="aad1cdd1">
              Jag har ställt interpellationen utifrån det faktum att jag är
              orolig. Allteftersom urbaniseringen tilltar tappas mycket gammal
              kunskap om skogens betydelse. Då är det viktigt att man kan lyfta
              på flera olika stenar för att se vad vi kan göra åt detta. Ett
              sätt är att, precis som kulturministern är inne på, öppna möjligheterna
              för fler i stadsnära miljöer att besöka skogar. Det handlar då
              både om avsatta skogar och om produktionsskogar.
            </seg>
            <seg n="89bf469b">
              Det är betydligt lättare att gå i en välskött produktionsskog
              det finns även bär där än i en misskött skog eller en urskog som
              kanske är vacker att titta på men inte riktigt lätt att vara i.
            </seg>
            <seg n="c95337b8">
              Kulturministern har nämnt Skogsriket i sitt svar som en av regeringens
              stora satsningar. Det kanske det är, men det är ändå väldigt få
              som vet vad Skogsriket är, vad Skogsriket egentligen har till
              uppgift och vad man har uppnått med Skogsriket. Det är lite diffust
              vem man än pratar med. Det kan vara på sin plats att regeringen
              förtydligar vad man egentligen ska göra och vad man har för målsättning
              med Skogsriket.
            </seg>
            <seg n="2e873321">
              Kulturministern säger i sitt svar att Skogsmuseet i Lycksele
              är en viktig mötesplats för det skogshistoriska arvet och skogens
              framtid. Det visar att kulturministern har insatt sig i betydelsen.
              Det som är viktigt kanske inte är de gamla samlingarna utan forskningsprojekten
              med universiteten och samarbetet med skogsnäringen i vissa delar.
              Men icke förty skulle det stärka Skogsmuseet om man fick ett uppdrag
              att tillsammans med till exempel Riksantikvarieämbetet eller något
              av de statliga museerna öka insikten om skogens betydelse nationellt.
              Det är någonting som kulturministern faktiskt kan se till.
            </seg>
            <seg n="799894f7">
              Det här är bara en liten idé. Det är möjligt att göra praktisk
              verkstad av den nu när det i alla fall i retoriken låter som att
              vi är överens.
            </seg>
          </u>
          <note type="speaker" n="52087a10">
            Anf. 26 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-6076960aeceb39a3-0" n="b9dd004a">
            <seg n="73d6c7e8">
              Fru talman! Jag måste börja med att säga till Gunnar Andrén att
              det är jättetråkigt att inte alla riksdagsledamöter har fått besöka
              Skogsmuseet i Lycksele. Det tycker jag vore en utflykt som vi
              kanske skulle bjuda in till, Isak From. Vad säger du? Det tror
              jag skulle vara nyttigt för alla att få se.
            </seg>
            <seg n="8814294d">
              Skogsmuseet i Lycksele har i dag en stor utvecklingspotential,
              vilken det kommer att utveckla. Det finns stora planer på utbyggnad
              för att skapa intresse hos fler människor, öka insikten om skogens
              betydelse och dess olika näringar och för att få bättre tillgång
              till det stora arkiv för forskning som finns på Skogsmuseet i
              dag.
            </seg>
            <seg n="43feec3f">
              Jag vet av den tidigare debatten i dag med Anders Borg att finanserna
              är begränsade i dagens situation. Därför är jag väldigt nöjd med
              och tacksam för det arbete som görs och de olika intressenter
              som är engagerade i Skogsmuseets utveckling. Jag har stor respekt
              för att alla intressenter kommer att göra det bästa de kan för
              att lyfta fram vårt gemensamma intresse för att fortsätta utvecklingen
              av ett livaktigt Skogsmuseum i Lycksele.
            </seg>
          </u>
          <note type="speaker" n="9b6882b9">
            Anf. 27 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-3d9894c5ad4efdef-6" n="05d20ff5">
            <seg n="9dc64fe9">
              Fru talman! Isak From frågade mig om visionen med Skogsriket.
              Det är framför allt en fråga för landsbygdsminister Eskil Erlandsson,
              men jag kan nämna så mycket som att det finns en handlingsplan
              som gäller från 2011 till och med utgången av detta år, 2013,
              och som består av fyra grenar: hållbart brukande, förädling och
              innovation, upplevelse och rekreation samt Sverige i världen.
              Ett av dessa mål, upplevelse och rekreation, är någonting som
              Riksantikvarieämbetet arbetar med och, det är jag övertygad om,
              i god anda tillsammans med Skogsmuseet i Lycksele och många av
              de övriga museer som är engagerade i skogsfrågor. Den här visionen
              ska utvärderas i slutet av detta år, och då finns det kanske anledning
              att återkomma.
            </seg>
            <seg n="74860cc6">
              Det är inte första gången som Skogsmuseet i Lycksele har uppvaktat
              regeringen eller har diskuterats här i kammaren. Jag vet att man
              har uppvaktat tidigare socialdemokratiska ministrar, såväl den
              framlidne miljöministern Kjell Larsson som kulturministrarna Marita
              Ulvskog och Leif Pagrotsky, som samtliga tre i budgeten har avvisat
              ökade anslag till Skogsmuseet i Lycksele. Frågan har alltså har
              varit uppe ett antal gånger tidigare. Vad de har gjort för bedömningar
              vet naturligtvis inte jag.
            </seg>
            <seg n="b7e2ad7d">
              Däremot kan jag konstatera och samtidigt vara glad över att Sverige
              nog är det museitätaste landet i världen. Enligt Kulturrådets
              statistik finns det, bortsett från de 7080 museer som jag nämnde
              som har ett skogsintresse, över 2 000 museer i Sverige. Jag vet
              inte om Isak From och hans partifränder har tänkt att det ska
              vara fri entré på alla dessa, för då måste det till ett rejält
              tillskott i kulturbudgeten, vilket jag inte tror att man har planerat
              för.
            </seg>
            <seg n="de6eb7c9">
              Därutöver finns ungefär 1 400 arbetslivsmuseer som drivs ideellt
              och av hembygdsrörelsen, som i sin tur har närmare en halv miljon
              medlemmar. Det finns alltså ett enormt intresse för kulturarvet,
              och en stor del av detta är skogen, skogen som näring, skogen
              som rekreation.
            </seg>
            <seg n="095a86cd">
              Jag är själv intresserad inom ett annat av mina ansvarsområden,
              idrottsområdet, av att fortsätta samarbetet med Friluftsfrämjandet
              kopplat till skolan och Riksidrottsförbundet. Det finns redan
              ett sådant uppdrag. Här kan vi göra mycket mer för att fler barn
              och unga ska kunna komma ut i skogen, få uppleva skogen, lära
              sig mer av både djur och natur och kanske också mer om allemansrätten.
              Det här är någonting som vi måste lära om och om för varje generation.
            </seg>
          </u>
          <note type="speaker" n="09c8a797">
            Anf. 28 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-2" n="2b9ab410">
            <seg n="ac7ceaed">
              Fru talman! Jag är från Västerbotten. Västerbotten är det län
              som ligger i topp när det gäller satsade kronor per invånare på
              kultur. Bland annat är det de satsningarna som gör det möjligt
              att ha ett skogsmuseum i Lycksele. Självklart skulle jag vilja
              att Skogsmuseet i Lycksele blev statligt. Men jag ser som ett
              första steg att få ett utvecklat samarbete med något av de statliga
              museerna, vilket är görligt inom liggande budget. Det skulle alla
              tjäna på, tror jag. För det krävs det politisk vilja och att man
              skriver ett regleringsbrev till något av museerna som pekar på
              det behov som vi i retoriken i debatten här tycks vara överens
              om finns.
            </seg>
            <seg n="769a3089">
              Den debatt som startades av Dagens Nyheter visar på hur stora
              skillnader det finns i landet i dag om vems syn som ska göras
              gällande, vilken syn som ska råda och vad vi egentligen har skog
              för. Vi riskerar att få en disneyfierad syn på skogen. Kanske
              känner inte jag och många med mig som bor ute i landet igen det
              här, men många som växer upp i städerna och aldrig får tillgång
              till och aldrig får ta del av skogen gör det. De får inte samma
              insikt med sig, och då kan det lätt bli man hamnar i en disneyfierad
              tillvaro. Så vill vi inte ha det. Hela samhället måste därför
              bli bättre på att öka medvetenheten om vad som genererar inkomster,
              arbetstillfällen och rekreation samtidigt. Tyvärr är inte arbetstillfällena
              regeringens skarpaste kniv i lådan, men med tanke på den här interpellationsdebatten
              finns det möjligheter att ta initiativ.
            </seg>
            <seg n="d8beb5f0">
              Jag kommer att fortsätta att driva på, och jag ska definitivt
              fråga Eskil Erlandsson vad som händer med Skogsriket.
            </seg>
          </u>
          <note type="speaker" n="2cf598f6">
            Anf. 29 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_minister_2006" xml:id="i-3d9894c5ad4efdef-7" n="05d20ff5">
            <seg n="5b8387e3">
              Fru talman! Jag tycker att det är positivt att just Skogsmuseet
              i Lycksele lyfts fram i kulturplanen, som är ett resultat av den
              nya kulturpolitiken, där regioner har ett ökat inflytande över
              de statliga medlen. Det är bra att man så tydligt betonar detta
              i kulturplanen.
            </seg>
            <seg n="27be5cf9">
              Vi kommer förhoppningsvis under året eller nästa år att inleda
              en myndighetsöversyn. Det har vi skrivit om i budgetpropositionen.
              Jag kan konstatera att vi har ökat kulturbudgeten varje år. Det
              går mer pengar, både i relativa tal och i absoluta tal, till kulturen
              i dag än någonsin tidigare i Sverige. Vi kan jämföra och se hur
              det är i övriga Europa. Inte desto mindre är jag glad över att
              Västerbotten väljer att prioritera kulturen, särskilt som man
              där kommer att ha en europeisk kulturhuvudstad under 2014.
            </seg>
            <seg n="1b67bc2d">
              Jag fick inte riktigt svar på min fråga hur man från Socialdemokraternas
              sida har tänkt sig att finansiera kultursektorn, framför allt
              museivärlden. Ska det förslag som man nu har återupptagit med
              så kallad fri entré på statliga museer, det vill säga de 19 som
              vi har i Sverige och varav nästan alla ligger i Helsingfors, också
              gälla de drygt 2 000 övriga museerna i landet? Skogsmuseet i Lycksele
              har en entré på 50 eller 80 kronor beroende på när på året det
              är och fri entré för barn och unga upp till 18 år. Det uppskattar
              vi mycket, för det har de statliga museerna också. Men hur har
              Socialdemokraterna tänkt sig att finansiera kulturen framöver
              om museerna inte ska kunna ta betalt? Det får vi återkomma till
              en annan gång.
            </seg>
            <seg n="8565bb8a">
              Tack för debatten! Det är i alla fall glädjande, tycker jag,
              att vi känner lika stor uppskattning för vad museet gör och för
              skogens betydelse för Sverige, när det gäller såväl rekreation
              som näring och kulturhistoria.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="ff3798d0">
            11 § Svar på interpellation 2012/13:332 om varsel inom järnvägssektorn
          </note>
          <note type="speaker" n="f7fd8e55">
            Anf. 30 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-3d9894c5ad4efdef-8" n="af1c200a">
            <seg n="574abbe3">
              Fru talman! Anders Ygeman har frågat mig varför regeringens historiska
              satsningar inom järnvägssektorn leder till varsel i stället för
              nyanställningar, vilka åtgärder jag tänker vidta för att undvika
              varsel inom underhållssektorn och vilka åtgärder jag tänker vidta
              för att komma upp till den nivå på underhållsinvesteringar som
              Trafikverket anser krävs för en fungerande järnvägstrafik.
            </seg>
            <seg n="65af481c">
              Mitt svar är att regeringen har gjort en mycket kraftfull satsning
              på järnvägens underhåll. Denna grundar sig på den kapacitetsutredning
              som Trafikverket redovisade i april förra året. Här redovisade
              Trafikverket också de medelsbehov som finns för att underhållet
              ska återställa järnvägssystemets avsedda funktion och möjliggöra
              en fungerande järnvägstrafik. Men det står också klart att det
              kommer att ta flera år av målmedvetna och uthålliga satsningar
              för att uppnå en tillfredsställande och hållbar underhållsstandard.
            </seg>
            <seg n="db282361">
              Det behov som finns har regeringen mött genom att lägga fram
              en infrastrukturproposition med förslag på historiskt höga nivåer
              för underhåll och reinvestering. Avsättningarna för drift, underhåll
              och reinvestering uppgår i propositionen till 86 miljarder kronor.
              Det innebär att Trafikverket i dag disponerar mer än dubbelt så
              mycket pengar för drift och underhåll jämfört med under den tidigare,
              socialdemokratiska regeringen. Tillsammans med banavgifter och
              Trafikverkets interna effektiviseringsarbete kommer under perioden
              20142025 utrymme att skapas som motsvarar de behov som Trafikverket
              redovisat för att kunna återställa järnvägssystemet och återta
              eftersläpande reinvesteringsbehov.
            </seg>
            <seg n="d02db9b0">
              Det är Trafikverkets ansvar att upphandla underhåll och reinvestering.
              Verket har valt att kanalisera delar av de ökade anslagen genom
              pågående underhållskontrakt för att på detta sätt få tillskotten
              snabbare omsatta i förbättrad underhållsstandard.
            </seg>
            <seg n="5e6987a6">
              Under 2012 behövde färre baskontrakt upphandlas än under 2011.
              Variationer i upphandlingsvolymer medför emellertid inte samma
              variationer i faktiska utbetalningar till entreprenörerna. Det
              avspeglas också i att 2012 betalades ca 567 miljoner kronor mer
              ut till leverantörsmarknaden för underhåll och reinvesteringar
              inom järnvägen än 2011.
            </seg>
            <seg n="f0f79ff0">
              Jag vill också peka på vikten av ökad produktivitet i genomförandet
              av underhållet och reinvesteringarna. Regeringen tog initiativ
              till bildandet av Trafikverket med syfte att skapa en kompetent
              och renodlad beställare av infrastruktur och förvaltare av denna.
              Regeringen tog även initiativ till effektivisering av statens
              egen underhållsverksamhet genom bolagiseringen av Infranord AB
              den 1 januari 2010. Trafikverket har också startat program för
              att öka produktiviteten och därmed få mer nytta för pengarna.
            </seg>
            <seg n="9d03ba2a">
              Ökad produktivitet och smartare lösningar i genomförandet är
              en förutsättning för att säkerställa att varje skattekrona resulterar
              i en robustare järnväg. Sett över en längre period med ökade anslag
              till underhåll och reinvesteringar bör leverantörsmarknaden kunna
              utvecklas positivt inför framtiden, till nytta för resenärer och
              godstransportörer.
            </seg>
            <seg n="cd346d28">
              Fru talman! Riksdagen tog förra året initiativ kring ett återförande
              av löpande och avhjälpande järnvägsunderhåll till Trafikverkets
              egen regi. Jag kan konstatera att detta skapade oro och ovisshet
              inom hela branschen vad gäller stabiliteten och långsiktigheten
              för järnvägsföretagens villkor. Detta var inget som regeringen
              hade önskat.
            </seg>
          </u>
          <note type="speaker" n="1a767c8d">
            Anf. 31 ANDERS YGEMAN (S):
          </note>
          <u who="anders_ygeman_4dc216" xml:id="i-10f3757be6494414-0" n="7c0245ca">
            <seg n="4686976e">
              Fru talman! Jag tar det sista först. Det finns ingen gräns för
              vad som i detta rike är socialdemokratins fel. Trots att regeringen
              har regerat i sju år och det är tre år sedan varslen i järnvägsbranschen
              började rulla in är det inte regeringens fel utan den socialdemokratiska
              oppositionens fel att det blivit så. Det är en märklig hållning.
            </seg>
            <seg n="99514c3c">
              Fru talman! Tre saker har ständigt återkommit under de sju år
              som Sverige haft en moderatledd regering som ansvarat för järnvägen.
              De återkommer med ungefär samma regularitet som årstidernas växlingar:
              försäkranden om att järnvägen har alla pengar som den behöver,
              tågkaos med huttrande passagerare och fallande kontaktledningar.
              Därefter kommer historiska satsningar som presenteras på tjusiga
              presskonferenser med leende partiledare eller infrastrukturministrar.
              Sedan börjar allting om igen. Det kommer nya försäkranden om att
              järnvägen har alla pengar den behöver följda av tågkaos med huttrande
              passagerare och fallande kontaktledningar. Och sedan, lika säkert
              som fallfrukter om hösten, kommer nya historiska satsningar och
              nya tjusiga presskonferenser alltmedan resenärernas uppfattning
              om järnvägen faller till nya bottennivåer.
            </seg>
            <seg n="73acccd2">
              Min huvudfråga i interpellationen är mycket enkel. Hur kommer
              det sig att det regeringen, i alla fall inte med avsiktlig ironi,
              kallar historiska järnvägssatsningar ändå resulterar i mindre
              underhåll och massuppsägningar av den personal som ska utföra
              underhållet? Det borde vara tvärtom mer pengar och historiska
              satsningar borde leda till nyanställningar, inte till varsel om
              uppsägningar.
            </seg>
            <seg n="6020bfd9">
              Dagens händelser följer exakt samma mönster. För några veckor
              sedan hette det att järnvägen har alla pengar den behöver. I dag
              presenterade de fyra partiledarna vad som kallas en jättesatsning
              men som inte innebär en enda ny krona till järnvägen. Jag vågar
              lova att till hösten kommer kontaktledningarna fortsätta att falla
              som fallfrukt, regeringen hävda att järnvägen har alla pengar
              den behöver och sedan presentera ännu en innehållslös men historisk
              satsning på järnvägen.
            </seg>
            <seg n="6efe0644">
              Fru talman! Jag har tappat räkningen på alla historiska satsningar
              som har gjorts på järnvägen. Regeringen har uppenbarligen tappat
              greppet om järnvägen. Om det nu ligger någon verklighet bakom
              regeringens satsningar måste jag avsluta med några enkla frågor
              till regeringen: När kommer pengarna ut på rälsen? När kommer
              varsel och uppsägningar att vändas i nyanställningar?
            </seg>
          </u>
          <note type="speaker" n="9092c59b">
            Anf. 32 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-3d9894c5ad4efdef-9" n="af1c200a">
            <seg n="a31ab710">
              Fru talman! Anders Ygeman försöker återigen ge bilden av att
              kan vi bara säga att det är Socialdemokraternas fel så att de
              kan ta på sig tagelskjortan kan de också slippa ta ansvar. Det
              är en märklig bild som utmålas varenda gång man försöker peka
              på hur det faktiskt ser ut.
            </seg>
            <seg n="efc8c138">
              Det är väl ingen hemlighet att Anders Ygeman drev linjen att
              göra en återställare av järnvägsunderhållet där Trafikverket helst
              skulle sköta allt underhåll i egen regi. Det skulle ha varit mer
              av enfald än av mångfald. Det vore snarare till nytta att ha med
              så många som möjligt samt stödja fritt företagande och innovation,
              två ord som annars brukar höras i socialdemokratiska sammanhang.
            </seg>
            <seg n="5df085d0">
              Anders Ygeman förvanskar en del av bilden, tycker jag, när han
              säger att ingenting inom järnvägen fungerar i dag. Tvärtom ser
              vi alltmer att de åtgärder som har vidtagits de senaste åren faktiskt
              ger effekt. Men det är inte samma sak som att allting är perfekt.
            </seg>
            <seg n="1c8afd0b">
              Det finns i dag på underhållssidan specifika behov som nu har
              kunnat identifieras genom Kapacitetsutredningen. Det handlar om
              hela stråk, om arbetspendling, om hur man behöver utveckla hela
              transportsystemet på längre sikt. Att bygga en ny järnväg är ingenting
              som någon av oss kommer att klara av under 2013. Det handlar också
              om att ha ett starkt fokus på att vårda det vi har. Det gäller
              att vårda den järnväg vi redan har, vilket innebär mer pengar
              till drift, underhåll och reinvesteringar. Syftet är särskilt
              att arbeta mer förebyggande för att inte behöva vidta akuta, dyra,
              avhjälpande underhållsåtgärder, vilket har varit tradition så
              här långt.
            </seg>
            <seg n="835123ec">
              Det kan inte heller vara någon hemlighet, inte ens för Anders
              Ygeman, att järnvägsspecifika arbeten går i olika faser. Det man
              gjort, bland annat förra året, är att man utvecklat kvaliteten
              på de underhållskontrakt som redan föreligger. Det har gjort att
              kostnaden blivit högre. Det har alltså blivit dyrare eftersom
              man ställt högre krav på vad som ska ingå. Därför har det gått
              mer pengar till järnvägsentreprenörerna.
            </seg>
            <seg n="3ea5ff3c">
              Varför dessa i sin tur varslar eller inte är en viktig fråga,
              för vi kommer snart in i en period när vi kan behöva ha fler som
              jobbar inom just järnvägssektorn. Därför pågår ett noggrant arbete
              där Trafikverket tillsammans med entreprenörerna arbetar med att
              se hur man kan jobba mer långsiktigt med upphandlingar, att i
              stället för att allting kommer ut det tredje kvartalet på ett
              år tidigarelägger man upphandlingarna, de planerade arbetena,
              och kan därmed se dem framför sig redan kvartal ett. På så sätt
              kan också företagen som goda arbetsgivare företagen har ju ett
              ansvar för sina anställda ha en längre planering. Den delen tror
              jag är viktig.
            </seg>
            <seg n="a78e1b87">
              Det är klart att det ges mer pengar. I infrastruktursatsningen
              är de 86 miljarderna för de kommande åren det minsta som kommer
              att ges. Sedan finns det förutsättningar för banavgifter och dessutom
              för Trafikverkets egna effektiviseringar, som också ska gå till
              järnvägens underhåll. Det finns således pengar. I dag har partiledarna
              meddelat att pengar som finns vid Trafikverket för banhållning,
              och som inte har gått åt för att vi i dag har så låga räntor,
              ska kunna föras över så att ytterligare 700 miljoner kan användas
              till sådant som redan tidigt i år har identifierats. Vi har löpande
              dialog och arbete med Trafikverket för att få en robust järnväg.
            </seg>
          </u>
          <note type="speaker" n="e558a2ca">
            Anf. 33 ANDERS YGEMAN (S):
          </note>
          <u who="anders_ygeman_4dc216" xml:id="i-10f3757be6494414-1" n="7c0245ca">
            <seg n="27c7abf1">
              Fru talman! Jag tycker att infrastrukturministerns svar är en
              god illustration till det som jag försökte hävda i mitt inlägg,
              att regeringen i verkligheten har tappat greppet om järnvägens
              funktion. Vi ser en verklighet utanför plenisalen där hundratals
              av dem som ska utföra underhållsarbetet har varslats om uppsägning.
              Runt om i landet sitter människor som skulle kunna utföra järnvägsarbete
              och funderar på vilka andra jobb de ska söka. Samtidigt har vi
              massarbetslöshet i landet.
            </seg>
            <seg n="a33fdc17">
              Sverige har Europas mest missnöjda järnvägsresenärer. Sedan vi
              fick en moderatledd regering har förtroendet för järnvägen sjunkit
              dramatiskt. Om detta sägs inte ett ord. Gång på gång presenterar
              regeringen nya satsningar som ska lösa problemen. Och gång på
              gång drabbas järnvägen av liknande eller samma problem nedfallna
              kontaktledningar, växelfel, fel i underhållsarbetet. Det händer
              år efter år, vinter efter vinter.
            </seg>
            <seg n="9439991f">
              Nu säger ministern att vi snart behöver fler järnvägsarbetare,
              att vi snart behöver fler underhållsarbetare. Då blir det som
              ministern inte svarade på väldigt relevant, nämligen: När vänder
              varslen? När leder buketten av historiska satsningar som regeringen
              har presenterat till att spåren blir bättre? När leder den till
              nyanställningar? När kan järnvägsarbetare komma hem till sina
              familjer och säga: Varslen drogs tillbaka, jag kan vara med och
              skapa ett bättre järnvägssystem, jag kan vara med och bygga Sveriges
              framtid?
            </seg>
            <seg n="42fa368d">
              Även om det kan ha gått infrastrukturministern förbi har Sverige
              haft en moderatledd regering i sju år. De sju åren har svenska
              folkets förtroende för järnvägen sjunkit dramatiskt. Det sker
              samtidigt som regeringen ett par gånger om året håller presskonferenser
              runt om i landet och säger att nu kommer mer pengar, nu sker en
              historisk satsning. Och som genom ett under presenterar de fyra
              partiledarna i dag, fru talman, när vi har den här debatten, en
              satsning på järnvägen. Återigen är det en historisk satsning,
              och återigen utan en enda ny krona till järnvägen.
            </seg>
            <seg n="3bdfb218">
              Mina huvudfrågor är därför fortfarande, och jag repeterar dem
              så att de blir tydliga: Varför leder regeringens påstådda satsningar
              på järnväg till varsel i stället för till nyanställningar? När
              blir det som regeringen talar om verklighet, nämligen nyanställningar
              eftersom det behövs fler på spåren? När vänds varslen och det
              blir verklighet?
            </seg>
          </u>
          <note type="speaker" n="29ebecc7">
            Anf. 34 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-3d9894c5ad4efdef-10" n="af1c200a">
            <seg n="b3d13309">
              Fru talman! Jag undrar om inte Anders Ygemans egentliga problem
              är huruvida regeringen ger för lite eller för mycket pengar till
              Trafikverket och järnvägen. Anders Ygeman påtalar noggrant varje
              år som det har givits mer pengar. Jag kommer ihåg en annan debatt
              som vi hade på stora infradagen den finns inspelad på SVT Forum
              då Anders Ygeman sade att man aldrig ska ge det som myndigheterna
              säger att de vill ha. Vi har valt att göra precis tvärtom.
            </seg>
            <seg n="f8089843">
              Vi har mycket noggrant tillsammans med Trafikverket, kanske för
              första gången, gått igenom hur järnvägen mår. Bäst-före-datum
              som finns på mycket har gått ut. Det beror på eftersatt underhåll
              under lång tid, oavsett vilka som varit i regeringsställning.
              Vi har då kunnat identifiera vari sårbarheten består. Genom denna
              genomgång och tack vare regeringens satsningar varje år har vi
              börjat ta tag i problemen.
            </seg>
            <seg n="6b6ad5e2">
              Just nu sitter Trafikverket med den infrastrukturproposition
              som lades fram i höstas och tittar på åren 20142025 för att se
              vad som ska göras, när det ska göras och hur det ska göras. Detta
              kopplas dessutom till järnvägsentreprenörerna, vilka, enligt den
              uppfattning som i alla fall jag har, behöver vara många för att
              kunna vara med och bidra till en fungerande marknad. Det ska göras
              med mindre störningar på den trafik som går.
            </seg>
            <seg n="23abbc14">
              Det i sig är en utmaning. Det har gjort att trots att vi kommit
              med mer pengar till järnvägsentreprenörerna 567 miljoner mer under
              förra året har det, vilket Anders Ygeman mycket riktigt säger,
              lagts varsel. Som jag sade i mitt inledande svar går de järnvägsspecifika
              arbetena ojämnt. Ibland har vi till exempel större fokus på de
              stora järnvägsarbetena. Det är först när Hallandsås och Citybanan
              blir färdiga som vi kan förvänta oss större upphandlingar av kontrakt
              för underhållssidan. Vi har redan baskontrakt som gäller och som
              löper på flera år. Därför anpassar de företag som i dag finns
              sin kostym efter detta.
            </seg>
            <seg n="116efc69">
              Det jag och regeringen kan göra, och också gör, är att se till
              att verktygen och ambitionen finns. Vi har varit oerhört tydliga
              med att vi ska vårda den infrastruktur vi har. Vi har också för
              första gången avsatt medel för det som Trafikverket säger att
              de behöver göra under de kommande åren. Då talar vi om 2014 och
              framåt.
            </seg>
            <seg n="864224a6">
              Utifrån den nära diskussion som vi har, där Trafikverket kunnat
              identifiera vad vi skulle kunna göra ytterligare under 2013, svarar
              regeringen upp med det som har presenterats i dag, nämligen pengar
              som Trafikverket efterfrågar. Har vi en myndighet som har ett
              ansvar, och också har regeringens förtroende när det gäller att
              ta ansvar, är den dialogen viktig.
            </seg>
            <seg n="5bdee4d4">
              Det tror jag också kommer att ge förutsättningar för de företag
              som i dag har anställda.
            </seg>
            <seg n="1fb1a793">
              Vi kommer att behöva ha fler anställda. Men det handlar också
              om att företagen ska känna att det finns en långsiktighet. Det
              är välkommet att det finns många järnvägsentreprenörer i den här
              branschen. Men man måste titta på hur man kan jobba med upphandlingarna
              mer långsiktigt och inte komma så sent på året, vilket har skett
              av tradition. Det är ett arbete som just nu pågår gemensamt med
              entreprenörerna, och det tror jag är viktigt för att de ska våga
              behålla den personal som vi vet behövs.
            </seg>
          </u>
          <note type="speaker" n="f81f65a3">
            Anf. 35 ANDERS YGEMAN (S):
          </note>
          <u who="anders_ygeman_4dc216" xml:id="i-10f3757be6494414-2" n="7c0245ca">
            <seg n="082ffc76">
              Fru talman! Trots de satsningar som regeringen i dag presenterade
              når man inte de nivåer som Trafikverkets kapacitetsutredning kräver
              för de år som regeringen budgeterar för. Det är möjligt att man
              någon gång i framtiden kommer att nå dit, men för de år som regeringen
              själv har budgeterat för når man inte de nivåerna.
            </seg>
            <seg n="97335944">
              Ska man vara lite ironisk kan man säga: Pressmeddelanden är bra.
              Pengar är bättre. Men punktlighet är bäst. Och det är där vi har
              problemen. Varken pressmeddelandena eller pengarna omsätts i verkligheten.
              I verkligheten leder de inte till fler järnvägsarbeten, utan färre.
              Varslen ökar.
            </seg>
            <seg n="cb3a24a5">
              Då säger statsrådet att järnvägsarbeten går ojämnt. Okej, det
              kan jag köpa. Så är det självklart. Det kan variera över tid.
              Men är det inte märkligt att variationen ser ut som den gör? Ju
              större satsningar regeringen säger sig göra, desto fler människor
              varslas om uppsägning. Den rimliga variationen borde vara: Ju
              mer pengar regeringen satsar, desto fler nyanställningar sker.
              Var ligger problemet?
            </seg>
            <seg n="4ab028d5">
              Fru talman! Vi kan vara oense om mycket. Men de frågor som återstår
              att besvara och som hundratals människor runt om i Sverige som
              har blivit varslade om uppsägning undrar över är: När syns regeringens
              pengar i verkligheten? När vänder varslen till nyanställningar?
              Vad tror statsrådet, som ansvarar för järnvägstrafiken i den regering
              som haft ansvar för järnvägen i sju år?
            </seg>
          </u>
          <note type="speaker" n="765deb07">
            Anf. 36 Statsrådet CATHARINA ELMSÄTER-SVÄRD (M):
          </note>
          <u who="catharina_elmsäter-svärd_minister_2010" xml:id="i-3d9894c5ad4efdef-11" n="af1c200a">
            <seg n="27e9b41c">
              Fru talman! Man kan problematisera hur mycket som helst på det
              här området. Men regeringen har en klar bild. Den här alliansregeringen
              har ett tydligt fokus på att infrastrukturen ska fungera, inte
              minst järnvägen. För detta har vi också avsatt pengar varje år.
            </seg>
            <seg n="d61195fe">
              Det är i och för sig trevligt att Anders Ygeman tycker att vi
              har bra pressmeddelanden och att det är bra att vi tillför mer
              resurser. Men jag får väl lägga till att du glömde att berömma
              att punktligheten har blivit bättre, oavsett på vilket sätt man
              räknar den. Detta duger dock inte, för det finns fortfarande människor
              som inte kommer fram i tid. Detta gäller särskilt i våra storstadsområden.
            </seg>
            <seg n="408187b7">
              Det är ganska tydligt var sårbarheten är som störst. Man skulle
              egentligen kunna peka ut tio platser där väldigt många människor
              berörs. Därför har vi under det här året haft ett nära samarbete
              med Trafikverket för att se vad mer man skulle kunna göra än det
              som hittills har planerats för att mycket snabbare och tidigare
              kunna komma till rätta med den risk för sårbarhet som annars gäller.
            </seg>
            <seg n="0abfb277">
              Vi har svarat att de får använda de pengar som har blivit över
              tack vare att räntorna år så låga. De kan använda dem redan i
              år utöver övriga medel.
            </seg>
            <seg n="6f98c055">
              När Anders Ygeman säger att vi inte når upp till de nivåer som
              Trafikverket angett är det inte korrekt. Anslaget är på 86 miljarder.
              Till detta kommer sedan möjligheter att ta ut banavgifter samt
              Trafikverkets egna effektiviseringar. Då ligger vi på de nivåerna.
              Vi skulle få ett större problem om banavgifterna skulle frysas.
              Då skulle vi inte nå upp till de nivåerna.
            </seg>
            <seg n="fc44052d">
              Det viktigaste tror jag är den ständiga dialogen. Vi har lagt
              ut planen för de kommande åren som en grund. Sedan behöver vi
              hela tiden föra ett resonemang om vad man kan göra mer från år
              till år. Det tror jag också kommer att göra att fler kan jobba
              inom järnvägssektorn.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="788699f6">
            12 § Svar på interpellation 2012/13:294 om sämre mobiltäckning
          </note>
          <note type="speaker" n="98b1a020">
            Anf. 37 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-3d9894c5ad4efdef-12" n="67ca3312">
            <seg n="d9d97d0e">
              Fru talman! Monica Green har frågat mig vad jag avser att göra
              för att förbättra möjligheterna att använda tjänster i de mobila
              näten i hela landet. Dessutom har hon frågat mig vad jag avser
              att göra för att informationen vid inköp av mobiltelefon eller
              terminal ska förbättras för konsumenterna. Slutligen har hon frågat
              mig om jag tänker verka för att höja kraven på mobilnäten och
              på mobiltelefonerna och terminalerna.
            </seg>
            <seg n="3083a989">
              Bra mobiltäckning i hela landet är mycket viktigt, och det är
              en fråga som engagerar allt fler. Det är helt naturligt. Allt
              fler vänjer sig nu snabbt vid att ha tillgång till alla tjänster
              och all information bara en knapptryckning bort. Att ha bra mobiltelefoni
              kan vara det som avgör om man kan driva ett företag eller tvingas
              lägga ned. Det kan vara det som avgör om man kan ringa 112 när
              det krisar, och få hjälp, eller inte.
            </seg>
            <seg n="0ec7fc2a">
              Även om Sverige jämfört med många andra länder har bra nät och
              förhållandevis god täckning är det samtidigt så att det finns
              brister i mobiltäckningen och i mobilnäten, både i tätort och
              i glesbygd. De täckningskartor som operatörerna redovisar är i
              många fall alltför optimistiska. Visar det sig att kartan inte
              stämmer med verkligheten, då måste kartan ritas om. En täckningskarta
              som inte håller vad den lovar är falsk marknadsföring. Post- och
              telestyrelsen kommer att bjuda in till ett samråd med operatörerna
              om täckning och kapacitet i de mobila näten, för att bland annat
              diskutera att operatörernas täckningskartor uppenbarligen ger
              en annan bild av täckningen än den som konsumenterna upplever
              att de har.
            </seg>
            <seg n="b81df636">
              Samtidigt har kraven i lagstiftningen på att konsumenterna har
              rätt att få enklare, tydligare och mer rättvisande information
              av operatörerna nyligen skärpts. Just nu håller PTS på att arbeta
              fram nya föreskrifter för hur operatörerna ska informera sina
              kunder.
            </seg>
            <seg n="4bf292f9">
              En av alliansregeringens prioriteringar är att vi ska få allt
              bättre elektroniska kommunikationer i hela landet, och regeringen
              arbetar målmedvetet för att åstadkomma detta. Den bredbandsstrategi
              som regeringen har antagit omfattar både fast och mobil kommunikation.
              Sverige ska ha bredband i världsklass.
            </seg>
            <seg n="1fd4b531">
              Det förtjänar att påpekas att Sverige faktiskt var först i världen
              med att använda frekvensutrymmet för det gamla analoga tv-nätet
              till mobil kommunikation. När det här nätet är utbyggt kommer
              det att leda till mycket bättre mobiltäckning både i glesbygd
              och inomhus. Samtidigt får alla de som saknar grundläggande bredband
              möjlighet att få det.
            </seg>
            <seg n="a849423e">
              I många tätorter märker människor av överbelastade nät. Den enskilt
              viktigaste frågan för att komma till rätta med det är övergången
              till modernare teknik. Från oktober 2011 till oktober 2012 har
              täckningen med 4G nästan fördubblats. Med 4G blir det möjligt
              att få betydligt högre hastigheter samtidigt som långt fler användare
              kan använda mobilen på samma gång, eftersom 4G har en mycket effektivare
              teknik.
            </seg>
            <seg n="f87213a9">
              För att användarnas efterfrågan på datakapacitet ska kunna tillgodoses
              måste dessutom mer frekvenser frigöras till mobila tjänster på
              lite sikt. Sverige och regeringen driver därför aktivt på för
              att tilldela mer frekvensutrymme till mobiltelefoni och trådlöst
              bredband.
            </seg>
            <seg n="17868e82">
              Som Monica Green skriver i sin interpellation har smarta telefoner
              tyvärr sämre mottagningsegenskaper än traditionella. Därför har
              PTS nu inlett en diskussion med marknadens aktörer för att få
              fram bättre information till konsumenterna, så att de enklare
              kan välja en mobiltelefon som har de mottagningsegenskaper som
              de behöver ha.
            </seg>
            <seg n="e12c16eb">
              De problem som mobilkunderna upplever måste tas på allvar, oavsett
              vad som ligger bakom, eftersom det kan vara olika orsaker till
              att det inte går att använda en mobil tjänst från en viss plats.
              Regeringen arbetar brett för att skapa nödvändiga förutsättningar
              för fungerande mobil kommunikation i hela landet.
            </seg>
          </u>
          <note type="speaker" n="69ece199">
            Anf. 38 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-2" n="91518892">
            <seg n="9615bc83">
              Fru talman! Regeringen med Centern i spetsen har vänt landsortsborna
              ryggen. Det blir sämre och sämre möjligheter att ringa och använda
              sin telefon i takt med att den moderatledda regeringen regerar.
              Det är Centern som har ansvaret för mobiltelefonin, och det blir
              allt sämre.
            </seg>
            <seg n="275f0894">
              Samtidigt som regeringen skryter om att det finns bra mobiltäckning
              fungerar den sämre. Detta har skapat mycket stor irritation bland
              landsortsborna. De är inte bara irriterade, de blir både arga
              och besvikna över hur regeringen med Centern i spetsen inte bryr
              sig om dem längre. Det är dags att gå till handling i stället
              för de vackra, fina orden om att det är bra med mobiltelefonin
              i hela landet. Det är dags att gå från ord till handling.
            </seg>
            <seg n="f099f072">
              Nu har vi debatterat frågan många gånger i kammaren med företrädaren
              till Anna-Karin Hatt, och jag har diskuterat frågan åtminstone
              tre gånger med Anna-Karin Hatt i kammaren. Jag har tittat tillbaka
              i de gamla protokollen, och jag har blivit förvånad över att Anna-Karin
              Hatt har sagt ungefär samma sak varje gång. Hon har hänvisat till
              saker som har gjorts 2009, och hon säger att Sverige är bättre
              än resten av världen. Det hjälper inte att hänvisa till sådant
              som har gjorts om människor upplever att det fungerar sämre.
            </seg>
            <seg n="94fd4afa">
              Det som möjligtvis gör att den här gången skiljer ut sig är att
              Anna-Karin Hatt håller med oss lite mer eftersom hon har märkt
              ilskan hos landsortsborna. Det är till och med så att jag noterar
              att Anna-Karin Hatt använder mina ord från ett protokoll den 1
              september 2011, nämligen att kartan måste stämma med verkligheten.
              Det sade jag till Anna-Karin Hatt den 1 september 2011, och nu
              hon använder hon de orden själv. Det är vackert så att vi kan
              påverka och att det långsamt går in hos Anna-Karin Hatt hur viktig
              frågan är.
            </seg>
            <seg n="8337df2c">
              Jag skulle vilja vända på debatten. Anna-Karin Hatt säger att
              om täckningskartorna inte stämmer med verkligheten måste de ritas
              om. Man kan också säga tvärtom. Man kan tvinga operatörerna att
              leva upp till vad de har ritat, inte rita om kartorna utan se
              till att täckningen finns där det påstås att den finns. Det ska
              ställas krav på att leva upp till vad som påstås. Det är ett annat
              sätt.
            </seg>
            <seg n="0c4c034a">
              Nu vet vi hur det står till ute i landet, och nu märker vi att
              kapaciteten blir allt sämre i storstäderna och även på turistorterna.
              Mobiltelefonnätet går ned när turisterna besöker vissa ställen.
              Operatörerna säger att det inte är tillräckligt lönsamt för dem
              att sätta upp ytterligare en mast, och därför tänker de inte göra
              det. Alltså kan turister inte klara sig på vissa håll i landet.
              Numera är man ju beroende av mobiltelefonen både för säkerheten
              på fjället och för att betala på turistorten. Man måste ha sin
              mobiltelefon.
            </seg>
            <seg n="4bd251d4">
              Nu finns skämskartor på lokalradiostationerna som visar hur dåligt
              mobiltelefonerna fungerar runt omkring i landet. Ändå nöjer sig
              Anna-Karin Hatt med att säga att det är bättre här än i andra
              delar av världen. Det duger inte.
            </seg>
          </u>
          <note type="speaker" n="33fd4d28">
            Anf. 39 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-146f37536b2fb42d-0" n="a4c4b3ba">
            <seg n="9b3d1eb6">
              Fru talman! Vi har många gånger diskuterat denna fråga i riksdagen.
              Varje gång är it-ministern så ivrig att tala bredband så att hon
              tappar bort förståelsen för mobiltelefoni. Därför är det viktigt
              att vi reder ut begreppen.
            </seg>
            <seg n="e062db5a">
              Mobiltelefoni och mobilt bredband är inte samma sak. En mobiltelefon
              är en liten apparat som man kan ha i fickan, som man kan ringa
              och skicka sms med. Om man har en smartphone går det att surfa
              på den.
            </seg>
            <seg n="5d089519">
              Mobilt bredband är en form av datamodem som man faktiskt inte
              kan prata i. IP-telefoni kräver att ett datamodem ansluts till
              en dator och en fast telefon, men det är inte mobiltelefoni. Begreppet
              telefoni, it-ministern, omfattar allt från fast telefoni, IP-telefoni
              till mobiltelefoni. Den här debatten gäller mobiltelefoni med
              en mobiltelefon ingenting annat.
            </seg>
            <seg n="ef3fc13e">
              Fru talman! Delar av Sveriges landsbygd har stora problem med
              mobiltelefoni eftersom mobiltelefonin inte fungerar. Det är verkligheten
              för landsbygdens folk. Det är bra, Anna-Karin Hatt, att regeringen
              säkerställer att det finns frekvenser och delar ut frekvenser.
              Men man måste också förstå att det inte räcker att dela ut frekvenser
              om man inte ställer krav på yttäckning. Gör man på det sättet
              lämnar man över helt till operatörerna och bolagen. Det är inte
              bra.
            </seg>
            <seg n="f140d739">
              Jag trodde tidigare att Centerpartiet hade en viss känsla för
              Sveriges glesbygd. Sverige är ett stort land med stor glesbygd,
              och den är en del av det unika Sverige. Förutsättningarna ser
              faktiskt inte likadana ut överallt. På grund av detta måste staten
              vidta nödvändiga och rimliga åtgärder och kräva yttäckning på
              mobiltelefoni när frekvenstillstånden delas ut till telebolagen.
              I annat fall lämnar man hela frågan till marknadskrafterna, och
              då blir stora delar av Sverige utanför. Det är inte bra.
            </seg>
            <seg n="f1537dac">
              Låt oss nu inte blanda ihop fast bredbandstelefoni och mobiltelefoni.
              Tyvärr har it-ministern målat in sig i ett hörn och ger mer sken
              av att stå på operatörernas sida än på landsbygdens folks sida.
              Precis som Monica Green sade har jag sett en förändring i synsättet
              i ministerns senaste svar. Det är bra. Jag är beredd att räcka
              en hand till statsrådet och ta henne från operatörshörnet till
              landsbygdens folk. Det går att lösa problemet med mobiltelefoni
              i glesbygd. Jag har några förslag.
            </seg>
            <seg n="daded587">
              Se till att 450-nätet erbjuder mobiltelefoni, som syftet var
              och som det finns krav på i tillståndet. Inför ett tydligt krav
              på mobiltelefonitäckning för 900-megahertzbandet. Det finns möjligheter
              att göra det, och det går att undersöka möjligheterna att nyttja
              800-bandet för mobiltelefoni. Banden för låga frekvenser är bra
              för att nå långt ut i glesbygden.
            </seg>
            <seg n="40ffd436">
              Fru talman! Marknaden kommer aldrig att lösa de problem som finns
              på landsbygden. Det behövs politik som styr. Nu är det regeringens
              och Anna-Karin Hatts uppgift att lösa problemen. Är du beredd
              att fatta dessa nödvändiga beslut för att säkerställa mobiltelefoni
              i Sverige och sluta att vara en representant för telebolagen?
            </seg>
          </u>
          <note type="speaker" n="e3dddf86">
            Anf. 40 ANDERS ÅKESSON (C):
          </note>
          <u who="anders_akesson_9ea517" xml:id="i-62e5ca25a3f5c512-0" n="17ca9272">
            <seg n="d923d941">
              Fru talman! Det finns inledningsvis skäl att upprepa vad statsrådet
              sade, nämligen att hela Sverige ska ha bra telefoni, bra mobiltelefoni
              och bra bredband. De tre sakerna är en förutsättning för tillväxt
              och utveckling och för att det ska vara möjligt att leva och bo
              i hela landet. Det är precis vad talespersoner för både opposition
              och majoritet ställer sig bakom. Det är ett slags gemensam grundförutsättning.
            </seg>
            <seg n="c9240874">
              Fru talman! Det går inte att tala om det ena mot det andra utan
              utbyggnad, tillgänglighet och användbarhet hänger ihop.
            </seg>
            <seg n="c37d54f7">
              Det finns skäl, fru talman, att notera att den här regeringen,
              som interpellanten menar inte har gjort någonting, faktiskt har
              öronmärkt mycket utrymme i etern, säkrat mycket radiofrekvens
              i etern, just för att kunna bygga ut mobiltelefonin. Den här regeringen,
              till skillnad från hur det framställs av interpellanten, sätter
              av pengar för att ett grundläggande bredband ska rulla ut. Den
              här regeringen, till skillnad från hur interpellanten framställer
              det, stärker mobilkonsumenternas makt och möjlighet att få tydlig
              information. Den här regeringen, till skillnad från hur interpellanten
              framställer det, har också genom Post- och telestyrelsen agerat
              gentemot operatörerna i syfte att komma bort från bekymret med
              förskönande täckningskartor.
            </seg>
            <seg n="54796aa5">
              Fru talman! Jag vill avsluta med att fråga interpellanten Monica
              Green var de konkreta förslagen finns i interpellationen. Det
              är en vällovlig och viktig interpellation. Vi delar alla, tror
              jag, bekymmersbeskrivningen, problemformuleringen. Men var finns
              det konkreta förslaget? Interpellationen är ju kemiskt ren på
              förslag på hur man ska lösa det. Är det min bänkgranne Juholts
              idé om statligt krav på hundra procent täckning som ska väckas
              till liv? Var har i så fall den politiska oppositionen reserverat
              de resurser som det visar sig kosta? Ingenting görs ju gratis
              eller av sig självt.
            </seg>
          </u>
          <note type="speaker" n="9c35f22a">
            Anf. 41 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-2" n="dd4ac2cf">
            <seg n="c206fa1e">
              Fru talman! Tack, statsrådet, för svaret!
            </seg>
            <seg n="b9798648">
              Inledningsvis kort till Anders Åkesson: Efter 2014 ska vi skriva
              propositioner. Än så länge skriver vi interpellationer. Men det
              var inte det som jag begärde ordet för att säga, fru talman.
            </seg>
            <seg n="68c12248">
              I detta svar slås det fast, helt korrekt, att bra mobiltäckning
              i hela landet är viktigt, att det till och med kan vara avgörande
              för om man ska kunna driva företag eller om företag ska läggas
              ned. Det kan till och med vara avgörande för liv och lem om man
              når 112-numret, som det framstår här, om man får hjälp eller inte.
              Det är helt rätt.
            </seg>
            <seg n="4befa2ec">
              Men bekymret tidigare vi har ju haft de här debatterna vid ett
              flertal tillfällen i denna kammare är ju att ministern och regeringen
              har vägrat att inse den verklighet som finns där ute, som drabbar
              den företagare som kanske inte kan driva sitt företag och kanske
              har lagt ned sitt företag och de människor som inte har fått hjälp
              genom 112-numret.
            </seg>
            <seg n="f4cd8841">
              Den verkligheten har vi genom våra interpellationer, Anders Åkesson,
              försökt uppmärksamma regeringen på. Det har vi gjort som representanter
              för våra väljare där ute som har uppmärksammat oss riksdagsledamöter
              på: Detta är ett stort problem. Regeringen ser oss inte. Väck
              de här frågorna i kammaren! Det är det vi gör, och det är det
              som är vår uppgift när vi företräder våra väljare.
            </seg>
            <seg n="bbc3cae8">
              Om man väljer att vara positiv skulle man ändå kunna se lite
              hoppfullt på svaret, för det finns en rörelse i statsrådets sätt
              att hantera frågorna. Tidigare när vi har väckt frågan har hela
              problemställningen viftats bort med: Det är 99,9 procents täckning
              i landet. Det finns inget problem. Det här är problem som Socialdemokraterna
              skapar. Vi har återkommit ihärdigt och försökt väcka regeringens
              och statsrådets insikt om de problem som faktiskt finns ute i
              Sverige.
            </seg>
            <seg n="5e8a7ef9">
              Och här kan man nu läsa i svaret, fru talman, att det samtidigt
              är så att det finns brister. Nu är det inte så att problemet inte
              existerar. Det finns en hoppfullhet i detta att man har sett att
              det finns brister.
            </seg>
            <seg n="c055c256">
              Statsrådet säger också att operatörernas täckningskartor uppenbarligen
              ger en annan bild än den som konsumenterna upplever att de har.
              Eftersom jag tycker att man ska vara varsam med språk och ta folk
              på allvar tolkar jag det som att statsrådet åtminstone har kommit
              så långt att hon inser att det finns väljare där ute som upplever
              att de har problem med mobiltelefonin.
            </seg>
            <seg n="06fc34c1">
              Om vi fortsätter att ställa interpellationer och driva debatten,
              fru talman, kanske vi kan hamna i den situationen att statsrådet
              inser att det faktiskt finns väljare där ute som har reella problem
              med mobiltelefontäckningen, att detta inte är en upplevelse utan
              är reella problem bland väljarna och för företagarna, för dem
              som tvingas lägga ned sina företag, precis som man skriver. Om
              denna upplevelse nu är korrekt vilket vi som dagligen träffar
              folk som har problem med mobiltäckning vet att den är.
            </seg>
            <seg n="7b719ff7">
              Men jag väljer, fru talman, att se det här hoppfullt. Vi har
              inte kommit ända fram när det gäller att få bort fjällen från
              statsrådets ögon, men vi har kommit en liten bit på vägen. Jag
              tror att detta kanske inte är början på slutet, men det kan vara
              slutet på början.
            </seg>
          </u>
          <note type="speaker" n="b221431e">
            Anf. 42 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-3d9894c5ad4efdef-13" n="67ca3312">
            <seg n="d199390e">
              Fru talman! Monica Green säger att regeringen med Centerpartiet
              i spetsen har vänt landsbygden ryggen. Tvärtom Centerpartiet ser
              hela landet. Varenda dag finns centerpartister ute i den mylla
              där människor upplever behovet av att ha tillgång till bra mobiltelefoni,
              att få bra bredband, att få del av de satsningar som regeringen
              gör.
            </seg>
            <seg n="c606d183">
              När vi i alliansregeringen tillträdde 2006 övertog vi en politik
              där den lägsta garanterade nivån för funktionellt tillträde till
              internet låg på 20 kilobit per sekund. Den nivån har Centerpartiet
              och Alliansen höjt 50 gånger om. Tack vare att vi nu inför ett
              särskilt täckningsvillkor på 800-bandet inför vi också en hundraprocentig
              garanti för att människor ska kunna få grundläggande bredband,
              ett bredband som man också tack vare den tekniska utvecklingen
              kan ringa med.
            </seg>
            <seg n="7fd6b967">
              Jag sade väldigt tydligt i mitt interpellationssvar att vi generellt
              sett har en god mobiltäckning i Sverige jämfört med många andra
              länder men också att vi har problem. I delar av landet finns det
              vita fläckar där täckning saknas, och i delar av landet slår kapaciteten
              nu i taket, inte minst i våra tätorter. Därför är det väldigt
              viktigt att fortsätta att arbeta lika aktivt som regeringen har
              gjort hittills.
            </seg>
            <seg n="992e6e47">
              Först vill jag påminna om att alliansregeringen sedan vi tillträdde
              2006 är den regering i Europa som har frigjort mest utrymme i
              etern för att bygga ut mobil telefoni och mobilt bredband. Det
              arbetet kommer vi att fortsätta med.
            </seg>
            <seg n="8015860e">
              Det andra jag vill påminna om är att Sverige var ett av de första
              länderna i världen att ta det utrymme som vi tidigare använde
              för analog tv till att bygga ut den mobila telefonin. Det är alltså
              ett band, 800-bandet, där vi ställer särskilda täckningskrav,
              vilket gör det möjligt för de människor som i dag inte har tillgång
              till grundläggande bredband att få det. När det nu byggs ut kommer
              täckningen på landsbygden att bli bättre samtidigt som mottagningsmöjligheterna
              inomhus ökar.
            </seg>
            <seg n="ceb3604a">
              Det tredje jag vill erinra om handlar om kraven på operatörerna,
              som inte minst Sven-Erik Bucht var inne på. Ja, vi ska ställa
              tydliga krav på operatörerna. Vi ska ställa krav på att de levererar
              vad de lovar. Har man lovat att det ska finnas täckning i ett
              område har man skyldighet att se till att det blir så. Har man
              anslutit fler konsumenter än vad näten klarar av måste man se
              till att bygga ut sina nät.
            </seg>
            <seg n="399beda5">
              Det var därför som PTS 2009 skärpte täckningsvillkoret i det
              900-band som Sven-Erik Bucht nämnde. Jämfört med det täckningskrav
              som tillkom när Socialdemokraterna hade regeringsmakten skärpte
              vi tydligt täckningskraven 2009 när 900-bandet, licenser och tillstånd
              gjordes om. Vi ska fortsätta på samma sätt och ställa krav.
            </seg>
            <seg n="3ba13f2d">
              Samtidigt ska vi se till att operatörerna har möjlighet att bygga
              ut den nya, effektiva tekniken. Det är därför som det är viktigt
              att regeringen och PTS har gjort det möjligt för operatörerna
              att bygga ut 4G, en teknik som nu byggs ut väldigt snabbt och
              där ökningstakten just nu är allra högst på landsbygden. När mer
              trafik går över till 4G blir 3G-nätet avlastat, och då kommer
              3G-nätet att fungera bättre.
            </seg>
            <seg n="717ea99f">
              Som it-minister har jag de senaste åren tagit en lång rad initiativ
              för att stärka mobilkonsumentens makt på mobilmarknaden. Det senaste
              i raden av förslag är att jag har föreslagit att den konsument
              som är missnöjd, som upplever att operatörerna har visat förskönande
              täckningskartor och som vill gå till en annan operatör som kan
              erbjuda någonting bättre både snabbare och enklare ska kunna byta
              operatör.
            </seg>
          </u>
          <note type="speaker" n="d8a9d6fe">
            Anf. 43 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-3" n="91518892">
            <seg n="a2201dc8">
              Fru talman! Jag tänkte börja med konsumenterna denna gång. Anna-Karin
              Hatt säger hela tiden: Vi ska göra det bättre för konsumenterna
              att välja, det ska vara mer information, operatörerna ska redovisa
              sin dåliga täckning på kartorna och det ska bli lättare för konsumenterna
              att se hur dåligt mobilerna fungerar, att de inte räcker till
              närmaste mast och så vidare.
            </seg>
            <seg n="c6688eaa">
              Det är ett vällovligt syfte jag förstår det. Men det är som politiker
              vi kan ställa krav på operatörer och på tillverkare. Vi ska alltså
              inte bara lägga det på konsumenterna och deras makt eller svårighet
              att välja, utan vi ska ställa krav på dem som tillverkar telefonerna
              och på dem som ska se till att vi får ett bättre nät som fungerar
              i hela landet. Det är där vi ska lägga störst fokus.
            </seg>
            <seg n="494a7783">
              Sedan ska man också göra det lättare för konsumenterna att välja,
              så att de kan välja bort dåliga saker och så vidare. Skärp i stället
              kraven på operatörer och tillverkare! Det är inte lätt som konsument
              att byta. Man kan bli inlåst i två år med ett abonnemang där man
              inte kan byta operatör eller tillverkare. Det är väl bra att man
              stärker konsumenternas ställning, men fortsätt höja kraven på
              operatörer och tillverkare!
            </seg>
            <seg n="134e25cd">
              Sedan vill jag återkomma till detta med täckningskartorna. Anna-Karin
              Hatt säger att man nu ställer krav på att operatörerna ska redovisa
              på sina kartor hur dåligt det är. Jag menar att man borde göra
              tvärtom. Man borde kräva av operatörerna att de faktiskt lever
              upp till det de har sagt till PTS genom kartorna. De ska inte
              sudda på kartorna där täckningen är dålig, utan de ska i stället
              se till att de faktiskt lever upp till den täckningsgrad som de
              har rapporterat in till PTS. Allt annat tycker jag är otänkbart.
            </seg>
            <seg n="0636a3c6">
              Även om Anna-Karin Hatt påstår att hon står i myllan ute i landet
              är det nog snarare i myllan vid Stureplan, mitt i Helsingfors,
              som Centerpartiet numera har den lilla skara som röstar på dem.
              Därför är det kanske bra att det nu blir dålig kapacitet i storstäderna,
              om nu Centern befinner sig på Stureplan. Om nu kapaciteten i storstäderna
              är sämre kanske också Centern vaknar och inser att det är dåligt
              och att man måste göra något åt kapaciteten. Då vore det bra om
              man såg till så att det blev kapacitet och täckning också i landsorten.
            </seg>
            <seg n="a16bd5fd">
              Ilskan finns ju. Jag ser hur ilskna brev och insändare det kommer
              till de olika tidningarna. I Dalatidningen i dag skriver en kvinna
              som är förtvivlad över att hennes mobiltelefon inte fungerar.
              Hon är oerhört arg på Anna-Karin Hatt och säger i sitt öppna brev
              till ministern: Du skryter om att Sverige har en god mobiltäckning.
              Ilskan finns runt om i landet.
            </seg>
            <seg n="49a1d5b2">
              Under de sju år som ni har regerat har mobiltelefonerna börjat
              fungera sämre och sämre. Sedan påstår Anna-Karin Hatt att ni har
              gjort det bättre, men verkligheten talar sitt tydliga språk.
            </seg>
          </u>
          <note type="speaker" n="9d3a0ec6">
            Anf. 44 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-146f37536b2fb42d-1" n="a4c4b3ba">
            <seg n="11c18477">
              Fru talman! It-ministern påstår att det finns särskilda täckningskrav
              för 800-bandet. Ja, men de gäller mobilt bredband. Det finns inga
              som helst täckningskrav när det gäller mobiltelefoni.
            </seg>
            <seg n="7d5e75db">
              Det kommer många olika bud. I frågan om 450-nätet sade it-ministern
              i december att det inte finns några mobiltelefoner för det nätet.
              När jag i den debatt vi hade i mars tog med mig några sådana telefoner
              och visade upp dem här i talarstolen påstod ministern att 450-nätet
              inte är nedsläckt, vilket det dock är. För mobiltelefoner är 450-nätet
              nedsläckt.
            </seg>
            <seg n="7349d315">
              It-ministern sade också i december att det där med handburna
              enheter handlade om något slags mätinstrument, trots att det i
              PTS reglering tydligt framgår att en handburen enhet är en telefon
              som man ska kunna ringa med. Det är inget mätinstrument. Det kommer
              hela tiden felaktigheter och olika bud i den här debatten.
            </seg>
            <seg n="4928f797">
              450-nätet fick sin licens 2004, under en S-regering. Sedan släckte
              man ned det 2009. Vem regerade då? Reagerade regeringen ens på
              att man släckte ned något som det fanns tydliga krav på.
            </seg>
            <seg n="83beb243">
              Nej, it-ministern, det räcker inte med att vara i myllan och
              ha antagit den liberala idén. Då lämnar man folket i sticket och
              sjunger marknadens lov, och marknaden kommer aldrig att lösa landsbygdens
              problem.
            </seg>
          </u>
          <note type="speaker" n="df4f5e87">
            Anf. 45 ANDERS ÅKESSON (C):
          </note>
          <u who="anders_akesson_9ea517" xml:id="i-62e5ca25a3f5c512-1" n="17ca9272">
            <seg n="7b6413c9">
              Fru talman! Det är uppenbart att den här debatten illustrerar
              en gemensam upplevelse mellan statsråd och riksdagsledamöter om
              varierande funktion hos den mobila telefonin över landet. Det
              är en gemensamt upplevd verklighet, och den delar vi med medborgare
              inte med väljare utan med medborgare varje dag. För Björck och
              Bucht vill jag understryka att vi nog alla har den erfarenheten.
              Frustrationen är stor.
            </seg>
            <seg n="19386ce1">
              Det finns dock skäl att upprepa att det inte har stått stilla.
              Det har gudskelov hänt väldigt mycket sedan S-regeringen fick
              byta sida och blev opposition för snart sju år sedan. Det är inte
              bra och färdigt, men det är självklart mycket bättre. För oss
              är det också självklart att ställa mycket tydliga krav på operatörerna,
              Monica Green. Kanske Monica Green lyssnar också? Det är ju svårt
              när det är två som talar, även om det inte är telefoni.
            </seg>
            <seg n="336669c5">
              Ska jag tolka Green som att samhället ska täcka upp i alla lägen
              där operatörerna halvsular och fuskar? Ska jag tolka hennes förslag
              som att man som operatör ska kunna sälja ett dyrt abonnemang och
              att det alltid är staten som ska sula emellan? Är det detta som
              är S-linjen, och är den i så fall densamma som den idé som min
              bänkgranne Juholt lanserade för ett år sedan?
            </seg>
            <seg n="7793abbb">
              Avslutningsvis: Den inlåsning i abonnemang som Monica Green hänvisar
              är väl något som vi har tagit bort? Resten får jag ta i mitt nästa
              inlägg.
            </seg>
          </u>
          <note type="speaker" n="ea1b79f5">
            Anf. 46 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-3" n="dd4ac2cf">
            <seg n="f9e1d7e0">
              Fru talman! Det är ju skönt att vi är överens om att detta inte
              bara är ett upplevt problem, Anders Åkesson, utan att det är ett
              verkligt problem att vi har dålig mobiltäckning i landet. Jag
              uppskattar att Anders Åkesson säger det och att vi är överens.
            </seg>
            <seg n="e40d5549">
              Statsrådets bild är ju väldigt teoretisk. Om man inte ser problemet
              och erkänner verkligheten är naturligtvis möjligheten att satsa
              resurser på att åtgärda problem som man inte ser ganska liten.
              Det inser vi alla, hoppas jag.
            </seg>
            <seg n="0fb86096">
              Jag vill inte förlänga den här debatten, utan jag vill bara ställa
              en enkel fråga till statsrådet: Kan statsrådet ställa upp på min
              och Anders Åkessons bild av att problemet med mobiltäckning i
              hela landet inte är ett upplevt problem utan faktiskt ett reellt
              problem ett riktigt problem som verkliga människor upplever i
              hela landet? Kan statsrådet ställa upp på den bilden?
            </seg>
          </u>
          <note type="speaker" n="cf8cb4c2">
            Anf. 47 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-3" n="2b9ab410">
            <seg n="6be6390c">
              Fru talman! Tack, Monica Green, för en viktig interpellation!
              Tack också till mina meddebattörer för viktiga inlägg, och tack,
              statsrådet, för interpellationssvaret, som ändå andas viss insikt
              om att det behövs förbättringar.
            </seg>
            <seg n="04ecbba9">
              Teknikutvecklingen har gått våldsamt fort framåt. I det här fallet
              har faktiskt tekniken sprungit ifrån regeringen. Regeringen får
              göra några rejäla hopp för att komma i fatt, om ens det räcker,
              för nu börjar man halka väldigt långt efter.
            </seg>
            <seg n="51054c2d">
              Statsrådet kanske känner till att det var ett stort strömavbrott
              i Sorsele i februari? Alla Sorselebor blev utan ström och telefon.
              Det gick ganska fort att åtgärda strömfelet, men sedan visade
              det sig att ett automatlås hade löst ut, så det tog över två dygn
              att få i gång alla former av telefoni i Sorsele mobiltelefoni,
              fastmobil och även den vanliga telefonen.
            </seg>
            <seg n="e6b06f61">
              Det här gjorde också att alla trygghetslarm slogs ut. Det var
              en man som blev liggande ett antal timmar. Eftersom han hade viss
              demenssjukdom råder det delade meningar om det var en halv dag
              eller en dag. Men hemtjänsten hittade honom i alla fall till slut,
              tack och lov.
            </seg>
            <seg n="6f7f11c4">
              Jan Fransson, som är räddningschef i Sorsele, är mycket kritisk.
              Han tycker att det här är stor skam och skandal. Man har också
              anmält det här till Räddningsverket, som menar att det inte får
              gå till så här.
            </seg>
            <seg n="df7bede5">
              Det är Skanova som har ansvar för att åtgärda det här. De säger
              att de inte behöver åtgärda det här, för de har tre dygn på sig.
              De åtgärdade problemet inom tre dygn. Alltså var ingen skada skedd.
            </seg>
            <seg n="f55e930a">
              Om vi har den typen av system i Sverige, där det kan få ta tre
              dygn innan man åtgärdar all form av telefoni i en hel kommun,
              undrar jag: Ligger vi inte väldigt dåligt till? Ska vi ha system
              på det viset? Nej, naturligtvis har politiken ett syfte och ett
              ansvar att ställa det här till rätta.
            </seg>
            <seg n="009dbd7f">
              Här måste regering, riksdag och PTS skärpa kraven. Det kan inte
              vara möjligt att det är på det här viset. Elföretaget fixade problemet
              på ett par timmar, medan Skanova behövde över två dygn innan man
              fick i gång telefonin. Då hade man dessutom mage att säga: Ja,
              men vi klarade det inom avtalsenlig tid, som är tre dygn.
            </seg>
            <seg n="c5e52be3">
              Det här är inte rimligt.
            </seg>
            <seg n="1d79d0da">
              Mina meddebattörer har lyft upp flera olika bekymmer. Vi har
              en relativt stor turistort i Västerbotten, i Dorotea, som heter
              Borgafjäll. Det är en liten kommun, och i Borgafjälls fjälldal
              bor det mellan 70 och 100 personer. Men under påsken är det kanske
              över 2 500 personer där. Under hela påsksäsongen har mobiltelefonin
              varit utslagen, och de som är företagare i turistnäringen har
              inte kunnat fakturera. Man har inte kunnat tanka bilen. Man har
              inte kunnat köpa en öl eller mat på hotellet med ett kort, för
              tekniken har varit utslagen och överansträngd.
            </seg>
            <seg n="d437cf81">
              När det gäller det här säger Telia att det inte finns marknadsmässiga
              förutsättningar att bygga ut någonting i Borgafjäll.
            </seg>
            <seg n="873c60c4">
              Det här är ytterligare ett område där politiken har ett ansvar.
              Det är bara att sätta i gång och jobba.
            </seg>
          </u>
          <note type="speaker" n="3895ef56">
            Anf. 48 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-3d9894c5ad4efdef-14" n="67ca3312">
            <seg n="7e401471">
              Fru talman! Jag brukar tycka att sådana här interpellationsdebatter
              är roliga och sakliga. Vi tar oss an ett problem i sak. Men jag
              måste säga att när motdebattörer lägger kraften på att diskutera
              huruvida Centerpartiet bara finns på Stureplan eller inte faller
              argumenten tillbaka på dem själva. De här frågorna förtjänar mycket
              bättre än så.
            </seg>
            <seg n="adfb5054">
              Patrik Björck ställde frågan om jag kunde bekräfta att det finns
              verkliga problem med mobiltäckningen. Då kan jag väl tycka att
              det vore bättre om Patrik Björck lyssnade på svaret och lyssnade
              på debatten än pratade med andra i kammaren under tiden. Jag sade
              nämligen väldigt tydligt i mitt svar och i mitt förra inlägg:
              Ja, det finns problem med mobiltäckningen i Sverige. Det finns
              problem med kapaciteten i mobilnäten i flera delar av Sverige,
              inte minst i tätorterna. Jag har givit all bekräftelse till den
              bild som Patrik Björck rimligen kan efterfråga.
            </seg>
            <seg n="639cb86e">
              Sedan säger Monica Green att hon önskar att vi skulle skärpa
              kraven på operatörerna. I mitt förra inlägg beskrev jag att i
              flera av banden har täckningskraven skärpts, inte minst i 900-bandet
              och inte minst i 800-bandet, där vi nu inför en garanti om att
              man ska kunna få grundläggande bredband.
            </seg>
            <seg n="f2d5437e">
              Samtidigt beskrev jag i mitt svar att vi faktiskt också skärper
              tonen mot tillverkarna. Det är inte den svenska staten som utvecklar
              de smarta mobiler som folk vill använda. Men vi kan ställa krav
              på att information om hur de fungerar när operatören säljer dem
              faktiskt är öppnare och mer transparent gentemot konsumenterna.
              Dagens smarta mobiler är smarta på många sätt. Men tyvärr är de
              inte särskilt smarta när det gäller mottagningskapacitet.
            </seg>
            <seg n="6f76be4a">
              I dag är det jättelätt att få veta hur bra en kamera i en mobiltelefon
              är och exakt vilken upplösning den har. Det är jättesvårt att
              få veta vilken mottagningskapacitet telefonen har. Och vi vet
              att det i ett och samma område kan vara så att en telefon inte
              har täckning medan en helt annan har det. Det är en jätteviktig
              information för konsumenten att ha.
            </seg>
            <seg n="8861af89">
              Jag vet det. Jag är född och uppvuxen i en liten by. Jag har
              hela min släkt på den svenska landsbygden. Jag rör mig där hela
              tiden. Jag finns där. Jag möter de här människorna. Jag möter
              precis den här frustrationen och människor som står upp och som
              tycker att det är viktigt att ha tillgång till bra mobiltelefoni
              i hela landet.
            </seg>
            <seg n="dc2d0177">
              Det är därför som jag är väldigt tydlig med att vi i regeringen
              ska fortsätta att arbeta med det vi redan arbetar för, att se
              till att det finns utrymme att bygga ut mobiltelefoni. Nu växer
              efterfrågan exponentiellt. Allt fler vill använda den här tekniken
              alltmer. Då måste förstås näten hänga med. Vi måste se till att
              konsumenterna har någonting att säga till om på marknaden gentemot
              de här stora operatörerna. Men samtidigt måste vi se till att
              operatörerna gör mer.
            </seg>
            <seg n="9ce89937">
              En karta som inte stämmer med verkligheten är falsk marknadsföring.
              Har man ritat en felaktig karta måste man se till att kartorna
              framöver stämmer. Har man lovat konsumenterna täckning måste man
              se till att bygga ut näten, så att kapaciteten klarar konsumenterna
              eller så att täckningen fungerar där människor rör sig eller bor.
              En täckningskarta som inte stämmer med verkligheten är falsk marknadsföring.
              Det behöver vi inte någon ny lagstiftning för att konstatera.
              Men det är någonting som vi behöver inskärpa gentemot operatörerna.
            </seg>
            <seg n="183418e1">
              Bra telefoni, bra mobiltelefoni och bra bredband är den moderna
              tidens infrastruktur. Det är extremt viktigt för att vi ska kunna
              leva, bo och driva företag i hela landet. Det är just därför som
              jag kommer att fortsätta att göra allt som jag kan för att se
              till att det finns bra förutsättningar för den mobila tekniken
              att utvecklas än mer.
            </seg>
          </u>
          <note type="speaker" n="74e643e4">
            Anf. 49 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-4" n="91518892">
            <seg n="84480c64">
              Fru talman! Jag förstår att man trampade på en öm tå när man
              kallade det för Stureplanscentern. Anna-Karin Hatt får berätta
              att hon har släkt på landsbygden. Det är fint. Det är bra att
              vi får veta det. Och det är bra att ni slåss för landsorten också,
              utöver människorna på Stureplan.
            </seg>
            <seg n="1bf31bf9">
              Men jag vill slå fast något för den här kammaren och för dem
              som lyssnar när det gäller det här med att ställa krav på operatörerna
              för att de över huvud taget ska få tillstånd. Det var någonting
              som vi genomförde och som vi gjorde på vår tid, när vi styrde
              det här landet. Vi ställde krav på operatörerna att de skulle
              leva upp till den täckning som de sade sig ha. Det är alltså inget
              som Anna-Karin Hatt har hittat på nu.
            </seg>
            <seg n="247798b6">
              Jag har också märkt förändringen i Anna-Karin Hatts svar. Hon
              närmar sig problemet mer och mer jag uppfattade det som att Patrik
              Björck menade det. Tidigare har Anna-Karin Hatt svarat: Nej, men
              det är täckning. Vi har 99,9 procents täckning i det här landet.
              Vi har inget problem.
            </seg>
            <seg n="b923fe7d">
              Men allteftersom de här debatterna har gått har Anna-Karin Hatt
              förstått de protester som vi har kommit med. Jag förstår också
              att hon har mött många ilskna väljare och landsortsbor. Det är
              därför som det är bra att Anna-Karin Hatt närmar sig och erkänner
              att det är ett problem.
            </seg>
            <seg n="ba141421">
              Riksdagen har slagit fast att vi ska ha tjänster och digitala
              möjligheter och väl fungerande telefonlösningar i hela landet.
              Så är det faktiskt inte i dag. Vi har brister. Det gäller både
              kapacitet och mobiltäckningen. Det är så på många håll i landet,
              inte minst i Skaraborg men också i Norrland, i Skåne, på Öland
              och så vidare. Överallt har vi förtvivlade människor.
            </seg>
            <seg n="39c07872">
              Anna-Karin Hatt säger att hon gör allt och att hon ska stärka
              konsumenternas makt. Jag tycker att hon utöver det ska ställa
              betydligt hårdare krav på mobiloperatörerna.
            </seg>
            <seg n="0ef25ee0">
              Tack för debatten!
            </seg>
          </u>
          <note type="speaker" n="2eab8c5d">
            Anf. 50 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-4" n="2b9ab410">
            <seg n="bf9cfd96">
              Fru talman! Ministern svarar inte någonting på mina funderingar.
              Därför kanske jag ställer en egen interpellation när det gäller
              Skanova, om det är rimligt att man ska vänta i drygt två dygn
              och vara nöjd med att man har vidtagit en åtgärd inom tre dygn.
            </seg>
            <seg n="9fc894f6">
              Men jag tycker ändå att jag hör och ser, när jag tittar ut, en
              hårdnande debatt.
            </seg>
            <seg n="c544b479">
              Både Telia och andra företag har i debatten glasklart sagt: Vi
              är kommersiella bolag. Finns det inte underlag bygger vi inte.
            </seg>
            <seg n="f7b599aa">
              Om vi vill ha nya företag och nya jobb i till exempel besöksnäringen
              i Borgafjäll eller Klimpfjäll är det klart att det krävs att man
              har möjlighet till digital kommunikation. Det är vi ju överens
              om.
            </seg>
            <seg n="44defb89">
              Men nu säger de här bolagen att det inte finns underlag på årsbasis.
              Under en stor del av året när turisterna inte är på plats, kanske
              ett halvår, är det kanske bara 70100 personer som bor där, och
              då väljer man att inte prioritera ett sådant område.
            </seg>
            <seg n="f612ce48">
              Är man i ett sådant område kan det vara tio mil till närmaste
              större centralort där man har täckning. Jag vet också att det
              är kapacitetsproblem i och kring Friends arena och Globen här
              i Helsingfors, men då har man betydligt närmare till en plats
              med täckning.
            </seg>
            <seg n="e2a36806">
              Menar vi allvar med jobben ser vi till att bygga ut. Då ställer
              vi krav på operatörerna. Det kommer vi socialdemokrater att vara
              tydliga med. Efter 2014 kommer propositionen för utbyggnaden,
              för krav på operatörerna och för nya jobb.
            </seg>
          </u>
          <note type="speaker" n="d00beac4">
            Anf. 51 Statsrådet ANNA-KARIN HATT (C):
          </note>
          <u who="anna-karin_hatt_minister_2011" xml:id="i-3d9894c5ad4efdef-15" n="67ca3312">
            <seg n="57760c38">
              Fru talman! Jag har förstått att Monica Green och flera i den
              här debatten känner in behovet av att få allt bättre mobiltäckning
              i hela landet, och det är bra. Det är gott så. Men det räcker
              inte med att känna in. Vi måste också göra saker för att i praktiken
              se till så att vi får allt bättre mobilnät.
            </seg>
            <seg n="bc15a078">
              Det är därför vi sedan vi tillträdde 2006 har frigjort mest utrymme
              i hela Europa för att bygga ut mobiltelefonin. Vi kommer att fortsätta
              med det. Det var därför vi ställde om från den gamla analoga tv-tekniken
              för att kunna bygga ut mobilt bredband också i glesbygden, något
              som sker just nu. Det är därför vi ställer krav i 800-bandet på
              att alla de som inte har grundläggande bredband ska få tillgång
              till det 100 procent ska ha tillgång till grundläggande bredband,
              ett bredband som man också kan ringa med.
            </seg>
            <seg n="576ce78e">
              Det är därför det är viktigt att vi ser till så att operatörerna
              kan bygga ut den effektivare, moderna 4G-tekniken för att avlasta
              3G-näten så att de funkar bättre och räcker för fler. Det är därför
              det är viktigt att vi ser till att konsumenterna blir starkare,
              därför att konsumenterna är små och operatörerna är stora. Om
              konsumenterna kan få en starkare makt och kan rösta med fötterna
              och uttryckligen visa att de faktiskt är beredda att ta konsekvenserna
              om de upplever att operatörerna fortsätter med de förskönande
              täckningskartorna, då kommer det också att få effekter. Det är
              också därför det är viktigt att vi skärper kraven på vilken information
              som man som konsument har rätt att få.
            </seg>
            <seg n="c96904b5">
              I grund och botten handlar den här frågan om att se till att
              det finns bra möjligheter att växa, bo, leva och driva företag
              i hela landet. Lika viktigt som det var att få en enskild väg
              fram till gården för 100 år sedan är det i dag att vi ser till
              att hela landet har tillgång till bra bredband, bra mobiltelefoni
              och bra telefoni så att man kan kommunicera med omvärlden på ett
              tryggt och säkert sätt.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="c242fb84">
            13 § Svar på interpellation 2012/13:249 om regeringens misslyckade
            ekonomiska politik
          </note>
          <note type="speaker" n="11e52922">
            Anf. 52 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-16" n="869ea78d">
            <seg n="0a35906a">
              Fru talman! Monica Green har frågat finansministern vad han tänker
              göra för att arbetslösheten ska sjunka, inte öka, i Sverige. Hon
              har vidare frågat vad finansministern tänker göra för att stärka
              ersättningarna vid arbetslöshet samt hålla uppe köpkraften i massarbetslöshetstider.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="b71e6779">
              Målet för regeringens politik är full sysselsättning. Arbetslinjen
              ska genomsyra hela arbetsmarknadspolitiken och är grundläggande
              för utformandet av en långsiktigt hållbar arbetslöshetsförsäkring.
              Tvärtemot vad Monica Green hävdar finns det ett starkt stöd i
              forskningen för att en höjning av ersättningen påverkar de arbetslösas
              sökbeteende negativt och förlänger deras tid i arbetslöshet. Internationella
              studier visar också att detta påverkar jämviktsarbetslösheten,
              en slutsats som delas av oberoende instanser som bland annat OECD,
              Riksbanken och Konjunkturinstitutet.
            </seg>
            <seg n="ee4f7a41">
              Sverige är ett av de länder i EU som har högst grad av automatisk
              anpassning i ekonomin när arbetslösheten ökar. Det innebär att
              statens intäkter och utgifter anpassas för att balansera konjunktursvängningar,
              bland annat genom att upprätthålla hushållens köpkraft.
            </seg>
            <seg n="acc6ee95">
              Slutligen vill jag betona att arbetslöshetsförsäkringen syftar
              till att ge trygghet åt de arbetssökande under en period av omställning.
              Enbart genom arbete kan välstånd och varaktig ekonomisk trygghet
              uppnås för den enskilde. Att fler människor vill och kan arbeta
              är också en förutsättning för att arbetslöshetsförsäkringen ska
              vara långsiktigt hållbar. Regeringen satsar därför på åtgärder
              som skapar fler jobb.
            </seg>
          </u>
          <note type="speaker" n="db36b59a">
            Anf. 53 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-5" n="91518892">
            <seg n="8410d19d">
              Fru talman! Jag har ställt den här interpellationen till finansministern
              Anders Borg, eftersom det är han som styr och ställer när det
              gäller att se till att människor har en ekonomisk trygghet vid
              arbetslöshet. Det är också han som styr den ekonomiska politiken
              och därmed arbetsmarknadspolitiken. Jag är lite förvånad över
              att han inte ville svara på de här frågorna, och därför passade
              jag på tidigare i dag på eftermiddagen, när han ändå var här,
              att ställa samma frågor som jag nu har fått svar på av Hillevi
              Engström.
            </seg>
            <seg n="5491339e">
              Vi har ett mycket stort problem i Sverige. Vi har massarbetslöshet.
              Vi har en långtidsarbetslöshet som har tredubblats. Vi har även
              en ungdomsarbetslöshet på 25 procent. Dessutom ligger Sverige
              på tolfte plats i EU när det gäller arbetslösheten. Österrike,
              Tyskland, Luxemburg, Holland, Malta, Rumänien, Tjeckien, Danmark,
              Storbritannien, Finland och Belgien ligger före oss när det gäller
              arbetslösheten.
            </seg>
            <seg n="1508dc15">
              Tidigare har regeringen försökt skryta med att man klarar arbetslösheten
              bra. Det är inte sant. Över 420 000 människor i det här landet
              går utan arbete. Det är ett väldigt stort slöseri med människor
              människor som skulle vilja göra ett handtag, människor som skulle
              vilja hjälpa till att få en bättre kvalitet i vården skolan och
              omsorgen, människor som inget hellre vill än att gå till ett arbete.
            </seg>
            <seg n="12f5e66e">
              Regeringen straffar dem genom lägre ersättning och påstår att
              det finns forskning som säger att det blir fler jobb av att göra
              dem fattiga. Men det är inte sant. Svaret som Hillevi Engström
              ger här är inte sant. Det finns ingen betydande forskning som
              säger att det skulle bli fler jobb av att göra de arbetslösa fattigare.
              Det finns däremot många forskare som säger tvärtom, att det inte
              är bra att människor får gå från hus och hem när de blir arbetslösa.
              Det är inte bra att skapa den oron, för oroliga människor vågar
              inte satsa för framtiden. Det är det forskningen säger.
            </seg>
            <seg n="e24056f9">
              Dessutom ser vi ju verkligheten. Om nu inte Hillevi Engström
              vill tro på forskningen kan hon se sig runt omkring i samhället
              där det finns över 420 000 människor som är arbetslösa. Det behöver
              man inte ens forska på. Ute i samhället i dag ser man människor
              som vill gå till arbetet och som förvägras det för att regeringen
              hellre vill sänka skatterna än att satsa på arbete. Det är ju
              det som det innebär.
            </seg>
            <seg n="fa932c24">
              Ni har dessutom försämrat möjligheten för människor att skaffa
              sig en utbildning under den tid de är arbetslösa. Ni har försämrat
              komvux. Nu har ni steg för steg försökt komma upp till den nivå
              som vi hade när vi styrde när det gäller komvux och utbildningsplatser,
              och vid varje sådant tillfälle kallar ni det för en historisk
              reform. Än så länge är ni dock inte uppe i den nivå vi behöver
              för att människor ska få en bra utbildning eller en omskolning
              för att kunna ta de nya jobben. Det kommer nämligen att krävas
              andra typer av kunskaper i framtiden när de nya jobben växer fram.
            </seg>
            <seg n="e2a8dc3d">
              Jag nöjer mig inte med det här svaret. Jag tycker att det är
              dåligt att regeringen inte kan lämna ett bättre svar, att man
              inte svarar på hur köpkraften ska ökas och inte heller svarar
              på hur människor som är förtvivlade och arbetslösa ska klara sin
              försörjning. Det tycker jag inte duger.
            </seg>
          </u>
          <note type="speaker" n="7e5ee191">
            Anf. 54 FINN BENGTSSON (M):
          </note>
          <u who="finn_bengtsson_40fb24" xml:id="i-485df3fb6531818a-0" n="332dc372">
            <seg n="0ea8a99c">
              Fru talman! Det är en intressant interpellation som Monica Green
              ställer. Den är framför allt intressant med tanke på att den backas
              upp av så lite sakkunskap. Precis som ministern säger i sitt svar
              finns det, omvänt mot vad som anförts i interpellationen, starkt
              stöd för att det finns ett samband mellan arbetslöshet och arbetslöshetsersättning,
              som det framgår av Monica Greens inlägg att det inte skulle finnas
              annat än i teoretiska sammanhang. Monica Green anför att detta
              inte har stöd i praktiken.
            </seg>
            <seg n="ab822c63">
              Hon nämner siffror från, som jag förstår, Eurostat där Sverige
              ligger hyfsat bra till när det gäller arbetslösheten. Men då ska
              man komma ihåg att de här siffrorna baserar sig på åldrarna 1574
              år. Det är klart att när man tittar över åldrarna 1574 år och
              betänker att Socialdemokraterna nu senast på sin stämma beslutade
              att göra ett obligatorium av gymnasieskolan inser man att arbetslösheten
              inte kommer att minska om man använder den typen av statistik
              och folk tvingas in i längre och längre utbildningstider.
            </seg>
            <seg n="175c9008">
              Det som kanske är viktigare i Eurostatstatistiken är andelen
              långtidsarbetslösa, alltså de som är arbetslösa över tolv månader.
              Då är faktiskt Sverige bäst i hela Europa, av alla 27 länderna.
              Man ligger allra lägst. Det är väl den viktiga siffran. Det är
              långtidsarbetslösheten som vi måste bekämpa.
            </seg>
            <seg n="da891214">
              När man sedan tittar på sysselsättningsgraden i samma statistik
              ser man att Sverige också ligger väldigt bra till, faktiskt nummer
              två i Europa av 27 länder. Det är 66 procent. Genomsnittet för
              de 27 Europaländerna ligger på 57,2 procent.
            </seg>
            <seg n="6ce7606b">
              Det är alltså viktigt hur man hanterar den här typen av statistik
              och inte bara kastar ur sig påståenden som att alliansregeringen
              inte verkar ha gjort någonting för att bromsa massarbetslösheten.
              Tittar vi runt om i Europa i dag ser vi att man tvingas permittera
              folk därför att offentligdriven verksamhet läggs ned, och arbetslöshetssiffrorna
              ligger på astronomiska nivåer jämfört med dem som gäller för vårt
              land.
            </seg>
            <seg n="9a06b662">
              Det är också viktigt att konstatera att den senaste statistik
              som jag har tillgänglig visar på att vi har ökat sysselsättningsgraden
              med över 200 000 individer och samtidigt minskat utanförskapet
              med ännu mer, långt över 200 000 individer. Det här är viktiga
              siffror att ta till sig, Monica Green, för det är de som skiljer
              ut sig mot när ni styrde. Året 2002, som var ett toppår av sjukskrivningar,
              var folk jämfört med i dag sjukskrivna dubbelt så ofta och dubbelt
              så länge. Förtidspensionärerna var också ofantligt många fler
              än i dag, långt över 100 000 fler, jag tror att de var nästan
              200 000 fler.
            </seg>
            <seg n="8fc3cb22">
              De här förtidspensionärerna, varav många faktiskt har kunnat
              återgå till arbete, och de långtidssjukskrivna, som också har
              kunnat återgå i arbete genom aktiva insatser från alliansregeringen,
              var faktiskt arbetslösa. Men de doldes i en dåligt riggad sjukförsäkring
              som inte var till för de sjukskrivna enbart utan också användes
              som ett arbetsmarknadspolitiskt instrument. Detta är mycket allvarligt,
              för det höll faktiskt på att ruinera hela sjukförsäkringen, som
              är ett av våra viktigaste trygghetssystem. Detta har alliansregeringen
              rättat till som tur är.
            </seg>
            <seg n="f066ba65">
              Sist men inte minst när man argumenterar mot alliansregeringen
              är det intressant att notera att Socialdemokraterna hela tiden
              har hävdat att jobbskatteavdragen, som Monica Green kanske hade
              velat diskutera med finansministern, inte gav några nya jobb.
              Hur kommer det sig då att Socialdemokraterna nu står bakom alla
              jobbskatteavdragen och tycker att de är väldigt bra? Det måste
              finnas en logik i att man nu också ser att detta stimulerar till
              arbete. Detta är arbetslinjen, att både motverka arbetslöshet
              och samtidigt stimulera till arbete. Hur någon annan typ av ekvation
              skulle kunna beskrivas från en socialdemokratisk regering som
              förfelade folk genom att sjukskriva och förtidspensionera dem
              i stället för att låta dem komma i arbete förstår inte jag.
            </seg>
          </u>
          <note type="speaker" n="1db6421c">
            Anf. 55 RAIMO PÄRSSINEN (S):
          </note>
          <u who="raimo_parssinen_4608d0" xml:id="i-50be9c0156e79a6f-0" n="2fdf1120" next="i-cbf272cec703bc4c-0">
            <seg n="b7edafbd">
              Fru talman! Jag tycker att Moderaterna ska vara lite försiktiga.
              Man kan ju skicka Finn Bengtsson runt om i Sverige för att säga
              att det inte är något problem med arbetslösheten. Man kan låta
              Finn Bengtsson tala om hur nöjd han är med läget i Sverige. Vi
              har det ju så bra här; ändå använde han ordet massarbetslöshet.
              Han säger att sysselsättningsgraden har ökat med 200 000 med 200
              000 vadå?
            </seg>
            <seg n="269a2002">
              Vi i arbetsmarknadsutskottet är vana att hantera fakta. Vi vet
              att det är en jättehög arbetslöshet, och den stiger. Vi vet att
              långtidsarbetslösheten har mer än fördubblats. Det är fakta. Men
              Finn Bengtsson och Moderaterna kan ju vara nöjda.
            </seg>
            <seg n="bf2fb125">
              Jag gick in i debatten bara för att ställa en fråga till Hillevi
              Engström, för jag och många andra blir evigt trötta på att regeringen,
              speciellt Moderaterna, hävdar dessa forskningsresultat. Därför
              måste jag få ställa en fråga till Hillevi Engström: Hävdar Hillevi
              Engström att TCO ljuger? Hävdar Hillevi Engström att den utredning
              som TCO har gjort mycket noggrant vid sin utredningsenhet, och
              som man åker runt i landet och berättar om, beskriver och diskuterar,
              är lögn?
            </seg>
            <seg n="b7a16c6c">
              Den utredningen sade faktiskt att den typ av forskning inte finns
              som säger att arbetslösheten stiger om man ökar a-kassan. Det
              finns några enskilda studier som är ganska små som kan peka på
              det, men det finns andra studier som pekar på det motsatta också.
              Därför måste det, fru talman, bli någon ordning i de här frågorna
              så att man verkligen kan hävda forskningen. Om det är så, tala
              om vad det är för forskning så att vi får jämföra den med den
              uträkning och den undersökning som TCO har gjort. Det är väl bättre
              att Hillevi Engström skriver i tidningarna att TCO ljuger, att
              TCO inte har tillräckliga kunskaper i de här frågorna. Det där
              är ju bara förtäckt tal.
            </seg>
            <seg n="41776087">
              Vi ska jämföra oss med andra länder, säger Finn Bengtsson. Han
              är jättenöjd. Det betyder att vi kan öka på arbetslösheten. Bara
              arbetslösheten stiger ännu mer i andra länder är han nöjd.
            </seg>
            <seg n="6cca8f0b">
              Hillevi Engström är kallad till arbetsmarknadsutskottet för att
              berätta om regeringens arbetsmarknadspolitik. Vi har ju fått ställa
              in möten därför att det är så passivt. Trots jättehög arbetslöshet,
              trots stora bekymmer, som kanske Hillevi Engström ser men inte
              Finn Bengtsson, händer det ingenting. Vi får inga propositioner.
              Det var till och med skoj om det på utskottets sammanträde i dag.
              SVT var där och filmade för att få en bild av utskottet därför
              att det inte händer någonting. Det finns inga förslag från regeringen.
            </seg>
            <seg n="82a3bdba">
              Man har provat alla teorier jobbskatteavdraget, momssänkningen,
              bolagsskatten men det går ju åt fel håll ändå. Arbetslösheten
              bara ökar. Var ligger felet någonstans?
            </seg>
            <seg n="4ccd786a">
              Jag kan säga så här, fru talman, att man kanske skulle byta jobbpolitik.
              Ni kanske skulle gå ifrån att säga att ni har en arbetslinje,
              eftersom det går åt fel håll. Men framför allt: Hyfsa debatten,
              Hillevi Engström! Säg inte att forskningen pekar på detta, för
              då säger arbetsmarknadsministern samtidigt rakt ut till hela svenska
              folket att TCO ljuger.
            </seg>
          </u>
          <note n="08ffd9ac">
            Ajournering
          </note>
          <note n="3de9c6dc">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="raimo_parssinen_4608d0" xml:id="i-cbf272cec703bc4c-0" n="2fdf1120" prev="i-50be9c0156e79a6f-0">
            <seg n="977ad454">
              Återupptagna förhandlingar
            </seg>
          </u>
          <note n="23110e41">
            Förhandlingarna återupptogs kl. 18.00.
          </note>
          <note n="0383d3ab">
            13 § (forts.) Svar på interpellation 2012/13:249 om regeringens
            misslyckade ekonomiska politik
          </note>
          <note type="speaker" n="2c798c6f">
            Anf. 56 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-4" n="dd4ac2cf">
            <seg n="1a6b8eab">
              Herr talman! Jag tänkte börja med den delen av svaret där Hillevi
              Engström säger att det finns ett starkt stöd i forskningen för
              att en höjning i ersättningen påverkar de arbetslösas beteende
              negativt och förlänger deras tid i arbetslöshet.
            </seg>
            <seg n="9a4506b5">
              Då blir frågan: Var finns den vetenskapliga studien? Jag har
              efterfrågat den under många år här i kammaren av finansministern
              och arbetsmarknadsministern och aldrig fått den förevisad mig.
            </seg>
            <seg n="6da3e24b">
              TCO har sökt igenom all forskningslitteratur och tittat överallt.
              De konstaterar att orsaken till att studien inte finns är att
              det troligen inte finns något sådant samband att bevisa.
            </seg>
            <seg n="d7fdf553">
              Man säger att om den vetenskapliga studien som inte finns, och
              som Finansdepartementet aldrig kan visa upp, hade funnits och
              det hade funnits ett sådant samband hade det varit hyfsat bra
              att använda Sverige för att bevisa det.
            </seg>
            <seg n="c7a18800">
              Det är nämligen så att i till exempel Tyskland har man under
              50 års tid haft en ganska stabil ersättningsgrad. Därför skulle
              det vara väldigt svårt att hitta någon samvariation mellan ersättningsgraden
              och arbetslösheten.
            </seg>
            <seg n="430d7ff2">
              Sverige däremot skulle vara ett fantastiskt bra modelland att
              testa teorin på. I Sverige har ersättningsgraden för till exempel
              industriarbetare höjts från ca 50 procent i mitten på 60-talet
              till närmare 90 procent på 80-talet. Sedan har den åter sänkts
              till ca 50 procent nu.
            </seg>
            <seg n="213adddd">
              Om det hade funnits ett sådant samband som arbetsmarknadsministern
              och finansministern hävdar men aldrig kan visa någon vetenskaplig
              studie för skulle det synas i data.
            </seg>
            <seg n="58bb586e">
              Det finns en fantastisk möjlighet för den forskare som skulle
              vilja visa på det sambandet. Men det finns inte. Sedan har Monica
              Green mycket riktigt påpekat att verkligheten talar emot detta.
              Man behöver inte vara någon forskare för att bevisa vattnets betydelse
              för sjöfarten. Det är likadant med detta.
            </seg>
            <seg n="a1ea01cb">
              Var finns studien? Det är den utmaning som finns.
            </seg>
            <seg n="faf845c1">
              Sedan har jag några frågor om den andra delen av interpellationen,
              som handlar om vad man tänker göra för att arbetslösheten ska
              sjunka och inte öka.
            </seg>
            <seg n="02995a2d">
              Finansministern säger att det finns några saker som måste fungera.
              Institutioner och regelverk måste fungera om man ska klara det,
              säger finansministern i en tidigare interpellationsdebatt i dag.
              Anser arbetsmarknadsministern att Arbetsförmedlingen fungerar?
              Anser arbetsmarknadsministern att det regelverk som styr Arbetsförmedlingen
              fungerar?
            </seg>
            <seg n="87f117b8">
              Sedan säger finansministern att socialförsäkringssystemet ska
              ge tydliga drivkrafter att arbeta. Anser arbetsmarknadsministern
              att medborgarlön, som Moderaterna nu har tänkt föreslå, ger tydliga
              drivkrafter för att arbeta?
            </seg>
            <seg n="ef64010d">
              Utbildnings- och arbetsmarknadspolitiken måste fungera. Skolresultaten
              sjunker som en sten i dag. Anser arbetsmarknadsministern att det
              är bra?
            </seg>
            <seg n="849ceb2c">
              Arbetsmarknadspolitiken måste fungera, säger finansministern.
              Matchningsproblematiken har aldrig varit så stor i Sverige. Det
              säger alla som undersöker detta. Vart femte jobb går inte att
              tillsätta. Anser arbetsmarknadsministern att det är bra?
            </seg>
            <seg n="e51aff95">
              Frågar man företagarna om företagsklimatet, som också är en sådan
              punkt som måste fungera, enligt finansministern, säger de att
              företagsklimatet blivit sämre med den sittande regeringen.
            </seg>
            <seg n="82027717">
              Jag skulle vilja ha arbetsmarknadsministerns svar på dessa mycket
              konkreta frågor. Men först vill jag höra om den vetenskapliga
              studien om den svenska arbetsmarknaden där man påvisar sambandet
              mellan höjd ersättning och höjd arbetslöshet. Visa upp den. Håll
              upp den här i kammaren. Vifta med den så att vi får se den.
            </seg>
            <seg n="05044599">
              Det finns en hel forskningsvärld, inte bara vi politiker, som
              är otroligt intresserad av var den rapporten kan vara gömd och
              i vilket kassaskåp, i vilket valv, den har legat eftersom ingen
              har fått se den.
            </seg>
          </u>
          <note type="speaker" n="c268d89c">
            Anf. 57 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-17" n="869ea78d">
            <seg n="7f491a87">
              Herr talman! Egentligen kanske jag inte skulle bli förvånad.
              Jag har ändå stor respekt för Patrik Björck. Men ärligt talat:
              Patrik Björck är lika lite som jag forskare, doktorand eller professor.
              Jag har väldigt stor respekt för människor som kan mer än vad
              jag själv kan.
            </seg>
            <seg n="299c0517">
              Det är uppenbart så, från hela den samlade forskarvärlden, som
              Lars Calmfors har sagt: Det är förmodligen det område när det
              gäller a-kassan och arbetslösheten, det område inom hela samhällsvetenskapen,
              där man har de mest gedigna forskningsresultaten. OECD, IMF, Riksbanken
              och Finansdepartementet säger det. Listan kan göras väldigt lång.
            </seg>
            <seg n="886201bb">
              Jag vet också väldigt tydligt utifrån kammarens protokoll att
              vid de diskussioner som Patrik Björck har haft med finansministern
              har han också fått information om att den amerikanska nu befordrade
              statssekreteraren, biträdande finansministern, har skrivit en
              forskningssammanställning som finns i Handbook of Labour Economics.
              Han jobbar för president Obama.
            </seg>
            <seg n="549f1070">
              Hans teser i forskningsrapporten visar på ett gediget stöd för
              slutsatsen att höjd a-kassa ökar arbetslösheten. OECD och IMF
              har kommit till samma slutsats. I den senaste IMF-rapporten säger
              man: Om man höjer a-kassan med 10 procent stiger arbetslösheten
              med 1 procent. Även Bertil Holmlund menar att en höjd arbetslöshetsersättning
              höjer arbetslösheten av en mängd olika skäl.
            </seg>
            <seg n="e5e23c94">
              Man kan fråga Socialdemokraterna: Varför ger ni inte arbetssökande
              100 procent av lönen? Det förstår inte jag. Det vore det mest
              naturliga, eftersom ni höjer avgifter och skatter med mer än 30
              miljarder. Lägg på några miljarder till så att de arbetssökande
              får 100 procent av lönen. Det måste vara ett fantastiskt bra förslag,
              eftersom det inte har någon korrelation över huvud taget.
            </seg>
            <seg n="9d8d747b">
              Det är dags att hyfsa debatten och se till den forskning som
              finns såväl teoretiska som empiriska studier och respektera dem
              som är betydligt mer kunniga, Patrik Björck, än vad såväl Patrik
              Björck som jag själv är inom området.
            </seg>
            <seg n="0a923620">
              I både Tyskland och Storbritannien har man sänkt arbetslöshetsersättningen.
              Det gjorde man under socialdemokratiska regeringar som står Patrik
              Björck väldigt nära.
            </seg>
            <seg n="0b56e0c9">
              Det hänvisas väldigt ofta till andra länder och andra system.
              Jag har besökt Tyskland och sett hur de har gjort arbetsmarknadsreformer.
              Det var sådant som gjordes under den borgerliga regeringen men
              som behölls under den socialdemokratiska regeringen.
            </seg>
            <seg n="0e175590">
              Det var 400-eurojobben, de beryktade Harzreformerna. Det kanske
              vore bra om Patrik Björck skulle vilja lyssna. Han talar mycket
              om ungdomsarbetslöshet i Tyskland. De har ett fantastiskt bra
              system.
            </seg>
            <seg n="52cb617e">
              De har ett lärlingssystem som de har haft i 60, 70 år, Patrik
              Björck. Patrik Björck kanske också känner till hur höga ersättningar
              dessa ungdomar har under sin fantastiska lärlingsutbildning. Det
              är ungefär 300400 euro per månad. Är det detta system som Socialdemokraterna
              vill införa i Sverige?
            </seg>
            <seg n="e7849d7a">
              Under de krisår som vi nu har haft i Sverige, och vi är nu inne
              på det femte året, har vi lyckats ha en lägre långtidsarbetslöshet
              än i princip alla europeiska länder. Det är någonting som Socialdemokraterna
              tycks blunda för.
            </seg>
            <seg n="0088256f">
              Vi har medvetet, skulle jag vilja säga, fått en ökad arbetslöshet.
              Vi har plockat fram människor som Socialdemokraterna tidigare
              gömde. Man hade enormt många människor sjukskrivna, i förtidspension,
              och som gick på sfi och var nyanlända i Sverige.
            </seg>
            <seg n="4b9c9e19">
              Alla de människorna står i dag till arbetsmarknadens förfogande.
              Vi har ökat arbetskraften. Antalet människor som kan ta ett ledigt
              jobb, Patrik Björck, är fler i dag.
            </seg>
            <seg n="af0f0faf">
              Ni gömde undan de människorna. De räknades inte in. På så sätt
              justerade ni statistiken. Det är jättelätt att göra om man räknar
              bort personer som inte tillhörande arbetskraften.
            </seg>
          </u>
          <note type="speaker" n="004ea7c6">
            Anf. 58 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-6" n="91518892">
            <seg n="3aaa9a07">
              Herr talman! Först och främst ska jag påminna om Raimo Pärssinens
              fråga som Hillevi Engström glömde. Frågan var: Ljuger TCO i sin
              forskning som har kommit fram till att det inte finns något samband
              med att arbetslösheten skulle öka om a-kasseersättningen höjs?
              Den frågan kvarstår, trots att Raimo Pärssinen var tvungen att
              gå på ett annat möte. Återkom gärna till det.
            </seg>
            <seg n="96263a7a">
              Hillevi Engström frågar retoriskt: Varför höjer ni inte till
              100 procent? Jag skulle kunna säga det motsvarande. Om det nu
              är så fantastiskt bra att sänka och göra de arbetslösa fattiga,
              varför tar ni då inte bort ersättningen helt?
            </seg>
            <seg n="2613aca9">
              Om det nu är så himla bra, varför inte göra det? Forskare efter
              forskare, som visserligen inte visas någonstans, men som ni hänvisar
              till, säger att det är bra att göra de arbetslösa fattiga och
              att det blir mer jobb av det. Det är inte sant.
            </seg>
            <seg n="f5b10515">
              Ni påstår att ni medvetet har gjort människor arbetslösa för
              att de förut varit sjuka.
            </seg>
            <seg n="f4ba2572">
              Då vill jag påminna Hillevi Engström om att det var vi som påbörjade
              det gedigna arbetet med att halvera sjukförsäkringstalen. Vi var
              medvetna om detta. Vi påbörjade det arbetet, och vi hann inte
              slutföra det. Ni fortsatte med det, och det har jag inget emot.
              Sjuktalen var alldeles för höga; det håller jag fullständigt med
              om.
            </seg>
            <seg n="152abe1e">
              Jag har ställt en del frågor i interpellationen som jag inte
              har fått svar på. Jag har inte fått svar på hur arbetslösheten
              ska minska och inte öka. Den ökar i Sverige i dag, och den kommer
              fortsatt att öka. Det har vi hört flera säga här nu. Vi ska vänja
              oss vid att arbetslösheten blir högre och högre. Min fråga var:
              Hur ska vi sänka den? Jag vill inte få svar som att vi får vänja
              oss vid att det blir högre arbetslöshet.
            </seg>
            <seg n="b2179012">
              Hur sänker vi arbetslösheten? Vi socialdemokrater har svar på
              det. Vi har ett framtidskontrakt med en mängd olika förslag på
              hur vi sätter Sverige i arbete igen med investering, med forskning,
              med högskolesatsningar i hela landet och inte bara på de fina
              universiteten, med komvuxplatser och med yrkes- och praktikplatser.
            </seg>
            <seg n="d1d6c63c">
              Nu har regeringen i dag gjort ett utspel. Eftersom ni har gjort
              fel och lagt ned så många komvuxplatser har ni lagt tillbaka dem
              pö om pö och kallar det för enorma satsningar. Jag vill bara påminna
              om att ni i dag föreslog 7 000 platser. Vi har i vår budget, som
              ni har röstat nej till, 17 000 komvuxplatser. Det hade ni moderata
              riksdagsledamöter här kunnat rösta för om det nu är bra att satsa
              på komvux, vilket det tydligen är åtminstone lite grann, som ni
              säger.
            </seg>
            <seg n="a2fb6c91">
              Sverige har en tredubblad långtidsarbetslöshet. Vi har en ungdomsarbetslöshet
              på 25 procent. Vi ligger tolva i Europa. Ändå står arbetsmarknadsministern
              här och säger att vi klarar oss bättre än de andra länderna. Det
              är inte sant. Sverige har 8,2 procents arbetslöshet.
            </seg>
            <seg n="f2c8bbe3">
              Jag får inte svar på frågorna om huruvida Hillevi Engström tänker
              säkra de arbetslösas inkomstförsäkring. Min tredje och sista fråga
              var: Hur ska vi se till så att vi får en bättre köpkraft? Den
              har jag inte heller fått svar på. Jag förväntar mig att Hillevi
              Engström svarar på dessa frågor plus Raimo Pärssinens fråga i
              sitt sista inlägg.
            </seg>
          </u>
          <note type="speaker" n="3c3b7e4b">
            Anf. 59 FINN BENGTSSON (M):
          </note>
          <u who="finn_bengtsson_40fb24" xml:id="i-485df3fb6531818a-1" n="332dc372">
            <seg n="ecd63d91">
              Herr talman! Låt mig börja där interpellanten slutade med att
              nämna de stora framtidsvisioner som Socialdemokraterna har. De
              glömmer att tala om för svenska folket att dessa också är förknippade
              med drakoniska skatteökningar. Hur tror man att man ska kunna
              finansiera alla dessa jättesatsningar och samtidigt tycka att
              våra jobbskatteavdrag är bra för att de de facto vidmakthåller
              en högre sysselsättning? Det visar sig att det måste till skattehöjningar
              i 30-miljarderskronorsklassen för de åtgärder ni vill vidta. Det
              tycker jag att ni ska tala om för svenska folket.
            </seg>
            <seg n="7b18e261">
              Nu har alliansregeringen lyckats att redan i dag presentera satsningar
              inför kommande höstbudget i vårpropositionen där man satsar enorma
              summor, till skillnad från den omvärld som beskrivs där man i
              stället kanske har budgetbesparingar på samma belopp som vi kan
              satsa offensivt. Det är den omvärld vi ser. När man tittar på
              långtidsarbetslösheten är Sverige bäst i klassen i hela EU-27.
              Glöm inte att påminna er om detta!
            </seg>
            <seg n="186184bd">
              Det finns en viktig fråga om hur trovärdiga Socialdemokraterna
              är när det gäller att hantera statistik. Precis som arbetsmarknadsministern
              sade lyckades man under den senaste socialdemokratiska regeringstiden
              dölja hundratusentals människor i sjukskrivning och förtidspension.
              Det stämmer inte, Monica Green, att ni sänkte ohälsotalen. Ni
              flyttade över de långtidssjukskrivna i förtidspension. Det är
              enbart alliansregeringen som har lyckats med att riktigt förbättra
              ohälsotalen. Därför har vi fått fler på arbetsmarknaden. Det är
              den viktiga skillnaden mellan er och vår politik.
            </seg>
            <seg n="4d6dd403">
              Till sist gäller det arbetslöshetsförsäkringen. Varför vill Socialdemokraterna
              snäva in detta enbart till en liten grupp människor när vi vill
              ha en allmän arbetslöshetsförsäkring som breddar sig till mycket
              fler människor? Det är för mig obegripligt att man vill ha ett
              A- och ett B-lag och bara prioritera en viss grupp människor för
              arbetslöshetsersättning.
            </seg>
          </u>
          <note type="speaker" n="f0995e88">
            Anf. 60 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-5" n="dd4ac2cf">
            <seg n="275b497b">
              Herr talman! Inte heller arbetsmarknadsministern kunde visa upp
              den vetenskapliga studien, som inte finns. Arbetsmarknadsministern
              hänvisade till två svenska forskare, bland andra Holmlund och
              Calmfors. På en direkt fråga förnekade också de att den vetenskapliga
              studien finns, för de vet att den inte finns. Återkom när ni kan
              visa upp den studien!
            </seg>
            <seg n="63d8b086">
              Jag ställde ett antal frågor när det gäller hantering av arbetslösheten.
              Eftersom arbetsmarknadsministern inte betror mig om att kunna
              någonting om detta läser jag högt ur Konjunkturinstitutets rapport:
              Arbetslösheten kvarstår på hög nivå 2013 och 2014. Arbetslösheten
              fortsätter att öka fjärde kvartalet 2012 och uppgick till 8,1
              procent. Under inledningen av det här året har arbetslösheten
              legat kvar kring den nivån. Många arbetslösa har varit utan arbete
              en längre tid.
            </seg>
            <seg n="4aacf226">
              Så här fortsätter Konjunkturinstitutet att beskriva den svåra
              situationen. Sedan säger man: I år stiger arbetslösheten som en
              följd av att utbudet av arbetskraft ökar, medan sysselsättningen
              endast ökar svagt. Även om sysselsättningen fortsätter att öka
              något nästa år och arbetslösheten visar vissa tecken på att börja
              falla tillbaka ligger den kvar på en hög nivå. Den höga arbetslösheten
              medför sannolikt även fler långtidsarbetslösa.
            </seg>
            <seg n="981a1474">
              Detta är torr, saklig tjänstemannaprosa som inte jag har hittat
              på utan som Konjunkturinstitutet rapporterar i dag. Rapporten
              är aktuell.
            </seg>
            <seg n="f7c5e424">
              Alla mina frågor kvarstår. Tycker arbetsmarknadsministern att
              Arbetsförmedlingen fungerar? Tycker arbetsmarknadsministern att
              regelverket fungerar? Tycker arbetsmarknadsministern att arbetsmarknadspolitiken
              fungerar? Tycker arbetsmarknadsministern att utbildningspolitiken
              fungerar? Finansministern vägrade att svara på frågorna, för han
              visste att han inte med någon som helst hederlighet hade kunnat
              svara ja på dem. Finansministern hade inte velat bli citerad med
              att svara ja på någon av frågorna när han vet hur verkligheten
              ser ut. Det ska bli spännande att höra om arbetsmarknadsministern
              vill bli citerad och svara på frågorna.
            </seg>
          </u>
          <note type="speaker" n="c819c67a">
            Anf. 61 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-18" n="869ea78d">
            <seg n="714632d0">
              Herr talman! Regeringen har höga ambitioner om att alla som kan
              arbeta ska kunna göra det och om att minska arbetslösheten som
              svar på Monica Greens fråga. Av det skälet lade vi i september
              fram en expansiv budget för 2013. Alltför mycket pengar satsades,
              enligt Socialdemokraterna. Man skulle hålla igen och hålla tillbaka.
            </seg>
            <seg n="68bfbda2">
              Vi satsade 23 miljarder extra i statsbudgeten för 2013. Och vad
              satsade vi på? Satsade vi på att höja skatterna på arbete, på
              att höja bidrag och på att höja ersättningar det som minskar jobb
              och ökar arbetslöshet? Nej, det var precis tvärtom. Vi satsade
              de ganska kraftfulla resurserna på det som bygger Sverige starkt
              det som stärker arbetsmarknaden, stärker människors kompetens
              och stärker de svenska företagens konkurrenskraft. Vi satsade
              på infrastruktur, där vi tidigarelägger satsningar i vårpropositionen
              som kommer i april. Vi satsade på minskade bolagsskatter så att
              svenska företag blir mer konkurrenskraftiga och vi kan behålla
              fler jobb i Sverige. Vi satsade på forskning och mer av innovation,
              där vi ligger bland de främsta forskningsnationerna sett till
              vår storlek. Vi satsade på utbildning och kompetens.
            </seg>
            <seg n="c7d9bbce">
              Vad vill Socialdemokraterna göra? Socialdemokraterna har såväl
              framtidskontrakt som olika affärsplaner numera som ett bolag,
              kan man tänka. De vill satsa minst 6 ½ miljard på höjd a-kassa.
              De första 100 dagarna får man en hundralapp extra om man tjänar
              lite mer. De satsar på att höja skatterna på arbete för vanliga
              människor, på att minska ROT- och RUT-avdragen, på att höja inkomstskatterna,
              på att höja bolagens skatter så att det minskar bolagens konkurrenskraft
              och på att fördubbla arbetsgivaravgifterna för ungdomar de under
              26 år, som har särskilt svårt att hitta jobb. De fördubblar restaurangmomsen
              och cateringmomsen där vi vet att många utrikes födda ungdomar
              har fått jobb. De höjer bolagsskatterna.
            </seg>
            <seg n="d275f19f">
              Det som Socialdemokraterna gör riskerar att allvarligt höja arbetslösheten
              och minska sysselsättningen. Det är att gå tillbaka till ett bidragsparti.
              Att gå tillbaka till den gamla politiken där människor kunde vara
              sjukskrivna utan att få rehabiliteringshjälp och hjälp att komma
              tillbaka skulle vara ett hårt slag mot arbetslinjen. Det, mina
              vänner, är ingen politik att sträva efter om man vill minska arbetslösheten.
            </seg>
          </u>
          <note type="speaker" n="30b381ed">
            Anf. 62 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-7" n="91518892">
            <seg n="9c68eda5">
              Herr talman! Vad bra att jag hade ett inlägg till, för det är
              bedrövligt att höra Hillevi Engström påstå att ni har en politik
              som skapar jobb. Vi ser det i samhället i dag. Den skapar inga
              jobb. 427 000 är arbetslösa. Ingen av de åtgärder som ni har vidtagit
              har fungerat.
            </seg>
            <seg n="1f21cda3">
              Ni har sänkt skatterna, ja, mest till dem som tjänar mest och
              mest till dem som har det bäst och mest till dem som äger något.
              Ändå har det inte gett några jobb.
            </seg>
            <seg n="3ac376cb">
              Ni säger att det kom 200 000 nya jobb. Ja, när tillkom de jobben
              egentligen? Enligt Anders Borg var det innan den moderatstyrda
              regeringens politik började bita. När ni vann valet 2006 sade
              han att det tar två år innan er politik börjar bita. Det var just
              i slutet av 2006, under 2007 och i början av 2008 som jobben kom.
              135 000 jobb kom under 2007, och under halvåret 2008 kom det 70
              000 jobb. Sedan kom jobbstoppet. Det var då er politik började
              bita.
            </seg>
            <seg n="a3f3384a">
              De 200 000 jobb som ni hänvisar till kom medan vår politik fortfarande
              gällde i det här landet. Det har Anders Borg sagt. Så var det.
              Nu kan ni skryta med det. Ni försöker skriva om historien, men
              det duger inte, för människor ser att er politik inte har hjälpt.
              Arbetslösheten ökar i det här landet. Ni påstår att situationen
              med långtidsarbetslösheten är bättre än någon annanstans, men
              den har tredubblats under er tid vid regeringsmakten. Ungdomsarbetslösheten
              är 25 procent.
            </seg>
            <seg n="f9e93f88">
              Hillevi Engström har inte svarat på mina frågor. Hon har heller
              inte svarat på frågan från Raimo Pärssinen: Ljuger TCO när de
              visar att det inte finns något samband mellan höjd a-kassa och
              fler arbetslösa?
            </seg>
            <seg n="0ef25ee0">
              Tack för debatten!
            </seg>
          </u>
          <note type="speaker" n="3af08a1c">
            Anf. 63 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-19" n="869ea78d">
            <seg n="9fecf03d">
              Herr talman! Tack för debatten! Alla de här debatterna blir klargörande
              för dem som lyssnar. Vi har två olika recept på samma sjukdom
              som vi vill angripa, för vi är överens om att vi vill minska arbetslösheten
              och öka sysselsättningen. Det tror jag att alla kan skriva under
              på. Det ena handlar om att förbättra för företag, sänka skatter
              på arbete, göra det billigare och enklare att anställa. Det andra
              alternativet handlar om att fördyra för anställningar, höja skatter
              och avgifter och höja ersättningar till dem som inte arbetar.
            </seg>
            <seg n="4ba914d0">
              Debatten lär fortsätta, det är jag helt säker på.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="5cfedef1">
            14 § Svar på interpellation 2012/13:276 om nedläggningen av Swedwoods
            fabrik i Tibro
          </note>
          <note type="speaker" n="d8ba2ac1">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-20" n="869ea78d">
            <seg n="73b9e0b4">
              Herr talman! Monica Green har frågat mig huruvida jag avser att
              göra förändringar i regelverket så att det blir möjligt även för
              uppsagda som får lön från sin tidigare arbetsgivare att påbörja
              sina studier. Monica Green har vidare frågat vad jag avser att
              göra i övrigt för att förbättra stödet för omställning på varseldrabbade
              orter som Tibro.
            </seg>
            <seg n="18ed126e">
              Som Monica Green vet har jag vid ett flertal tillfällen under
              de senaste månaderna besvarat interpellationer och debatterat
              frågor föranledda av ökade varsel generellt eller i en viss del
              av landet. Som jag tidigare framhållit har vi sedan i höstas sett
              en avmattning av konjunkturen och ett ökat antal varsel. Positivt
              är dock att höstens stora varselvåg nu minskat. Men läget på arbetsmarknaden
              bedöms fortsatt vara osäkert.
            </seg>
            <seg n="c9d60a4a">
              Varsel och uppsägningar innebär självklart utmaningar för Arbetsförmedlingen
              på regional och lokal nivå. Det finns dock resurser, erfarenhet
              och rutiner för att hantera dessa situationer. Arbetsförmedlingen
              har möjlighet att fördela de medel myndigheten förfogar över så
              effektivt och bra som möjligt utifrån det arbetsmarknadsläge som
              råder. I och med Arbetsförmedlingens nationella organisation finns
              möjlighet att omfördela från regioner och orter med ett relativt
              sett bättre arbetsmarknadsläge till delar av landet där läget
              är mer bekymmersamt.
            </seg>
            <seg n="3625cff2">
              Arbetsförmedlingen har ett stort ansvar för att hjälpa de individer
              som blir arbetslösa men kan inte på egen hand avhjälpa en situation
              då en ort drabbats av stora varsel. En god samverkan med arbetsmarknadens
              parter, arbetsgivare och fackliga företrädare liksom med kommunala
              och regionala företrädare och trygghetsorganisationer är viktig.
              När det gäller situationen i Tibro gläder det mig att höra att
              denna samverkan finns på plats.
            </seg>
            <seg n="f2727e9d">
              Utifrån dagens regelverk kan Arbetsförmedlingen besluta om insatser
              som utbildning först när en person är arbetslös. Detta har jag
              i dagsläget inte för avsikt att ändra. Vi har dock i dialog med
              Arbetsförmedlingen och trygghetsorganisationerna uppmärksammat
              de möjligheter till tidiga insatser som nu finns. Fokus för denna
              dialog har varit hur samverkan mellan Arbetsförmedlingen och berörda
              trygghetsorganisationer kring en varslad individ kan förbättras
              och starta så tidigt som möjligt så att väntan på rätt insatser
              minimeras.
            </seg>
          </u>
          <note type="speaker" n="e0a50e5a">
            Anf. 65 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-8" n="91518892">
            <seg n="ad448d47">
              Herr talman! Jag har ställt den här interpellationen eftersom
              Tibro är en av de orter i Skaraborg som är drabbade av varsel
              som lett till uppsägningar. Vi har många fler orter i Skaraborg
              som drabbats av både varsel och uppsägningar. Många människor
              är förtvivlade, människor som inte vet hur deras framtid ser ut,
              förtvivlade och oroliga därför att de inte vet om de har råd att
              bo kvar i sina hus och hem.
            </seg>
            <seg n="934b5842">
              Tibro är en liten ort, långt ute på vischan, kanske långt från
              Helsingfors. Det kan vara så att den moderatledda regeringen glömmer
              bort de små orterna. När ett företag som Swedwood i Tibro lägger
              ned är det 25 procent av arbetskraften i Tibro som drabbas. Det
              är en väldigt stor del av befolkningen i den här lilla orten.
              Det är ett oerhört slag mot Tibro, Tibro kommun och Tibros invånare.
            </seg>
            <seg n="3fbd395b">
              Därför har jag ställt frågor till Hillevi Engström om hur man
              ska kunna göra för att hjälpa förtvivlade Tibrobor och människor
              som mister sina arbeten. Skulle det kunna gå att ha mindre strikta
              regler för Arbetsförmedlingen? Skulle det kunna gå att se till
              att man använder de resurser som faktiskt finns? Vi vet ju att
              Arbetsförmedlingen skickar tillbaka väldigt stora belopp årligen
              därför att reglerna är så strikta att man inte kan använda pengarna
              till det som de behövs.
            </seg>
            <seg n="0d16d223">
              I Tibro behöver de uppsagda utbildning för att de ska kunna ta
              nya jobb och bli hjälpta till att ta ett steg in i framtiden.
              Då skulle det vara väldigt bra om man kunde använda Arbetsförmedlingens
              resurser mer flexibelt och rikta särskilt utbildningsstöd just
              till Tibro nu när de så väl behöver det.
            </seg>
            <seg n="7602c3a3">
              Tibro är som sagt inte ensamt om detta, utan vi har flera sådana
              orter i Skaraborg. Jag noterade att regeringen i dag gjorde ett
              utspel om att man skulle kunna hjälpa särskilt drabbade områden.
              Och då tänkte jag att Skaraborg borde finnas med eftersom Skaraborg
              har drabbats av många varsel. Vi har tillverkningsindustri där
              som nu drabbas hårt. Men jag såg inte Skaraborg på den listan.
              Det är möjligt att Hillevi Engström kan rätta till det i dag och
              berätta att även Skaraborg kan vara ett av de områden som behöver
              extra skjuts och stimulans just nu. Jag är väldigt nyfiken på
              om Hillevi Engström kan ge mig det beskedet.
            </seg>
            <seg n="30f40d45">
              Hillevi Engström säger att det finns en god samverkan mellan
              arbetsmarknadens parter, arbetsgivare, fackliga företrädare liksom
              kommunala och regionala företrädare i Tibro. Jag har varit där
              vid några tillfällen och träffat fack och företagsledning, och
              vi hade en gemensam träff för några veckor sedan. Det visar sig
              att Tibro kommun känner att det är ett så hårt slag att de inte
              kan svälja alla dem som nu vill gå en grundutbildning, en kommunal
              utbildning. De skulle behöva stöd där.
            </seg>
            <seg n="737cc81a">
              Då är min fråga till Hillevi Engström: Går det att göra någonting
              som hjälper Tibro i dess krissituation?
            </seg>
          </u>
          <note type="speaker" n="9475b011">
            Anf. 66 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-6" n="dd4ac2cf">
            <seg n="1cc26233">
              Herr talman! Tack för svaret, arbetsmarknadsministern! Jag har
              också besökt fabriken i Tibro som drabbats av nedläggning. Det
              är för övrigt flera fabriker i Skaraborg som har drabbats av nedläggning
              som jag har besökt och även besökt många arbetslösa, människor
              som blivit uppsagda utan att deras arbetsplats har drabbats av
              nedläggning.
            </seg>
            <seg n="fb515889">
              Det är alltid svårt och tufft att träffa folk och ha samtal.
              Man vet att de kanske har bestämt tid när man kommer dit som politiker.
              Man slår sig ned, alla sitter runt ett bord, de berättar om sin
              situation, sina tankar och idéer. Det man kan göra är att lyssna.
              Jag kan som riksdagsledamot inte där omedelbart hjälpa dem eller
              förändra den verklighet som de hamnat i. Men vad jag kan göra
              och vad Monica Green gör är att försöka ge uttryck för den oro
              som de känner, oron i den plötsliga situation som människor hamnar
              i när en fabrik läggs ned som i Tibrofallet. Vi kan föra fram
              de frågor och funderingar som de har. Det kan vi göra, och det
              har vi åtagit oss att göra.
            </seg>
            <seg n="88b8dbeb">
              Sedan hade man möjligen hoppats, herr talman, att man skulle
              kunna komma tillbaka till Tibro och andra orter som har drabbats
              av motsvarande tragedier och även till de enskilda personer som
              har drabbats av arbetslöshet och svara: Jo, det finns hjälp att
              få. Jo, man lyssnar på er i regeringen. Jag har lyft upp frågan
              i en riksdagsdebatt med arbetsmarknadsministern, och hon förstod,
              lyssnade och tänker vidta åtgärder.
            </seg>
            <seg n="744b71f4">
              Men om man läser och lyssnar på svaret är budskapet tydligt:
              Jag har inte för avsikt att ändra på dagens regelverk, svarar
              arbetsmarknadsministern. Jag har inte för avsikt att göra det
              som skulle krävas för att underlätta de här människornas situation,
              menar hon.
            </seg>
            <seg n="afd5a9c1">
              Om det är svårt att träffa människor i det första läget är det
              naturligtvis ännu svårare att komma tillbaka och berätta: Nej,
              arbetsmarknadsministern har inte för avsikt att ändra på det här
              regelverket som ni har pekat på är försvårande och vill ha hjälp
              med.
            </seg>
            <seg n="d75c12fa">
              Det är naturligtvis så som Monica Green också säger att utbildning
              är viktigt och kanske helt avgörande i det här fallet. Skaraborg
              och Tibro är platser där det verkligen finns ett stort behov av
              utbildningsinsatser. Vi vet generellt att utbildning är den viktigaste
              åtgärden för att folk ska kunna ta de jobb som finns i den missmatchning
              som råder på svensk arbetsmarknad och som man kan ta om man har
              rätt utbildning.
            </seg>
            <seg n="05af3e24">
              Utifrån dagens regelverk kan Arbetsförmedlingen besluta om insatser
              som utbildning först när en person är arbetslös. Detta har jag
              i dagsläget inte för avsikt att ändra. Det var inte ett svar som
              människorna i Tibro ville ha, men det är ett svar som vi nu kan
              åka tillbaka och ge till dem. Sedan får vi förklara för dem att
              vill man ändra på detta får man väl helt enkelt byta arbetsmarknadsminister.
            </seg>
          </u>
          <note type="speaker" n="dd09817d">
            Anf. 67 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-21" n="869ea78d">
            <seg n="eeb8d5ba">
              Herr talman! Jag reser mycket i landet. Jag har ännu inte besökt
              Tibro, men i morgon ska jag åka till Örebro och Lindesberg, som
              också är en ort som är drabbad av varsel. Jag har besökt andra
              orter som har det tufft och pratat med arbetsgivare som också
              tycker att det här är jobbigt, med fackliga företrädare och med
              människor som är oroade. Jag har stor respekt för den oro som
              finns och för att alla vill ha ett arbete. Därför försöker vi
              möjliggöra det i stor utsträckning genom att satsa på jobben.
              Man ska ha stor respekt för att människor verkligen vill ha ett
              arbete.
            </seg>
            <seg n="00f24332">
              Patrik Björck kan svara lugnande när han besöker Tibro eller
              andra orter där människor är drabbade av varsel. Det finns hjälp
              att få från Arbetsförmedlingen. Vi satsar stora resurser på en
              aktiv arbetsmarknadspolitik. Det är oerhört viktigt, tror jag,
              att människor känner en tillit till att man kan få olika former
              av insatser, hjälp och stöd ett individuellt stöd. Människor behöver
              olika saker. En del har lätt att få ett nytt arbete. En del varslade
              blir aldrig ens arbetslösa, medan en del hamnar i långtidsarbetslöshet.
              Det är alltså viktigt att man tittar på varje individs förutsättningar.
            </seg>
            <seg n="e87de2a3">
              I dag är det så att en person som blir arbetslös och bedöms riskera
              att drabbas av långtidsarbetslöshet ska få hjälp från Arbetsförmedlingen
              från första dagen. Jag har hittills inte sett något förslag från
              Socialdemokraterna om att ni anser att personer som har anställning
              ska få arbetsmarknadspolitiska insatser. Jag kan ha missat någonting
              i er motion, men såvitt jag förstår tycker ni också att det är
              rimligt att det är först när man blir arbetslös som man kan ta
              del av den aktiva arbetsmarknadspolitiken. Patrik Björck får gärna
              rätta mig om det finns förslag från Socialdemokraterna om att
              personer med anställning ska få hjälp från Arbetsförmedlingen.
            </seg>
            <seg n="2acc8791">
              Däremot tror jag att det är viktigt när det gäller personer som
              riskerar uppsägning från arbetsplatsen att man tidigt börjar arbeta
              tillsammans med såväl trygghetsorganisationerna som Arbetsförmedlingen
              och att man har en mycket bättre samverkan. Vi har påbörjat ett
              arbete med att driva på från departementets sida för att Arbetsförmedlingen
              och trygghetsorganisationerna ska förbättra sina relationer och
              sitt samarbete kring varje enskild individ. Där tror jag att det
              kan göras mycket mer.
            </seg>
            <seg n="9dfd0c09">
              Tittar man på en del nedläggningar som har skett i Sverige, till
              exempel Saabkonkursen som skedde den 19 december 2011, kan man
              se att ett år senare hade det gått bra för många personer som
              jobbade där. Tyvärr hade det inte gjort det för alla, men många
              hade hittat nya jobb, och en del tjänade bättre och trivdes bättre.
              Varför är det så? Jo, ofta kan det vara så att den som jobbar
              på en industri eller ett företag som läggs ned står nära arbetsmarknaden
              och relativt sett har lättare att få ett arbete.
            </seg>
            <seg n="c53ef207">
              Men Arbetsförmedlingen måste också parallellt jobba med dem som
              står långt ifrån arbetsmarknaden och som har hamnat i långtidsarbetslöshet.
              Man måste alltså göra flera saker samtidigt.
            </seg>
            <seg n="bb49a8f3">
              Den aktiva arbetsmarknadspolitiken omfattar ungefär 70 miljarder
              kronor per år, och vi satsar stora delar dels på dem som löper
              risk för långtidsarbetslöshet, dels på dem som redan har varit
              arbetslösa en längre period. Det sker i form av arbetsmarknadsutbildning,
              yrkeskompetensbedömning, praktikplatser och andra insatser.
            </seg>
            <seg n="74f52370">
              Patrik Björck kan alltså tala lugnande och inge människor hopp
              om att det finns hjälp att få.
            </seg>
          </u>
          <note type="speaker" n="aa46d9ab">
            Anf. 68 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-9" n="91518892">
            <seg n="d09e6d55">
              Herr talman! Det är klart att vi kan tala lugnande när vi kommer
              ut till arbetsplatser i Vara, Kvänum, Falköping, Skövde och även
              i Tibro. Vi försöker faktiskt att stödja och hjälpa och försöka
              hitta möjligheter, men problemet är att reglerna från regeringen
              till Arbetsförmedlingen är så strikta att Arbetsförmedlingen inte
              kan använda sina resurser. De skickar tillbaka pengar i stället
              för att se till att var och en av de varslade och senare också
              arbetslösa människorna får det stöd och den hjälp som de behöver.
            </seg>
            <seg n="65219122">
              Jag tycker att det är vansinnigt att man har så strikta regler
              att Arbetsförmedlingen inte skulle kunna använda pengar, som var
              avsedda för en sak men inte använts, till något annat i stället
              för att skicka tillbaka dem till regeringen. Jag tycker att det
              är väldigt korkat att de reglerna är så strikta.
            </seg>
            <seg n="6f2a793d">
              I regleringsbrevet till Arbetsförmedlingen är det angivet i punkt
              efter punkt vad man ska hålla sig till och att pengarna annars
              ska tillbaka. Det är också därför det uppstår ett sådant slöseri
              med människor som vill göra en insats. Det är bra att Hillevi
              Engström erkänner att människor vill arbeta. Ibland säger ni att
              de måste bli fattigare för att vilja ta ett arbete, för annars
              blir de för lata och söker inte jobb. Hillevi Engström sade i
              sin förra interpellationsdebatt här att det finns forskning på
              det. Den har vi inte sett, men hon säger att om man får för hög
              ersättning vill man inte jobba. Det är bra att Hillevi Engström
              säger i den här interpellationsdebatten att människor faktiskt
              vill jobba, för det vet vi att de vill.
            </seg>
            <seg n="a92f4415">
              De vill också skaffa sig en utbildning. De vill till och med
              försöka utbilda sig under tiden som de är uppsagda. De skulle
              kunna få hjälp från Arbetsförmedlingen, kanske jobba halva dagen
              och utbilda sig den andra halvan eller på annat sätt hitta en
              lösning så att de står rustade för att kunna ta de nya jobben.
            </seg>
            <seg n="15dab79d">
              I dag går inte det, för regelverket är för strikt. De företag
              som vill ha sina arbetare till 100 procent tills de lägger ned
              kanske inte vill släppa i väg dem, men då gäller det att sätta
              människor i skolbänken första dagen som de är arbetslösa. För
              visst antyder också Hillevi Engström att när man har ett arbete
              och när man är i gång har man lättare att ta steget till ett nytt
              jobb och lättare också att utbilda sig till något annat? Ju längre
              tid det tar att få ett arbete, desto svårare blir det sedan att
              ta steget in på arbetsmarknaden igen. Därför är det allvarligt
              att Sverige har tredubblat sin långtidsarbetslöshet under den
              tid som den borgerliga regeringen har styrt. Man låser fast människor
              i de krångliga systemen.
            </seg>
            <seg n="58372d1c">
              Jag hoppas för Tibros skull att det finns en räddning. Jag ser
              på regeringens hemsida att man inte tänker vidta några särskilda
              åtgärder för Skaraborg, trots att Skaraborg är oerhört hårt drabbat.
              Regeringen påstår att arbetslösheten drabbat vissa regioner särskilt
              hårt och räknar sedan upp regioner som ska få särskilt stöd. Skaraborg
              finns inte med. Det beklagar jag.
            </seg>
          </u>
          <note type="speaker" n="01912db3">
            Anf. 69 PATRIK BJÖRCK (S):
          </note>
          <u who="patrik_bjorck_7044f9" xml:id="i-c77eb6d1ae88d8a7-7" n="dd4ac2cf">
            <seg n="3fa5d785">
              Herr talman! Ja, det finns hjälp att få. Det är jag medveten
              om, och det tror jag att de arbetslösa i Tibro och på andra ställen
              också är medvetna om. Men jag och även de drabbade arbetslösa
              är smärtsamt medvetna om att den hjälpen inte är till fyllest,
              att den inte räcker. Det är det som är problemet, precis som Monica
              Green säger. I en tidigare debatt med finansministern framkom
              att han var nöjd med att han under sin regeringstid tredubblat
              långtidsarbetslösheten.
            </seg>
            <seg n="ca70f836">
              De som nu är varslade försöker arbetsmarknadsministern ställa
              mot de långtidsarbetslösa. Med ett sådant synsätt kommer väl arbetsmarknadsministern
              att få vara med om att fyrdubbla långtidsarbetslösheten och kanske
              så småningom vara nöjd också med den prestationen. Att man har
              en politik som gör att det är stor risk att folk hamnar i långvarig
              arbetslöshet är ingenting som lugnar dem som i dag är varslade.
            </seg>
            <seg n="1a4d0537">
              De frågor som konkret ställs i Monica Greens interpellation,
              herr talman, är sådana som har ställts av arbetslösa till oss
              och som vi lovat att förmedla till riksdagen och regeringen.
            </seg>
            <seg n="4f08cafb">
              Vi socialdemokrater är beredda att se över dagens regelverk.
              Vi är beredda att reformera Arbetsförmedlingen. I en tidigare
              interpellationsdebatt med finansministern ställde jag två gånger
              frågan om han var beredd att se över Arbetsförmedlingens verksamhet
              eller förändra regelverket. Jag fick inget svar av finansministern.
              I den förra interpellationsdebatten ställde jag två gånger den
              frågan till arbetsmarknadsministern. Jag fick inget svar av arbetsmarknadsministern.
            </seg>
            <seg n="d9cd83f3">
              Det som möjligen har varit positivt med den här interpellationsdebatten,
              herr talman, är att vi nu fått ett svar. Arbetsmarknadsministern
              är inte beredd att göra några förändringar av Arbetsförmedlingens
              arbetssätt eller av regelverken. Det är ett svar. Det är ett tråkigt
              svar, men det är ett svar.
            </seg>
          </u>
          <note type="speaker" n="afb01348">
            Anf. 70 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-22" n="869ea78d">
            <seg n="b7dfe468">
              Herr talman! Monica Green tar upp många frågor om regler, att
              man borde ta bort regler. Jag skulle vilja säga att det är viktigt
              med regler. När man som regering ansvarar för stora belopp i form
              av skattepengar är det oerhört viktigt att de går till exakt det
              som de är avsedda för.
            </seg>
            <seg n="0217e5f4">
              Människor ska behandlas på ett likartat sätt på alla 300 arbetsförmedlingskontoren
              i landet. Varje satsad skattekrona ska gå till att minska arbetslösheten.
              Därför måste Arbetsförmedlingen bli ännu bättre på såväl uppföljning,
              upphandling och kontroll som på sanktioner om man missbrukar de
              regelverk som finns. Det ska råda nolltolerans mot missbruk både
              när det gäller enskilda personer och när man upphandlar tjänster
              och tar hjälp. Att Arbetsförmedlingen upphandlar tjänster är ingenting
              som alliansregeringen börjat med. Det har funnits under många
              år. I allmänhet fungerar det väldigt bra.
            </seg>
            <seg n="7109871c">
              Jag blir mycket upprörd när man inte följer regelverken. Jag
              tror att de är viktiga som stöd för enskilda tjänstemän så att
              de inte behandlar människor godtyckligt utan utgår från det som
              bestäms i denna kammare, det som bestäms av de förtroendevalda.
              Man ska inte hitta på egna lösningar, egna quick fix, på vad man
              tror blir bra. I stället ska man jobba efter beprövade regler.
            </seg>
            <seg n="cb63189f">
              Jag kan vända mig mot Monica Greens väldigt förenklade förhållningssätt
              till verkligheten. Man ska vara i skolbänken från första dagen,
              säger Monica Green. Ja, det beror väl på. Det beror verkligen
              på. Det beror på individens personliga förutsättningar och önskemål,
              hur arbetsmarknaden ser ut, vad man har för färdigheter och kunskaper.
              Det kan finnas ett arbete från första dagen när man blir uppsagd
              från fabriken i Tibro. Så är det för en del. Andra kanske vill
              flytta. Åter andra kan hitta andra lösningar. Det beror alltså
              verkligen på. Det beror också på om det ska vara en arbetsmarknadsutbildning.
              Man kanske vill satsa på att bli sjuksköterska. I så fall handlar
              det om en högskoleutbildning som tar minst tre år. Är det något
              som ska påbörjas första dagen, tänker Monica Green? Och ska det
              betalas med arbetsmarknadspengar? Det har Socialdemokraterna inte
              lagt in i sin budget.
            </seg>
            <seg n="d985880f">
              I dag har vi ganska många i arbetsmarknadsutbildning. I januari
              var det nästan 13 000 personer. Arbetsmarknadsutbildningar är,
              till skillnad från reguljära utbildningar, mycket dyra. De är
              tre gånger så dyra. Vi måste därför verkligen hushålla med de
              resurserna och se till att rätt individ får rätt avvägd arbetsmarknadsutbildning
              som leder till arbete. Det här är ingen enkel fråga. Det är dessutom
              viktigt att personen själv får landa i vad han eller hon vill
              göra. Ska jag kanske flytta någonstans? Ska jag jobba inom äldreomsorgen?
              Vad krävs det då för färdigheter? Kanske skulle en praktikplats,
              att pröva på någonting, vara lämpligt.
            </seg>
            <seg n="46ca9e1f">
              Det finns, vill jag säga, ingen enkel lösning och ingen quick
              fix. Det viktiga för mig är att de människor som finns i Tibro
              och på andra orter som drabbas av varsel och uppsägningar ska
              få ett bra bemötande och känna sig respekterade som människor,
              bli lyssnade på från Arbetsförmedlingen. De som bedöms riskera
              långtidsarbetslöshet ska få hjälp från första dagen. Det var en
              reform som genomfördes i januari 2012. Jag är mycket angelägen
              om att det ska fungera på ett likartat sätt för alla människor
              i hela Sverige. Där är vi inte riktigt ännu, för stora reformer
              tar tid innan de kommer på plats. Det är dock en rättighet man
              har när man bedöms riskera att bli långtidsarbetslös.
            </seg>
          </u>
          <note type="speaker" n="9a8565a3">
            Anf. 71 MONICA GREEN (S):
          </note>
          <u who="monica_green_fc276c" xml:id="i-0b6831d652e73e50-10" n="91518892">
            <seg n="1858d640">
              Herr talman! Hillevi Engström måste ha missuppfattat mig. När
              jag säger från första dagen menar jag att man ska ha fått hjälp
              innan. Under tiden som man är varslad ska man ha den hjälpen av
              Arbetsförmedlingen. De ska finnas på plats och fråga: Vad är det
              du vill göra? Vad skulle du vilja göra i framtiden? Vill du skaffa
              en utbildning? Vill du gå en grundutbildning eller en arbetsmarknadsutbildning
              eller vad? Tänker du flytta, eller vad ska du göra? Man ska ha
              allt sådant på plats så att det kan börja gälla från första dagen.
              Sedan är det naturligtvis olika för olika personer. Det har jag
              aldrig sagt något annat om. Om jag uttryckte mig så att Hillevi
              Engström kunde missuppfatta det vill jag rätta till det nu. Det
              är olika för olika personer, men det ska vara enkelt och smidigt,
              och man ska få den hjälp man behöver.
            </seg>
            <seg n="a2dc6490">
              Jag tycker att reglerna är för strikta. Tycker inte Hillevi Engström
              att det är något problem att pengarna, stora belopp, skickas tillbaka?
              Det är alltså viktigare att säga att man inte kan hjälpa personerna
              i Tibro, för då följer man inte reglerna. Regeringen ska ju inte
              satsa på Skaraborg som utsatt region i den satsning som finns
              i dag. Regeringen ska satsa på andra delar av landet, inte på
              Skaraborg, trots att vi har oerhört många varsel. Då tycker jag
              att reglerna är för strikta och att de ska göras om. Man ska kunna
              följa dem, men de ska vara annorlunda.
            </seg>
            <seg n="17244560">
              Ja, vi har fått svar i dag, men jag är inte nöjd. Jag hoppas
              för Tibrobornas skull att det löser sig och att det går att hitta
              en ersättningsindustri eller nya jobb. Vi socialdemokrater är
              fullt medvetna om vad vi ska göra. Vi ska knäcka arbetslösheten.
              Vi ska investera i skola och utbildning. Vi ska se till att utveckla
              välfärden och tryggheten. Vi litar på människor och tror på att
              de vill utveckla och vara med och bygga Sverige starkt igen.
            </seg>
          </u>
          <note type="speaker" n="3271f67a">
            Anf. 72 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-23" n="869ea78d">
            <seg n="c59ce032">
              Herr talman! Jag tror också på människors förmåga, och jag vill
              inget hellre än att människor ska kunna komma i arbete, att människor
              får behålla sitt arbete, och att vi kan ha ett så bra klimat i
              Sverige att företag vill etablera sig på både mindre och större
              orter runt om i landet.
            </seg>
            <seg n="2da85d71">
              Jag vet att vi har en bra omställningsförmåga. Många av de större
              arbetsplatserna som läggs ned har kollektivavtal och därmed också
              avtal med trygghetsorganisationerna. Man kan se av resultatet
              från till exempel TSL, en organisation bestående av Svenskt Näringsliv
              och LO, att de lyckas väldigt väl. De börjar jobba redan under
              varseltiden. Många av de anställda som får hjälp får också ett
              arbete. Det är en bra verksamhet som parterna bedriver och något
              som vi ska vara stolta över.
            </seg>
            <seg n="7310ef89">
              Sedan finns det ett komplement när man hamnar i arbetslöshet
              som innebär att Arbetsförmedlingen ska kunna haka på det arbete
              som trygghetsorganisationerna redan har gjort. Där kan vi bli
              ännu bättre. Inom departementets regi träffar vi på regelbunden
              basis såväl Arbetsförmedlingen som vd och ordförande i de olika
              trygghetsorganisationerna. Vi vet att det fungerar bra på de flesta
              ställen, men det kan bli ännu mycket bättre. Vi har en god omställningsförmåga
              i Sverige; glöm inte bort det.
            </seg>
            <seg n="e5ef7582">
              Det beror inte på människors bristande kompetens att en fabrik
              läggs ned. Den här nedläggningen beror inte på att de som jobbar
              i Tibro inte är tillräckligt bra. Tvärtom kan det säkert vara
              så att de är väldigt kompetenta och eftertraktade på arbetsmarknaden.
              Nedläggningen kanske i stället beror på att det inte finns någon
              efterfrågan på dessa produkter på grund av att vi har ett krisande
              Europa.
            </seg>
            <seg n="b246646f">
              Jag tror att det är viktigt att människor känner att det finns
              lösningar. Vi kommer att behöva varenda person på arbetsmarknaden
              när den generation som arbetar nu så småningom går i pension.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="f83eb44f">
            15 § Svar på interpellation 2012/13:296 om Medlingsinstitutets
            roll för mer jämställda löner
          </note>
          <note type="speaker" n="f64d09bd">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-24" n="869ea78d">
            <seg n="9dcfdb21">
              Herr talman! Ali Esbati har frågat mig om jag avser att ta initiativ
              för att Medlingsinstitutets instruktioner ska förtydligas så att
              de blir förenliga med aktiva insatser för att bryta de strukturella
              löneskillnaderna mellan mans- och kvinnodominerade yrken. Ali
              Esbati har också frågat mig om jag avser att ta initiativ för
              att begreppet en väl fungerande lönebildning ska inbegripa en
              systematisk utjämning av dessa strukturella löneskillnader.
            </seg>
            <seg n="5bcb4789">
              Låt mig inledningsvis försäkra Ali Esbati om att jämställdhet
              är en mycket viktig och prioriterad fråga för regeringen.
            </seg>
            <seg n="b3d693f2">
              Min uppfattning är att det råder en politisk samsyn om att lönebildningen
              inte är en fråga för riksdag eller regering. I stället är det
              arbetsmarknadens parter som ansvarar för lönebildningen på den
              svenska arbetsmarknaden.
            </seg>
            <seg n="246d8dbe">
              Medlingsinstitutets roll och ansvar inom ramen för denna modell
              är bland annat att tillvarata och upprätthålla den samsyn som
              finns på arbetsmarknaden om att den konkurrensutsatta sektorn
              har en lönenormerande roll. En del i detta arbete innebär att
              samråda med parterna om de samhällsekonomiska förutsättningarna
              för löneförhandlingarna.
            </seg>
            <seg n="efb5fa71">
              I sitt arbete ska Medlingsinstitutet även analysera löneutvecklingen
              ur ett jämställdhetsperspektiv. Medlingsinstitutet ska vidare,
              i sina överläggningar med arbetsmarknadens parter, uppmärksamma
              vikten av att de centrala kollektivavtalen konstrueras så att
              de främjar de lokala parternas arbete med lönefrågor ur ett jämställdhetsperspektiv.
              Medlingsinstitutet ska i detta arbete samråda med Diskrimineringsombudsmannen.
            </seg>
            <seg n="d059d478">
              Sammantaget har Medlingsinstitutet viktiga uppgifter i syfte
              att främja ett jämställdhetsperspektiv på lönefrågor. Det främsta
              ansvaret för att utjämna löneskillnaderna mellan kvinnor och män
              åligger dock arbetsmarknadens parter. Regeringen arbetar med att
              säkerställa att diskrimineringslagarna fungerar effektivt.
            </seg>
            <seg n="8cbce089">
              Ett annat led i regeringens jämställdhetsarbete var att i oktober
              2011 tillsätta en särskild delegation för jämställdhet i arbetslivet.
              Delegationens uppdrag tar sikte på kvinnors och mäns olika villkor
              och möjligheter i arbetslivet i vid bemärkelse. I delegationen
              finns bland annat representanter från arbetsmarknadens parter.
            </seg>
          </u>
          <note type="speaker" n="20974984">
            Anf. 74 ALI ESBATI (V):
          </note>
          <u who="unknown" xml:id="i-3d9894c5ad4efdef-25" n="56749e86">
            <seg n="c5bc79d4">
              Herr talman! Jag tackar ministern för svaret. Detta är den första
              av fyra interpellationsdebatter jag har med arbetsmarknadsministern
              i dag. Den här interpellationen lämnades in den 27 februari. Det
              är inte så att jag har lämnat in fyra interpellationer per dag,
              utan de har hopat sig.
            </seg>
            <seg n="325365eb">
              Det är glädjande att höra ministern försäkra att jämställdhet
              är en mycket viktig och prioriterad fråga för regeringen. Det
              vore ännu mer glädjande om detta kunde märkas mer i politiska
              beslut som rör kvinnors och mäns löner och inkomster.
            </seg>
            <seg n="c2c7b046">
              Huvudbudskapet i ministerns svar är att arbetsmarknadens parter
              ansvarar för lönebildningen i Sverige. Detta är helt riktigt.
              Det är någonting vi är överens om. Vi är säkert också överens
              om att ansvarstagandet och dragkampen sker inom ramar som sätts
              och ändras av riksdag och regering. Min interpellation gällde
              den punkt där staten har en funktion, nämligen Medlingsinstitutet.
              Där undviker ministern dess värre helt och hållet kärnfrågan,
              nämligen att den här i och för sig begränsade men inte alls oviktiga
              funktionen kan utövas så att jämställdhetssträvandena underlättas
              eller försvåras.
            </seg>
            <seg n="24b9a00a">
              Sakläget är att det stora bidraget till löneskillnaderna mellan
              kvinnor och män kommer från strukturella skillnader mellan yrkesområden
              där kvinnor dominerar och yrkesområden där män dominerar. För
              att sakteliga kunna råda bot på detta, samtidigt som arbetstagarkollektivet
              får ut en rimlig del av den samlade produktivitets- och välståndsökningen
              i ekonomin, krävs det att grupper som i dag har låga löner, där
              kvinnor oftast dominerar, lyfts mer.
            </seg>
            <seg n="6fb84d7e">
              Man säger på sin höjd att de strukturella löneskillnaderna är
              beklagliga, men där är det stopp. Faktum är att nästan samtliga
              arbetaryrken med lägre löner än den genomsnittliga arbetarlönen
              på ungefär 23 000 kronor är kvinnodominerade. Även nästan samtliga
              tjänstemannayrken med lägre lön än den genomsnittliga tjänstemannalönen
              är kvinnodominerade. Det är ett nästan skrämmande starkt samband.
            </seg>
            <seg n="e5b9275f">
              Samtidigt är det så att åtminstone en av arbetsmarknadens parter,
              nämligen LO, faktiskt har tagit ansvar för att råda bot på en
              del av problemet genom sin samordning. Ett av huvudkraven har
              varit att man ska ha löneökningar i kronor för dem som tjänar
              minst. Det är precis detta som av allt att döma krockar med Medlingsinstitutets
              uppfattning om sin egen roll. Det är därför jag har frågat om
              regeringen vill förtydliga Medlingsinstitutets instruktioner.
              Där tolkar jag svaret som ett nej.
            </seg>
            <seg n="7a242336">
              Det är också därför jag har frågat hur man ska tolka begreppet
              en väl fungerande lönebildning. Ska man tolka det som att det
              fungerar väl om de strukturella löneskillnaderna utjämnas, eller
              betyder väl fungerande helt enkelt att det ska fungera som förut?
            </seg>
            <seg n="3a4cda88">
              Ministern hänvisar till diskrimineringslagarna och att Medlingsinstitutet
              ska samråda med Diskrimineringsombudsmannen. Men problemet vad
              gäller skillnaderna mellan mansdominerade och kvinnodominerade
              yrken ligger i att man inte kommer någon vart med den typ av ordning
              som vi har i dag med diskrimineringslagarna.
            </seg>
            <seg n="33e0edca">
              Sex olika fackförbund från LO, TCO och Saco har i en gemensam
              rapport till exempel föreslagit ett breddat uppdrag till Medlingsinstitutet,
              där kartläggning och analys av löneskillnaderna mellan yrken ska
              ingå. Det skulle kunna vara ett svar på min fråga om tolkningen
              av begreppet en väl fungerande lönebildning. Men av dagens svar
              från arbetsmarknadsministern att döma verkar det tyvärr inte vara
              så regeringen resonerar.
            </seg>
          </u>
          <note type="speaker" n="fe3eb338">
            Anf. 75 FINN BENGTSSON (M):
          </note>
          <u who="finn_bengtsson_40fb24" xml:id="i-485df3fb6531818a-2" n="332dc372">
            <seg n="a7a88e1b">
              Herr talman! Det var en intressant interpellation, och jag blev
              väldigt glad av att läsa arbetsmarknadsministerns svar, där det
              tydligt framgår vilken Medlingsinstitutets roll är: att tillvarata
              och upprätthålla den samsyn som finns på arbetsmarknaden om att
              den konkurrensutsatta sektorn har en lönenormerande roll.
            </seg>
            <seg n="14751dc3">
              Herr talman! Jag fäster mig speciellt vid en skrivning i interpellationen:
              Den som ärligt är intresserad av minskade löneskillnader mellan
              kvinnor och män bör lägga stor vikt vid åtgärder som leder till
              att dessa skillnader minskar. Ärligt intresserad, står det. Låt
              mig då titta på Ali Esbatis och Vänsterpartiets förslag till att
              göra det mer jämlikt i lönebildningen mellan män och kvinnor!
              Låt oss titta på vård, skola och omsorg, med kraftigt kvinnodominerade
              yrken.
            </seg>
            <seg n="c4d092e1">
              Alliansregeringen har tillskapat RUT, som har gett möjligheter
              för många kvinnor att få vita jobb som annars hade varit svarta
              jobb. Dessutom har ett stort företagande startats av kvinnor.
              En mångfald aktörer har kommit till inom vård, skola och omsorg.
              Det här har skapat en konkurrensutsatt tjänstesektor inom ramen
              för kärnan av den gemensamma välfärden.
            </seg>
            <seg n="72398513">
              Det här vill Vänsterpartiet gärna helt erodera och ta bort, trots
              att det har lett till många möjligheter för kvinnor att välja
              bland arbetsgivare, något som i sig har en löneuppdrivande roll
              för kvinnodominerade yrken. Detta måste alltså vara väldigt bra
              om man vill öka möjligheterna för kvinnors lönebildning att gå
              fortare än männens. Dessutom ger detta unika möjligheter för kvinnor
              att starta företag, något som det vanligtvis tyvärr är förbehållet
              män att bygga upp förmögenheter kring. Nu ges också kvinnor sådana
              möjligheter.
            </seg>
            <seg n="621ab3d3">
              Vilken är då Vänsterpartiets lösning? Jo, först ska man ta bort
              RUT helt och hållet. Alla de vita jobben och företagen som har
              startats den vägen försvinner. Sedan tar man bort jobbskatteavdragen,
              som har riktat in sig pricksäkert på dem med de lägsta inkomsterna,
              det vill säga inte minst sjuksköterskor, vårdpersonal i övrigt,
              lärare och omsorgspersonal, som med fyra jobbskatteavdrag har
              fått en extra månadslön om året, en trettonde månadslön. Hur tänker
              sig Vänsterpartiet att skapa bättre utrymme för den typen av kvinnor,
              som i större utsträckning än männen finns inom de lägre löneskikten?
            </seg>
            <seg n="563710d9">
              Sedan vill man på toppen av detta, herr talman, förbjuda vinster
              i välfärden. Man vill alltså effektivt strypa all den mångfald
              som har skapats i välfärden med möjlighet att välja arbetsgivare
              i sig lönedrivande uppåt och genom att företag som kvinnor har
              startat ska försvinna.
            </seg>
            <seg n="d8917c9f">
              Vad ser man för lösning på problemet? Jo, man vill skapa, helt
              orealistiskt, 100 000 eller 200 000 offentligt finansierade tjänster
              i välfärden. Det handlar om den storleksordningen. Prislappen
              för detta blir naturligtvis enorm. Det blir drakoniska skatteökningar.
              Man kommer alltså att göra en ännu kraftigare justering av skatterna
              uppåt med utslagningseffekter. Vem tror herr talman att detta
              drabbar? Kvinnorna ligger, tyvärr, pyrt till i en sådan situation
              med en skatteuppdrivning i den takt som Vänsterpartiet föreslår
              i praktiken.
            </seg>
            <seg n="c8c42c93">
              Med de nya kollektiven, som i den här drömvärlden skulle vara
              offentligfinansierade, 100 000 eller 200 000, tror någon i denna
              kammare eller som lyssnar på debatten att de kommer att skapa
              ett stort och bättre löneutrymme för vård-, skol- eller omsorgspersonal
              att förhandla sig till i förhållande till de manligt dominerade
              yrkena? Jag tror det knappast.
            </seg>
            <seg n="930acf82">
              Herr talman! Hela Vänsterpartiets politik är en totalt oärlig
              möjlighet att skapa en ökad jämställdhet och minska löneskillnaderna
              mellan män och kvinnor. Det är därför intressant att läsa en sådan
              naiv skrivning i interpellationen.
            </seg>
          </u>
          <note type="speaker" n="db66d54a">
            Anf. 76 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-0c1bf5f1191d5f65-0" n="d482a70b">
            <seg n="530ed016">
              Herr talman! Jag vill tacka Ali Esbati för en viktig interpellation.
              Jag har själv ställt frågor till arbetsmarknadsministern tidigare
              och fått något liknande svar. Jag vet inte riktigt om det här
              ska tolkas som ett svar.
            </seg>
            <seg n="f848ec6b">
              Ali Esbati försöker lyfta upp Medlingsinstitutets sätt att hantera
              konflikter i samband med löneförhandlingar. Efter Finn Bengtssons
              tillägg är det viktigt att påpeka att Kommunalarbetarförbundet,
              Vårdförbundet med flera är de förbund som kollektivavtalsförhandlar
              med såväl privata som offentliga arbetsgivare. Det blir ingen
              skillnad i lönen bara för att de byter arbetsgivare. Möjligen
              kan de få sämre villkor i privat sektor. De har i alla fall inte
              samma semesteravtal, men det glömde Finn Bengtsson att nämna.
              Semestern ingår väl i begreppet löner.
            </seg>
            <seg n="733705d3">
              Jag har tidigare frågat om arbetsmarknadsministern är beredd
              att ge Medlingsinstitutet i uppdrag att utvärdera hur det egna
              arbetet påverkar löneutvecklingen hos kvinnor och män ur ett jämställdhetsperspektiv.
              Är ministern beredd att ge det uppdraget till Medlingsinstitutet?
            </seg>
            <seg n="56b1a1f7">
              Om ministern inte är beredd att göra det, hur tänker sig arbetsmarknadsministern
              att med ett vidhållet uppdrag till Medlingsinstitutet, där industrin
              ska vara normerande, komma till rätta med de löneskillnader som
              i dag beror på värdediskriminering mellan yrken?
            </seg>
            <seg n="a19b1c24">
              De frågorna vill jag ha svar på, herr talman.
            </seg>
          </u>
          <note type="speaker" n="ffcc1251">
            Anf. 77 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-26" n="869ea78d">
            <seg n="c65c43b9">
              Herr talman! Jag vill också välkomna Ali Esbati till debatterna
              i kammaren. Jag ser fram emot dem.
            </seg>
            <seg n="ad1fb3a8">
              Jag är ärligt intresserad av att jobba för jämställdhet i arbetslivet.
              Den frågan har intresserat mig ända sedan jag började arbeta.
              Mitt engagemang visar att det har hänt en del, men det är alldeles
              för lite. Skillnaden i livsinkomst mellan en genomsnittlig svensk
              man och en svensk kvinna är 3,6 miljoner kronor. Så mycket mindre
              tjänar en kvinna i Sverige.
            </seg>
            <seg n="413312c2">
              Vad beror detta på? Det beror på att vi har en så oerhört könssegregerad
              arbetsmarknad. Det sker typiska val redan i skolan, ja det börjar
              egentligen hemma. Flickor gör det som mamma har gjort och väljer
              typiska kvinnodominerade yrken och kanske väljer att arbeta deltid.
              Det handlar om många saker sammantaget.
            </seg>
            <seg n="fc51fa21">
              Jag var stolt när jag kunde tillsätta jämställdhetsdelegationen.
              Jag vet att de har besökt arbetsmarknadsutskottet och gjort en
              presentation som många ledamöter tyckte var intressant.
            </seg>
            <seg n="85dd1d76">
              Det finns ingen enkel lösning på problemen. Jag tror att det
              är en oerhört angelägen fråga för arbetsmarknadens parter att
              arbeta med, särskilt i de kvinnodominerade yrkena. Om kommunerna
              ska lyckas rekrytera mer än 400 000 medarbetare inom en tioårsperiod
              måste de yrkena göras mer attraktiva. I dag finns få ungdomar
              som söker vård- och omsorgsprogrammen. Det är få kvinnor och ännu
              färre män. Det behövs både män och kvinnor inom vård och omsorg.
              Då måste de yrkena göras attraktiva genom att göra det möjligt
              att kunna försörja sig på sin lön, att få möjlighet att inte vara
              beroende av staten när man blir pensionär. Det är en viktig fråga.
            </seg>
            <seg n="cc2468d3">
              Vi har mycket på fötterna, och vi har till exempel under de två
              mandatperioderna tiodubblat resurserna till jämställdhetsarbetet.
              Det är något som jag är stolt över, men det räcker inte. Vi måste
              göra ännu mer. Jämställdhetsministern aviserade nyligen att hon
              avser att höja anslaget till Diskrimineringsombudsmannen för att
              satsa på att titta på aktiva åtgärder i jämställdhetspolitiken.
            </seg>
            <seg n="05e641af">
              En annan oroväckande fråga när det gäller jämställdhet handlar
              om sjukfrånvaron och även arbetsskador. Kvinnors sjukfrånvaro
              ökar. Där har vi också en del arbete på gång. Jag har själv gett
              Arbetsmiljöverket i uppdrag att jobba för att förebygga att kvinnor
              slås ut från arbetsmarknaden på grund av arbetsmiljörelaterade
              problem.
            </seg>
            <seg n="02468c37">
              Svaret på frågan om Medlingsinstitutet är att regeringen inte
              anser att uppdraget i nuläget ska ändras. Vi tycker att institutet
              fungerar väl, och det har en viktig roll att undvika konflikter
              på arbetsmarknaden. Det är institutet som ska se till att vi kan
              få en bra löneutveckling i samhället, att fler jobb finns kvar
              och att vi undviker konfliktdagar. Där tycker jag att Medlingsinstitutet
              gör ett alldeles utmärkt arbete. Det visar de hitintills tuffa
              förhandlingar som har lösts med hjälp av de statliga medlarna.
            </seg>
          </u>
          <note type="speaker" n="c74ee845">
            Anf. 78 ALI ESBATI (V):
          </note>
          <u who="unknown" xml:id="i-3d9894c5ad4efdef-27" n="56749e86">
            <seg n="7dcc5d24">
              Herr talman! Jag tackar för svaret, och jag tackar också för
              att Finn Bengtsson deltar i debatten. Den har fått en lätt touch
              av surrealism.
            </seg>
            <seg n="44d0d88d">
              Det intressant att ministern tonar ned frågan om Medlingsinstitutet.
              Sedan antyder hon att regeringen gör en hel del annat på andra
              håll för att förbättra jämställdheten. Det är en något märklig
              bild. Regeringens politik, och den politik som Finn Bengtsson
              var inne på, har i övrigt när det gäller jämställdhet och ekonomi
              på arbetsmarknaden varierat mellan passivitet och kraftfulla bidrag
              till vidgade klyftor. De viktigaste komponenterna när vi diskuterar
              löner och män och kvinnor är sådant som visstidsanställningar
              och ofrivilliga deltidsanställningar. Där har regeringen visat
              noll intresse för att stärka arbetstagarnas rättigheter, så mycket
              att till och med EU-kommissionen har tröttnat i fråga om visstidsanställningar
              som kan staplas på varandra. Där är könsdimensionen uppenbar.
            </seg>
            <seg n="ceff446f">
              Regeringen visar inte heller någon vilja till att reservera en
              större del av föräldraförsäkringen för vardera föräldern. Där
              duckar regeringen för de allra största strukturella jämställdhetsproblemen
              i lönebildningen, om vi nu ska diskutera vad som verkligen påverkar.
              I svaret hänvisas till Delegation för jämställdhet i arbetslivet,
              som är ett lovvärt initiativ. Men om vi tittar på direktiven ser
              vi att betoningen ligger på information och debatt av olika slag
              så att individer kan göra mer jämställda val. Det pekar mot en
              förståelse för frågorna om könsmaktsordningen i arbetslivet och
              ekonomin som i bästa fall är naiv och i värsta fall direkt missvisande.
            </seg>
            <seg n="d6c5ad2a">
              Ministern nämner inte regeringens politik när det gäller skatter
              och transfereringar. Det gjorde dess bättre Finn Bengtsson. Där
              har regeringen definitivt inte varit passiv utan där har regeringen
              jobbat starkt så att skillnaderna i nettoinkomster, inklusive
              skattepliktiga transfereringar, mellan män och kvinnor har ökat
              dramatiskt under dessa år, från ungefär 45 000 till 65 000 kronor
              per år. Det är riktigt rejäla skillnader. Det är rejäla ökningar.
              Om jag förstår Finn Bengtsson rätt är detta ett viktigt bidrag
              till jämställdheten att skillnaderna i nettoinkomster mellan män
              och kvinnor dramatiskt har ökat. Det är en intressant sorts logik
              som jag har svårt att närma mig på ett bra sätt.
            </seg>
            <seg n="9f29f6ce">
              Extra pikant blir det när man från regeringens sida tvår sina
              händer och säger att det vore bra om parterna fixar detta när
              man försvårar för parterna. Det gäller den diskussion vi har haft
              om Medlingsinstitutet. Om vi tittar ytterligare på den diskussion
              som Finn Bengtsson introducerade i debatten kommer vi till frågan
              om offentlig sektor. Där ska vi alltså förstå det som att Moderaterna
              menar att ytterligare ett viktigt bidrag till jämställdheten mellan
              män och kvinnor är stora nedskärningar i offentlig sektor som
              ju är det som har varit fallet och att man skulle få en bättre
              löneutveckling för kvinnor genom dessa nedskärningar och genom
              privatiseringar. Fler kvinnor ska alltså utföra samma arbete med
              mindre resurser och ska dessutom genom sina löner och arbetsvillkor
              kunna bidra till vinster som ska gå till skatteparadis hit och
              dit och privata ägares fickor.
            </seg>
            <seg n="5f18dce5">
              Det är som de fackföreningar som jag nämnde skriver i sin gemensamma
              rapport Hög tid för jämställda löner , att både inom privat sektor
              och inom offentlig sektor subventionerar kvinnor i dag verksamheten
              med hjälp av lägre löner. Hur detta skulle bli bättre genom att
              man därtill lägger behovet för privata bolag att tjäna pengar
              på att ytterligare pressa löner och arbetsvillkor är också en
              logik som Finn Bengtsson kanske kan utveckla lite närmare i sitt
              anförande.
            </seg>
          </u>
          <note type="speaker" n="1f89f1f5">
            Anf. 79 FINN BENGTSSON (M):
          </note>
          <u who="finn_bengtsson_40fb24" xml:id="i-485df3fb6531818a-3" n="332dc372">
            <seg n="6b990ac5">
              Herr talman! Det gör jag gärna, Ali Esbati. Om jag hade en touch
              av surrealism i förhållande till Vänsterns syn på allianspolitik
              tycker jag nämligen att Vänsterpartiet har en total surrealism
              i fråga om att göra trovärdigt att man verkligen vill kvinnor
              väl när det handlar om löneutvecklingen.
            </seg>
            <seg n="9d9432e9">
              Låt oss börja med RUT. När ni lägger ned RUT med de 20 000 jobb
              som har skapats där, som har blivit vita jobb och som dessutom
              har givit kvinnorna möjligheter att komma in på arbetsmarknaden
              och skapa företagsamhet vart ska de ta vägen? De kanske i stället
              ska försörjas med svartjobb eller med arbetslöshetsersättning.
              Det är också ett sätt att se till att skapa en ännu värre tröskel
              för kvinnorna att komma i kapp männen.
            </seg>
            <seg n="e4905389">
              Det är intressant att titta lite grann på den vision som målas
              upp av Ali Esbati och även Eva-Lena Jansson. Då kan jag ställa
              frågan: Vill även Eva-Lena Jansson förbjuda vinster i välfärden?
              Hur ska vi tolka Socialdemokraternas beslut på den punkten? Eller
              står Eva-Lena Jansson till vänster om det beslut som fattades
              att enbart ge kommunerna vetorätt, som effektivt kan hindra företagande
              att växa fram i kvinnodominerade yrken?
            </seg>
            <seg n="6366c56a">
              Om man tittar på vad Lärarförbundet har gjort när de har granskat
              löneligan hittar man i botten socialdemokratiskt styrda bruks-
              och industrikommuner som Storfors, Sollefteå och Boxholm. Men
              häpnadsväckande nog finns på den svarta listan över de 50 sämsta
              lönerna i det kvinnodominerade läraryrket också storkommuner som
              Västerås, Örebro, Norrköping och gymnasieskolan i Borås och Malmö.
            </seg>
            <seg n="f77f3aca">
              Tanken som ändå är tilltalade att väcka, herr talman, om vi nu
              återgår till system där socialdemokratiskt styrda kommuner med
              stöd av Vänsterpartiet vill gå ännu längre, alltså en vänstersocialistisk
              prägel, är att man kommer att befästa en låglönestruktur för kvinnor
              i ett typiskt kvinnodominerat yrke som läraryrket. Detta är, tycker
              jag, sanning.
            </seg>
          </u>
          <note type="speaker" n="fcb6c81c">
            Anf. 80 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-0c1bf5f1191d5f65-1" n="d482a70b">
            <seg n="f47e2da9">
              Herr talman! Jag vet inte om vare sig statsrådet eller Finn Bengtsson
              vet vad vi diskuterar, men interpellationen handlar om Medlingsinstitutets
              uppdrag när det gäller löner och hur det uppdraget i dag motverkar
              jämställda löner eftersom det per definition värdediskriminerar
              den sektor som kvinnor befinner sig i, nämligen den gemensamma
              sektorn.
            </seg>
            <seg n="ad5e061a">
              Jag vill också för protokollets skull tydliggöra, om Finn Bengtsson
              har missat det, att vi tycker att det är viktigt att subventionera
              kvinnors arbete. Själva den offentliga sektorn är ju finansierad
              till nästan 100 procent, till 99 procent, och det jobbar ganska
              mycket kvinnor i den gemensamma sektorn. Det har till och med
              Finn Bengtsson fått klart för sig. Det är väl bra att vi talar
              om det.
            </seg>
            <seg n="660c729f">
              Oavsett vem som är arbetsgivare är det fortfarande samma avtalstecknare
              på kollektivavtalssidan där fackföreningarna befinner sig. Jag
              har hittills inte sett den privata arbetsgivare som betalar mer
              än vad SKL gör i sitt avtal. Jag förstår inte hur det skulle kunna
              leda till en bättre löneutveckling när det gäller löner för dem
              som till exempel jobbar som undersköterskor på ett privat vårdboende
              eller ett kommunalt vårdboende. Frågar jag Kommunal visar de samma
              siffror för allting.
            </seg>
            <seg n="20fd1784">
              Det är väl bra om Finn Bengtsson utvecklar kontakten med de fackliga
              organisationerna, för den har jag i alla fall ganska bra utvecklad.
            </seg>
            <seg n="caee481a">
              Jag hade två frågor till arbetsmarknadsministern, och en fråga
              var: Är hon beredd att ge Medlingsinstitutet uppdraget att utreda
              sig självt? Och om inte det hjälper, om det kvarstår att man hela
              tiden befäster de löneskillnader som finns, är ministern beredd
              att göra en förändring av Medlingsinstitutets uppdrag?
            </seg>
          </u>
          <note type="speaker" n="a76aa151">
            Anf. 81 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-28" n="869ea78d">
            <seg n="3eb1b9d8">
              Herr talman! Jag blir lite fundersam. Jag träffar arbetsmarknadsutskottet
              och EU-nämnden ganska ofta, och vid varje sådant möte diskuterar
              vi den svenska arbetsmarknadsmodellen och vikten av att värna
              parternas autonoma ställning, att vi som lagstiftare och politiker
              ska hålla fingrarna långt borta från den syltburken. Det brukar
              vara ett krav och jag säger att det är en självklarhet för regeringen
              att värna den svenska arbetsmarknadsmodellen och lönebildnings-
              och avtalsfrågor.
            </seg>
            <seg n="5be4fcee">
              Jag tycker då att det är lite förvånande att de här förslagen
              om att ändra Medlingsinstitutets arbetsuppgifter kommer. Enligt
              instruktionen ska de tillvarata och upprätthålla den samsyn som
              finns på arbetsmarknaden mellan parterna om att den internationella
              konkurrensutsatta sektorn ska ha en lönenormerande roll och att
              vi inte tål högre löneökningar än den konkurrensutsatta sektorn.
              Den samsynen är parterna överens om.
            </seg>
            <seg n="d385e1b0">
              Det är också en viktig fråga för LO:s samordning hur man diskuterar
              där. Jag tror att ni socialdemokrater har bättre insyn, eftersom
              LO:s ordförande och flera tunga fackförbundsordförande sitter
              i Socialdemokraternas partistyrelse. Men de diskussionerna är
              inte en fråga som jag ska lägga mig i.
            </seg>
            <seg n="03b6c185">
              Jag tycker att det är viktigt att man tar till vara det goda
              arbete som Medlingsinstitutet gör när det gäller lönestatistik,
              lönebildningsrapporter och inte minst medlingsuppdrag, som jag
              tycker att de sköter med den äran. Av det skälet är regeringen
              inte beredd att ge något uppdrag om utvärdering för tillfället.
              Jag tror inte heller att det kommer inom överskådlig tid. Vi tycker
              att MI gör ett bra arbete.
            </seg>
            <seg n="af0b02a1">
              Jag vill återkomma till frågan om jämställda löner och om inte
              parterna har möjlighet att förbättra situationen. Där kan vi se
              att det också sker förbättringar. Även om den oförklarade löneskillnaden
              i Sverige är närmare 6 procent, eftersom kvinnor och män finns
              i olika branscher, och den ovägda löneskillnaden är 14 procent
              sker det förbättringar. Det går åt rätt håll, även om några av
              oss kan tycka att det går lite väl sakta.
            </seg>
            <seg n="0570c016">
              I grund och botten är jag nöjd med den svenska modellen på arbetsmarknaden
              och den svenska lönebildningsmodellen. Den har tjänat Sverige
              väl och kommer att göra det även i framtiden.
            </seg>
          </u>
          <note type="speaker" n="dbeda205">
            Anf. 82 ALI ESBATI (V):
          </note>
          <u who="unknown" xml:id="i-3d9894c5ad4efdef-29" n="56749e86">
            <seg n="cebece56">
              Herr talman! Eftersom vår debatt och ämnet i interpellationen
              divergerar lite grann måste jag säga att det är intressant att
              Moderaterna kommer upp med förslaget om RUT som ett sätt att öka
              jämställdheten på arbetsmarknaden och dessutom tror att det skulle
              leda till stor arbetslöshet om man använde de pengarna på ett
              annat sätt. Frågan gäller ju att man i dag subventionerar i huvudsak
              bättre bemedlade medborgares köp av tjänster genom att köra ett
              stort antal miljarder genom deras privata fickor, som då naturligtvis
              också gör att en del kan bli anställda. Självklart skulle man
              kunna använda de pengarna på ett annat sätt på områden där behoven
              är helt uppenbara, till exempel för välfärdstjänster som kommer
              alla till del. Då skulle man kunna få fler anställda, om man önskade
              att det skulle vara fler anställda.
            </seg>
            <seg n="b67655a1">
              Det är inte heller så att någonting tyder på att privatisering
              av offentliga tjänster har lett till löneutveckling för kvinnor.
              Som jag förklarade är det ganska lätt att förstå varför. Eftersom
              det utöver att tjänsterna ska genomföras dessutom ska generera
              vinster till privata företag kommer det att gå ut antingen över
              tjänsterna, över lönerna eller över arbetsvillkoren.
            </seg>
            <seg n="ad1600dd">
              Avslutningsvis: Detta handlade om Medlingsinstitutet och inte
              om att jag önskade det har också framgått hela tiden att det skulle
              vara ministern som satte lönerna så att de blev jämställda. Det
              handlade om att den del där staten är inne genom Medlingsinstitutet
              skulle underlätta det ansvar som fackliga organisationer bland
              annat har för mer jämställda löner, i stället för att försvåra
              det. Men jag är övertygad om att de fackliga organisationerna
              kommer att fortsätta, bland annat genom samordningen i LO, att
              jobba för mer jämställda löner. Och så behöver man göra en massa
              andra saker för att kvinnors och mäns löner ska närma sig varandra.
            </seg>
          </u>
          <note type="speaker" n="8a33c136">
            Anf. 83 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-30" n="869ea78d">
            <seg n="bb360c9f">
              Herr talman! Jag får också tacka för debatten, som jag tycker
              har varit klargörande, bra och intressant. Jag tror att vi delar
              ambitionen att kvinnor och män i högre utsträckning ska ha mer
              jämställda löner. Sedan har vi lite olika vägar att nå dit.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="2c3006c6">
            16 § Svar på interpellation 2012/13:299 om lex Laval och brott
            mot internationella konventioner
          </note>
          <note type="speaker" n="5d9adb80">
            Anf. 84 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-31" n="869ea78d">
            <seg n="60ad3155">
              Herr talman! Ali Esbati har ställt ett antal frågor till mig
              med anledning av yttrandet från ILO:s expertkommitté i Lavalfrågan.
              Han har vidare frågat mig om jag avser att skyndsamt agera för
              att tillsätta en parlamentarisk Lavalutredning med utgångspunkten
              att svenska kollektivavtal ska gälla för alla som arbetar i Sverige.
              Ali Esbati har även frågat om jag avser att agera inom EU för
              ett juridiskt bindande socialt protokoll.
            </seg>
            <seg n="5de01614">
              Ali Esbati uppger att regeringen har visat ett närmast obefintligt
              intresse för att försvara den svenska kollektivavtalsmodellen
              inom EU. Så är inte fallet. I en lång rad direktivförhandlingar
              driver regeringen att nya EU-regler måste vara förenliga med den
              svenska arbetsmarknadsmodellen. Ett par exempel är de nu pågående
              förhandlingarna om tjänstepensionsdirektivet och tillämpningsdirektiv
              till utstationeringsdirektivet. Regeringen värnar således den
              svenska modellen, även i gränsöverskridande situationer.
            </seg>
            <seg n="398eed9a">
              När det gäller frågan om att tillsätta en Lavalutredning har
              regeringen nyligen tillsatt en parlamentarisk utredning om utstationering.
              Utredningen ska utvärdera den så kallade lex Laval och överväga
              vilka lagändringar som krävs för att värna den svenska modellen
              i ett internationellt perspektiv.
            </seg>
            <seg n="ed2ae22e">
              När det gäller yttrandet från ILO:s expertkommitté har regeringen
              tagit del av expertkommitténs synpunkter om samråd och ersättning.
              Yttrandet från expertkommittén innehåller även en förfrågan om
              mer information från regeringen och är ett led i en dialog med
              ILO, som nu fortsätter. Ett svar till expertkommittén kommer att
              tas fram under våren.
            </seg>
            <seg n="926bccbf">
              Angående frågan om socialt protokoll har regeringen tagit emot
              riksdagens tillkännagivande i denna fråga. Tillkännagivandet tar
              upp ett antal komplicerade rättsliga frågor och dessa bereds för
              närvarande. En utgångspunkt för regeringen är att vi har en väl
              fungerande arbetsmarknadsmodell i Sverige som är viktig att värna.
              Regeringen kommer att återkomma till riksdagen angående det fortsatta
              arbetet med tillkännagivandet.
            </seg>
          </u>
          <note type="speaker" n="113eec78">
            Anf. 85 ALI ESBATI (V):
          </note>
          <u who="unknown" xml:id="i-3d9894c5ad4efdef-32" n="56749e86">
            <seg n="5ed6ec90">
              Herr talman! Tack, ministern, för svaret! Processen under och
              efter den så kallade Vaxholmskonflikten har varit en de viktigaste
              och mest dramatiska på den svenska arbetsmarknaden under de senaste
              decennierna. Man kan säga att vi har haft en trestegsraket med
              olika huvudansvar. Först var det en mobilisering från arbetsgivarorganisationen
              för att omvandla ett fall av dumpning av löner och arbetsvillkor
              till en spjutspets i kampen mot fackföreningsrörelsen, där man
              stödde det lettiska bolaget Laval i dess kamp för att betala ut
              dåliga löner till sina anställda och hjälpte till att föra fallet
              till EU-domstolen. I nästa steg var det EU-domstolens ganska dramatiska
              dom, som ändrade maktförhållandena på arbetsmarknaden i hela Europa.
              Steget därpå var den svenska regeringens arbete med att kodifiera
              detta beslut och göra det till lag i lex Laval.
            </seg>
            <seg n="20443eac">
              Från Vänsterpartiets sida menar vi och har under hela den här
              processen menat att regeringen har varit passiv i sitt förhållningssätt
              till EU, men i det här sammanhanget är det viktigaste att man
              passar på att gå ännu längre än det som EU-domstolen krävde när
              man drev igenom lex Laval och därmed begränsade fackliga organisationers
              rätt att ta strid för principen om lika lön för lika arbete i
              Sverige och i praktiken också utstationerade arbetares fackliga
              rättigheter.
            </seg>
            <seg n="f4c2c55d">
              Sedan dess har mycket hänt, men det som senast har hänt är att
              FN:s arbetsorganisation ILO har riktat skarp kritik mot Sverige.
              Man har påpekat att lex Laval på viktiga punkter strider mot föreningsrätt
              och förhandlingsrätt. Man har uppmanat den svenska regeringen
              att ersätta fackföreningarna Byggnadsarbetareförbundet och Elektrikerförbundet
              för att de inte rimligen kunde räkna med det beslut som EU-domstolen
              fattade när de har gått på hur det har funkat tidigare på arbetsmarknaden
              och drev konflikt för att arbetarna skulle få lika löner och svenska
              villkor. Man uttrycker, kan man läsa mellan raderna, en allmän
              oro för utvecklingen i Sverige, särskilt när det gäller användandet
              av dubbla avtal och sådana saker när det kommer företag som ska
              jobba i Sverige.
            </seg>
            <seg n="86c2dc6c">
              Jag blir orolig när jag hör svaret från ministern, där hon använder
              uttryck som att hon har tagit del av det som ILO säger, att det
              är ett led i en dialog och så vidare. Det tyder inte på att man
              har tagit detta på det allvar som man borde. Det här handlar faktiskt
              om en grundläggande internationell konvention som Sverige har
              skrivit under och som borde utgöra något slags bas för hur den
              svenska arbetsmarknadsdebatten förs.
            </seg>
            <seg n="0b35d948">
              Extra orolig blir jag när jag ser den utredning som ministern
              pekar på, som vi från början menade hade lite snävt mandat. I
              en intervju den 1 mars i Dagens Arena verkar det som om beslutet
              från ILO inte alls ska påverka kommitténs arbete. Det spelar ingen
              roll, utan man ska gå på som om ingenting har hänt, som om ILO
              inte har kommit med sin skarpa kritik, trots att det i direktivet
              står att man ska kolla hur den svenska modellen förhåller sig
              till internationella regler och lagar. Det tolkar man som att
              det bara gäller EU, trots att man rimligen kan tycka att också
              FN:s konventioner är en del av de internationella regleringar
              och lagar som Sverige borde förhålla sig till. Det skulle vara
              fint om vi kunde få klarhet i den frågan åtminstone. Ska kommittén
              jobba med den här frågan eller inte?
            </seg>
          </u>
          <note type="speaker" n="9d5edb9e">
            Anf. 86 JOHAN ANDERSSON (S):
          </note>
          <u who="johan_andersson_08c8d7" xml:id="i-006720adf834210a-0" n="d7bd0ab3">
            <seg n="49956f62">
              Herr talman! Det här är en fråga som berör väldigt många som
              är inne och jobbar i Sverige. När jag fick ta del av kritiken
              från ILO tyckte jag att den i sin helhet var väldigt kritisk mot
              den svenska regeringen utifrån den dom som har kommit. Mycket
              oroväckande är också arbetsmarknadsministerns tal om den svenska
              modellen här. Vi har tydligen olika uppfattningar om vad vi menar
              med den svenska modellen.
            </seg>
            <seg n="25216a3c">
              Nu blir det väldigt intressant att se hur man från regeringens
              sida kommer att agera utifrån kritiken. Precis som arbetsmarknadsministern
              säger har man nu att svara på kritiken från ILO:s sida. Vi ser
              fram emot det svaret. Vi väntar oss naturligtvis också ett svar
              som är till fyllest. Det är återigen väldigt allvarlig kritik
              från ILO, ett organ som är FN:s arbetsmarknadsorgan och som är
              väldigt tydligt i det man gör.
            </seg>
            <seg n="eb843f28">
              Förra året hade jag förmånen att få delta i ILO-konferensen i
              Genève och få se det fantastiska arbete som ILO gör med att få
              igenom konventioner och annat i de olika medlemsstaterna. Man
              jobbar verkligen övergripande.
            </seg>
            <seg n="fae235d0">
              Jag kan hålla med Ali Esbati om att svaret från arbetsmarknadsministern
              är väldigt defensivt. Det känns lite grann som att man inte tar
              frågan till fullo på allvar. Återigen: Det är väldigt allvarlig
              kritik där man till och med går så långt som att säga att Sveriges
              regering har hanterat den här frågan helt fel. Det skadestånd
              som dömts ut till Byggnads och till elektrikerna bör återbetalas,
              och processen bör göras om. Man trycker också mycket på att det
              är en kränkning av föreningsrätten, vilket är djupt allvarligt.
              Jag tror att både arbetsmarknadsministern och jag värnar om fackliga
              fri- och rättigheter liksom om en stark föreningsrätt.
            </seg>
            <seg n="e41fec2b">
              Min fråga till arbetsmarknadsministern hänger i luften. Hur kommer
              man nu att agera utifrån den här kritiken? På vilket sätt kommer
              Sverige att förhålla sig till den allvarliga kritik som har lämnats?
            </seg>
          </u>
          <note type="speaker" n="eeeee00e">
            Anf. 87 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-0c1bf5f1191d5f65-2" n="d482a70b">
            <seg n="320d838b">
              Herr talman! Tack, Ali Esbati, för en viktig interpellation även
              i den här frågan!
            </seg>
            <seg n="c2719cd3">
              I helgen hade Socialdemokraterna kongress. Vi antog ett uttalande
              bland annat just om frågan om lex Laval. Vi kräver, som tidigare,
              att man ska riva upp den här lagen och göra om och göra rätt.
            </seg>
            <seg n="fb6f6ed8">
              Det som är lite märkligt nu, tycker jag, är att arbetsmarknadsministern
              står här och, som alltid, säger sig värna den svenska modellen,
              men hon gör ingenting för att rädda den svenska modellen. Det
              är snarare tvärtom. Man ser passivt på vad som händer ute i Europa
              och här i Sverige.
            </seg>
            <seg n="b3efde31">
              När Ali Esbati ställer sina frågor säger regeringen: Det är ett
              antal komplicerade rättsliga frågor. Dessa bereds för närvarande.
            </seg>
            <seg n="ed0ad5c7">
              De var ju komplicerade redan från början, när ni antog lagen.
              Och nu säger ILO, FN:s organ för fackliga rättigheter, att ni
              har gjort fel. Hur svårt kan det vara att ändra? Vill ni verkligen
              ändra de här reglerna, arbetsmarknadsministern? Eller är ni nöjda
              med att det som händer i Sverige är att man faktiskt sakta med
              säkert bryter ned den svenska modellen?
            </seg>
            <seg n="c50ea968">
              Det finns företrädare som inte tycker att ILO:s kritik är värd
              att ta på allvar det har man till och med sagt till medierna och
              som sitter i den här utredningen. Det är viktigt att klargöra
              vad regeringen tycker.
            </seg>
            <seg n="2bbf2e42">
              Talar man med dubbla tungor som vanligt? Tror man inte på den
              svenska modellen men säger sig göra det här i kammaren, och så
              vägrar man agera? Tänker regeringen verkligen agera och följa
              ILO:s kritik och göra någonting åt detta?
            </seg>
          </u>
          <note type="speaker" n="ce6152f2">
            Anf. 88 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-393e3bf33d4eb8b8-0" n="c666a61f">
            <seg n="7691db99">
              Herr talman! Jag hade inte tänkt gå upp i den här debatten, men
              nu har jag blivit apostroferad ett par gånger, så jag känner att
              jag behöver få klargöra vissa saker.
            </seg>
            <seg n="55ffbd34">
              Den dom vi har, Lavaldomen, som den kallas, gillas inte av alla.
              Vi hörde alldeles nyss en företrädare säga att man vill riva upp
              den domen.
            </seg>
            <seg n="fa5f6b86">
              Sedan vet vi att det nu i vår har kommit besked från ILO om att
              man har andra synpunkter än det som EU-rätten kom fram till.
            </seg>
            <seg n="403b86f0">
              Då är det en väldig förvåning när det gäller hur den svenska
              regeringen talar om detta.
            </seg>
            <seg n="1e760744">
              Än så länge har regeringen över huvud taget inte yttrat sig i
              frågan. Det är tolkningar som görs. Men faktum är att de här två
              olika synsätten krockar med varandra. Socialdemokrater och Vänsterpartiet
              gillar inte det ena och tycker att man ska riva upp EU-rätten
              därför att den inte gick den väg som man själv ville. Samtidigt
              kritiserar man redan nu regeringen för någonting som regeringen
              ännu inte har gjort när det gäller ILO. Det blir verkligen en
              märklig debatt.
            </seg>
            <seg n="5f570491">
              Det visar också hur svårt det är när man i juridiken på det här
              sättet kan komma fram till två helt skilda ståndpunkter. Det visar
              hur svårt det är.
            </seg>
            <seg n="b716a7dd">
              Vi vill värna den fria rörligheten i Europa, och varje arbetare
              ska självklart ha så goda villkor som möjligt. Men det handlar
              också om vilka roller parterna på arbetsmarknaden har och vilka
              möjligheter till stridsåtgärder man ska ha. Det är också någonting
              som ska vägas in här. Och här finns det då olika synsätt.
            </seg>
            <seg n="e780778b">
              Jag tycker att det är lite magstarkt att få höra kritik härifrån
              när man själv står och säger att man vill riva upp EU-rätten därför
              att den inte gick den väg man ville.
            </seg>
            <seg n="7d3446d0">
              Jag tror att man ska vara ytterst varsam när man pratar om de
              här frågorna, för de är svåra. Annars skulle inte två så tunga
              organ komma fram till ganska olika syner i ett sådant knepigt
              ärende.
            </seg>
            <seg n="eaa184ad">
              Jag tycker att man ska lyssna in. Man ska se över det. Man ska
              självklart följa det här. Och nu finns det en tillsatt parlamentarisk
              Lavalutredning, som Esbati tydligen inte kände till från början,
              eftersom han krävde det i interpellationen. Den ska arbeta ganska
              lång tid med att komma fram till hur vi ska se på den här frågan.
              Den här frågan är alltså långt ifrån avgjord. Men det måste självklart
              finnas en rimlig balans när det gäller stridsåtgärder och goda
              villkor. Och det handlar över huvud taget om hur vi ska se på
              EU-rätten i svensk lag och hur vi ska behandla detta.
            </seg>
            <seg n="2eefbaac">
              Jag tycker inte att man ska dra några förhastade slutsatser i
              denna kammare i dag och kritisera regeringen för någonting som
              den ännu varken sagt eller gjort.
            </seg>
          </u>
          <note type="speaker" n="26197bec">
            Anf. 89 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-33" n="869ea78d">
            <seg n="740dc118">
              Herr talman! Som jag sade i mitt första anförande bereder regeringen
              för närvarande ett svar till ILO. Det pågår en process på Regeringskansliet.
              Det är förstås regeringens ambition att hålla sig till de regler,
              avtal och konventioner som vi är bundna till. Vi kommer att återkomma
              till riksdagen i den delen.
            </seg>
            <seg n="c0a88461">
              Det kan eventuellt bli en fråga där Sverige kan bli utfrågad
              under ILO:s arbetskonferens. Det får vi se. Man plockar ibland
              fram och tittar på en del skurkstater och sedan några andra länder,
              liknande vårt.
            </seg>
            <seg n="d41e5c1b">
              Jag tycker att det är viktigt att poängtera att det ska råda
              ordning och reda och sjysta villkor på den svenska arbetsmarknaden
              för alla som finns här, oavsett varifrån man kommer. Jag tycker
              också att den fria rörligheten är väldigt väsentlig, att man ska
              kunna röra sig och få arbete i något annat europeiskt land.
            </seg>
            <seg n="5ac41666">
              Vi kan se krafter just nu i Europa som stänger gränser. Man ropar
              att vissa jobb ska tillhöra vissa medborgare. Men jag är stolt
              över att vi har en stor samsyn i Sveriges riksdag om en fri rörlighet,
              att den är viktig.
            </seg>
            <seg n="3534911e">
              Jag vill också erinra Ali Esbati om den parlamentariska utstationeringsutredningen,
              som kom till just för att det är en fråga som snart har funnits
              på dagordningen under tio års tid, och det råder olika uppfattningar
              om hur omfattande det här problemet är eller inte är, som är kopplat
              till lex Laval. Där kommer man att titta på hur lagen fungerar
              och om man eventuellt behöver göra några förändringar.
            </seg>
            <seg n="d62e4270">
              Jag tycker att vi har en bra arbetsmarknadsmodell. Jag tycker
              också att vi har landat bra när det gäller de lagstiftningsförslag
              som vi har lagt fram och som också har gått igenom när det gäller
              till exempel skydd för bemanningsanställda i en utstationeringssituation.
            </seg>
            <seg n="0144285f">
              Jag vill säga någonting om socialt protokoll. Jag är också medveten
              om den diskussion man hade på Socialdemokraternas kongress. Jag
              tror att det är viktigt ändå att ha en viss realism och att inte
              hoppas för mycket på att Sveriges riksdag kan ändra 27 vi är snart
              28 medlemsstater i Europa.
            </seg>
            <seg n="ed3ccefa">
              Det kan vara en smula naivt att tro att man ska utgå just från
              den svenska modellen och den svenska riksdagens önskemål. Jag
              har den erfarenheten att det krävs väldigt mycket av förhandlingar.
              Sverige lyckas ofta väl i förhandlingar i EU tack vare att vi
              har väldigt duktiga tjänstemän, skulle jag säga. Sverige har fått
              ett stort inflytande till exempel i diskussionerna kring tillämpningsdirektivet
              när det gäller utstationeringsreglerna.
            </seg>
            <seg n="8f9e96b6">
              Vi jobbar successivt framåt, förhandlar, lyssnar och är villiga
              att hitta rimliga kompromisser som tjänar Sverige och svenska
              medborgare väl. Men det kommer aldrig att kunna bli exakt som
              vi bestämmer i den här kammaren när 28 medlemsstater ska försöka
              komma överens.
            </seg>
            <seg n="16c0648b">
              Vi har ett bra system som vi ska värna så mycket det går. Men
              startar man en helt ny process för ett socialt protokoll kan det
              landa i, med kvalificerad majoritet, någonting som för oss här
              i Sverige inte blir bättre utan sämre.
            </seg>
          </u>
          <note type="speaker" n="a0420215">
            Anf. 90 ALI ESBATI (V):
          </note>
          <u who="unknown" xml:id="i-3d9894c5ad4efdef-34" n="56749e86">
            <seg n="cc740b7c">
              Herr talman! Det här är knepiga frågor, säger Katarina Brännström.
              Det är på sätt och vis riktigt. Det är ju en del av grundproblemet
              med EU-systemet, att grundläggande viktiga politiska frågor blir
              till juridiska knepigheter.
            </seg>
            <seg n="49963115">
              Men i grund och botten är detta en politisk fråga. Det är en
              politisk fråga på två nivåer. Det ena är EU-nivån. Inte minst
              från de mest entusiastiska EU-anhängarnas sida har man alltid
              betonat att detta är ett samarbete där det är viktigt att vara
              med för att kunna påverka. Då tänker jag att det blir svårare
              att påverka om man inte uttrycker en önskan om att påverka åt
              ett visst håll.
            </seg>
            <seg n="d816c1b9">
              I det här fallet räcker det inte med att säga att det vore bra
              om den svenska arbetsmarknadsmodellen kunde finnas och frodas,
              utan det är viktigt att man agerar för att skapa en förändring
              inom EU. Det ser jag få bevis för att den här regeringen har gjort,
              och det är det diskussionen om socialt protokoll handlar om. Det
              är inte en lösning på alla de problem som finns, varken i EU-systemet
              i allmänhet eller på arbetsmarknaden i synnerhet, men det är ett
              sätt att markera i vilken riktning man skulle vilja gå och om
              man skulle kunna få klargjort att när vissa typer av fri- och
              rättigheter inom EU-systemet strider mot varandra så betonar man
              tydligare arbetstagarnas rättigheter. Det är skälet till att den
              frågan också finns med i interpellationen.
            </seg>
            <seg n="292bc60e">
              Men på den nivå som rör den svenska statens eget agerande, alltså
              den svenska lagstiftningsprocessen, har det också funnits en kritik
              ända från början. Där har vi, Socialdemokraterna och andra påpekat
              att när man implementerade och kodifierade effekterna av domen
              i EU-domstolen passade den här regeringen på att gå ännu längre
              när det gäller att inskränka föreningsfriheten än vad som verkade
              vara nödvändigt vid den tidpunkten.
            </seg>
            <seg n="5daf5efb">
              Det är det som ILO de facto reagerar emot: Så som situationen
              ser ut i dag har Sverige, den svenska arbetsmarknaden och den
              svenska lagstiftningen som den här majoriteten har drivit igenom
              lett till att Sverige inte fullföljer sina förpliktelser i enlighet
              med ILO-konventionerna. Det borde man ta mycket allvarligt på
              från regeringens sida. Det är i så fall ett medskick till den
              beredningsprocess som man säger pågår.
            </seg>
            <seg n="c448a1bf">
              Men det är klart att när man diskuterar att saker och ting bereds
              kan man från oppositionens sida se på vad regeringen hittills
              har gjort och hur man lägger orden när man svarar. För min del
              är det inte någonting som i det här läget ger grund för att tycka
              att det här verkar gå jättebra.
            </seg>
            <seg n="cb6516d7">
              När det gäller den utredning som pågår vill jag säga att Vänsterpartiet
              ju påpekade redan när utredningen var tillsatt att det inte räcker
              med att se över utstationeringssituationen i Sverige och hur bevisregeln
              har tillämpats. Vi saknar, skrev vi i en motion, uppdraget att
              föreslå lösningar som innebär att Sverige kan leva upp till sina
              internationella åtaganden i frågan om grundläggande fackliga rättigheter,
              samtidigt som den svenska kollektivmodellen stärks. Vi nämner
              att man borde ha preciserat redan där att ILO-frågan explicit
              var en del av detta.
            </seg>
            <seg n="de64904d">
              Nu har man inte gjort det. Jag hoppas att det ändå kan komma
              med i diskussionerna när ett så tydligt beslut från ILO:s sida
              har kommit som gäller den svenska arbetsmarknadsmodellen.
            </seg>
          </u>
          <note type="speaker" n="678ecfc4">
            Anf. 91 JOHAN ANDERSSON (S):
          </note>
          <u who="johan_andersson_08c8d7" xml:id="i-006720adf834210a-1" n="d7bd0ab3">
            <seg n="d2dab91f">
              Herr talman! Jag hade en kompletterande fråga till arbetsmarknadsministern
              när det gäller beredningsprocessen.
            </seg>
            <seg n="a061a01e">
              En lämplig del i denna beredningsprocess skulle väl vara att
              ta en kontakt med parterna kring den fråga som kritiken gäller
              från ILO:s sida för att det här ska kunna hanteras på ett bra
              sätt. Då tänker jag naturligtvis på de fackliga parterna och arbetsgivarorganisationerna.
              Det är en fråga till ministern: Kommer ni att hantera det på det
              sättet?
            </seg>
            <seg n="6e58e7ce">
              Sedan är det bara att konstatera att vi har olika uppfattningar
              när det gäller utstationerad arbetskraft. Jag tycker att det visas
              väldigt tydligt i den proposition som kommer att behandlas i den
              här kammaren om en tid när det gäller behörig representant för
              utstationerad arbetskraft. Där föreslår Vänsterpartiet och Socialdemokraterna
              att man ska vara väldigt tydlig i propositionen med att också
              ge den här behöriga representanten uppdraget och mandatet att
              teckna kollektivavtal. Men det har vi inte fått med från regeringens
              sida i det förslag som man nu har lagt fram. Den frågan kommer
              vi att diskutera vid ett senare tillfälle, så det kanske kommer
              upp där.
            </seg>
            <seg n="f133c631">
              Jag tycker dock att synsättet när det gäller utstationerad arbetskraft
              skiljer oss åt ganska väsentligt. Den konkreta frågan är: Hur
              kommer beredningsprocessen att gå till? Kan ministern lätta lite
              på förlåten kring det?
            </seg>
          </u>
          <note type="speaker" n="0323afc3">
            Anf. 92 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-0c1bf5f1191d5f65-3" n="d482a70b">
            <seg n="47643163">
              Herr talman! Som det reformistiska parti vi är har vi inte för
              avsikt att revolutionera EU-rätten utan mer se till att svenska
              lagar fungerar som de är tänkta att göra.
            </seg>
            <seg n="9526b68e">
              Det här utstationeringsdirektivet kom i september 2012. Redan
              då riktade TCO kritik mot att utredningsdirektivet var alldeles
              för snävt, precis som Ali Esbati har redogjort för här. Samuel
              Engblom, chefsjurist på TCO, säger att uppdraget borde ha vidgats
              till att se till att Sverige lever upp till andra internationella
              åtaganden och EU:s regler om fri rörlighet, exempelvis ILO:s konventioner.
            </seg>
            <seg n="ce88cc5e">
              Det är klart, Katarina Brännström, att jag står här och är ganska
              förbannad. I samband med folkomröstningen om EU lovade man ju
              att svenska kollektivavtal skulle gälla på svensk arbetsmarknad
              och att svensk arbetsrätt och sättet som vi förhandlar löner på
              inte skulle påverkas av ett medlemskap.
            </seg>
            <seg n="70410f48">
              Nu verkar det som om regeringen i alla fall hjälper till att
              få till den förändringen. Det är klart att då vill vi också säkerställa
              att vi river upp den här lagen och ser till att det faktiskt händer
              någonting. Men när det gäller de här personerna som ska komma
              hit och vara dem som tecknar kollektivavtal är ni lika luddiga.
              Ni säger en sak i kammaren, och när ni går till lagstiftning gör
              ni någonting helt annat.
            </seg>
            <seg n="19d54321">
              Det är det här hyckleriet som jag är så trött på. Ska man stå
              för den svenska modellen ska man göra sitt bästa när det gäller
              lagstiftning för att åstadkomma förändring så att svenska kollektivavtal
              inte bara ska gälla svenska löntagare utan alla löntagare. Om
              man tror på alla människors lika rätt och lika värde ska nämligen
              inte människor från andra länder komma hit och lönediskrimineras
              och utnyttjas nästan som i slaveriarbete.
            </seg>
          </u>
          <note type="speaker" n="256c99e8">
            Anf. 93 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-393e3bf33d4eb8b8-1" n="c666a61f">
            <seg n="d3b77cab">
              Herr talman! När jag lyssnar på Johan Andersson och Ali Esbati
              tycker jag att vi kan vara överens om att vi kanske har olika
              politisk syn på det här fallet, EU-rättens dom och hur vi ser
              på den svenska modellen.
            </seg>
            <seg n="b8044faf">
              Jag tror också att vi kan vara överens om att vi värnar den svenska
              modellen i Sverige och att vi är överens om att om man arbetar
              i Sverige ska man ha goda villkor, oavsett från vilket land man
              kommer. Det är självklart.
            </seg>
            <seg n="c8b1ac7b">
              Att som Eva-Lena Jansson börja tala om slavarbete känns väldigt
              märkligt i denna kammare. Såvitt jag vet finns det inte ett enda
              rättsligt fall som har kommit upp om någonting sådant. Det råder
              goda villkor i Sverige. Det är vad vi vet. Att det självklart
              finns de det finns det inom alla områden som överträder lagen
              och som inte är sjysta arbetsgivare anar vi, och det får vi höra
              fall om, men det finns ännu inget bevis för något slavarbete.
              Jag tycker att vi ska hålla oss till en hyfsad ton och debatt
              när det gäller detta.
            </seg>
            <seg n="0e15fdf0">
              Vi ska värna den fria rörligheten, och vi måste också ta hänsyn
              till att EU-rätten står över svensk lag. Det är vad vi har att
              rätta oss efter. Nu sitter det en utredning där några av oss som
              deltar i den här debatten kommer att finnas med. Vi ska göra överväganden
              och utvärdera hur vi ska hantera detta framöver. Därför tycker
              jag inte att det är bra att stå här och göra rallarsvingar mot
              någonting som vi faktiskt inte har sett något resultat av ännu.
            </seg>
            <seg n="ff91e450">
              Vi värnar den svenska modellen och kommer att göra det. Vi kommer
              att se till att det finns lagar och regler som ska följas för
              alla arbetare i Sverige, och vi ska också ha myndigheter som ser
              till att de följs. Det är väldigt viktigt.
            </seg>
          </u>
          <note type="speaker" n="c552a706">
            Anf. 94 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-35" n="869ea78d">
            <seg n="2d4ed8d0">
              Herr talman! Jag fick en fråga som gällde hanteringsordningen
              för regeringens arbete när det gäller ILO-kommittén. Låt mig först
              säga att vi inte har blivit fällda av ILO. De har ställt frågor,
              och de vill ha mer information. Eftersom de har ställt frågor
              till regeringen kommer regeringen att skriva ett svar och expediera
              det till ILO:s expertkommitté. Så är gången i den beredningen.
            </seg>
            <seg n="935783e3">
              Jag ser också väldigt mycket fram mot det arbete som sker i den
              nya kommittén med att se över lex Laval och faktiskt få mer fakta
              på bordet kring hur situationen egentligen ser ut. Jag tror att
              det råder en del olika uppfattningar om omfattningen av problemet
              och hur det ser ut bland dem som jobbar i Sverige men som kommer
              från andra länder. Jag tycker att det är en viktig kommitté, och
              jag vet att många av er sitter i den utredningen. Resultatet av
              den är någonting som jag ser fram emot.
            </seg>
            <seg n="fc4bfcb2">
              Det här är komplicerade frågor, och det är frågor som tar tid.
              Jag är väldigt stolt över att vi i stort sett har en samsyn mellan
              alliansregeringen och Socialdemokraterna när det gäller de förhandlingar
              som regeringen bedriver i Bryssel i de här frågorna. Vi brukar
              ha en bra dialog, och regeringen brukar också lyssna in kloka
              förslag från Socialdemokraterna i den här delen. Allt vi gör i
              utrikespolitiken är förstås sådant som vi förankrar med riksdagen.
              Jag tycker att vi i stora delar har en samsyn i de här viktiga
              frågorna.
            </seg>
            <seg n="20ecf1df">
              Låt nu den här utredningen få jobba fram förslag och se efter
              om vi behöver ändra den svenska lagstiftningen. Vilka problem
              kan finnas och hur kan vi hantera dem? I grunden är det så att
              det ska råda ordning och reda och sjysta villkor så att den svenska
              fria kollektivavtalsmodellen ska kunna finnas med i ett EU-perspektiv
              och kunna hanteras samtidigt som vi respekterar EU-rätten.
            </seg>
          </u>
          <note type="speaker" n="60486ced">
            Anf. 95 ALI ESBATI (V):
          </note>
          <u who="unknown" xml:id="i-3d9894c5ad4efdef-36" n="56749e86">
            <seg n="e8b6ed20">
              Herr talman! Jag noterar många saker som ministern säger som
              jag naturligtvis är ense med henne om, men jag hittar fortfarande
              få saker som gör mig trygg med att det kommer att vidtas konkreta
              åtgärder för att hamna rätt i de här frågorna.
            </seg>
            <seg n="68518833">
              Hela den här lagen kom ju till, som jag också sade i mitt allra
              första anförande, efter en väldigt aktivistisk process, först
              från den svenska arbetsgivarorganisationens sida och sedan från
              EU-domstolens sida. Det krävs ju att man politiskt vill någonting
              annat för att man ska kunna få en återställd balans, åtminstone
              för att få till en situation där det är arbetstagarnas intressen
              som i något större utsträckning än i dag kan komma att tas till
              vara i den svenska lagstiftningen i slutändan.
            </seg>
            <seg n="4327702f">
              ILO konstaterar ju också en sak som man kanske glömmer bort,
              att den osäkerhet som nu råder om vad det är som egentligen gäller
              som inte hjälps av att regeringen säger att man ska svara sedan,
              att man ska fortsätta att ha en dialog, som man ju har haft, men
              att man ska fortsätta den med ILO har lett till att handlingsmönstret
              för bland annat fackliga organisationer har ändrats. Man skriver
              nu översätter jag själv att ingen facklig konfliktåtgärd med syfte
              att få till kollektivavtal med ett utländskt företag har ägt rum
              på svensk arbetsmarknad på senare år, vilket har lett till ett
              skarpt fall i antal kollektivavtal som har tecknats.
            </seg>
            <seg n="30589a7a">
              Det är också en del av den här processen. Osäkerheten, dragandet
              i långbänk och vägrandet att komma med politiska signaler som
              går i en tydlig riktning har påverkat situationen negativt. Jag
              kan nu bara hoppas att det tryck som man kan uppbringa bland annat
              genom sådana här interpellationsdebatter leder till att man kanske
              agerar lite snabbare i den kommande processen.
            </seg>
          </u>
          <note type="speaker" n="861fce61">
            Anf. 96 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-37" n="869ea78d">
            <seg n="8523558f">
              Herr talman! Jag vill bara tacka för debatten. Det är viktiga
              frågor och vi tar dem på stort allvar. Det är också därför som
              vi ser fram emot resultatet av det arbete som flera av er gör
              i den parlamentariska kommittén kring att utvärdera lex Laval
              för att se om vi behöver göra några förändringar eller förbättringar.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="5bfc22da">
            17 § Svar på interpellation 2012/13:321 om företagskontakter
            hos Arbetsförmedlingen
          </note>
          <note type="speaker" n="c68554c6">
            Anf. 97 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-38" n="869ea78d">
            <seg n="43f4d8d4">
              Herr talman! Jasenko Omanovic har frågat mig om jag avser att
              vidta omedelbara åtgärder för att komplettera Arbetsförmedlingens
              regleringsbrev med vikten av företagskontakter i syfte att öka
              arbetslösas möjligheter att få ett arbete samt att förse företag
              med kompetent arbetskraft.
            </seg>
            <seg n="6087be11">
              Goda och täta kontakter med arbetsgivare är en självklar förutsättning
              för att Arbetsförmedlingen ska kunna utföra sitt uppdrag. Det
              grundläggande styrdokumentet från regeringen till Arbetsförmedlingen
              är förordningen med instruktion för myndigheten. Där står i andra
              paragrafen att Arbetsförmedlingen ska verka för att förbättra
              arbetsmarknadens funktionssätt bland annat genom att effektivt
              sammanföra dem som söker arbete med dem som söker arbetskraft.
            </seg>
            <seg n="8ba00d1d">
              Det är därför inget som regeringen årligen behöver uppmana myndigheten
              att göra genom skrivningar i regleringsbrevet. Där betonar regeringen
              vad myndigheten särskilt ska göra under det kommande året och
              vad som särskilt ska återrapporteras till regeringen.
            </seg>
            <seg n="0afd472d">
              Under 2012 har Arbetsförmedlingen haft fler arbetsgivarkontakter
              än någonsin. Antalet överenskommelser med arbetsgivare om ytterligare
              service har mer än fördubblats. Det är ett tätare samarbete med
              arbetsgivare som också ger resultat genom att fler kommer in på
              arbetsmarknaden, och det behöver fortsätta. Jag sade i vår tidigare
              debatt här i kammaren att regleringsbrevet för 2013 skulle ha
              ännu tydligare fokus på arbetsgivarkontakter. Det har skett genom
              att Arbetsförmedlingen har fått uppdraget att utveckla och förbättra
              arbetsgivarkontakterna.
            </seg>
            <seg n="005ac5be">
              Arbetsförmedlingen ska också redovisa en strategi för hur arbetssätten
              ska utvecklas. Det ska finnas en långsiktig plan, eftersom väl
              fungerande samarbete med arbetsgivare inte är en fråga som bara
              är aktuell i år. Det är därför en del av Arbetsförmedlingens grundläggande
              uppdrag.
            </seg>
          </u>
          <note type="speaker" n="de9c8e68">
            Anf. 98 JASENKO OMANOVIC (S):
          </note>
          <u who="unknown" xml:id="i-3d9894c5ad4efdef-39" n="56749e86">
            <seg n="98ba5ea8">
              Herr talman! Jag tackar ministern för svaret.
            </seg>
            <seg n="4df82c9e">
              I den förra debatten, som ministern nu hänvisar till, när vi
              diskuterade Arbetsförmedlingen och företagskontakter i regleringsbrevet
              konstaterade både ministern och jag det var den minsta gemensamma
              nämnaren mellan oss två då att företagskontakter är A och O i
              Arbetsförmedlingens verksamhet. Det är ju den bärande delen av
              Arbetsförmedlingens verksamhet.
            </seg>
            <seg n="d076dbe0">
              Nu får man höra att det är en del som man inte behöver följa
              upp. Det är ju mycket annat, herr talman, som arbetsförmedlare
              måste följa upp. Det är ju så många parametrar bara i statistiken
              som man ska redovisa kring arbetssökande. Det är kön, ålder och
              utbildningsbakgrund, inrikes eller utrikes födda personer med
              eller utan funktionsnedsättning, om den medför nedsatt arbetsförmåga,
              med mera som man måste redovisa när det gäller arbetssökande.
            </seg>
            <seg n="544c13b9">
              Men när det gäller arbetsgivarkontakter räcker det att nämna
              en gång att man ska återkomma årligen med en redovisning av hur
              man tänker jobba. Jag är inte nöjd med det svaret, herr talman.
              Om ministern menar det hon säger, att arbetsgivarkontakter är
              A och O i Arbetsförmedlingens verksamhet, måste ministern beskriva
              det tydligare i regleringsbrevet. Då måste ministern se till att
              Arbetsförmedlingen får i uppdrag att jobba ungefär som arbetsförmedlare
              gör i dag. De upplever att de inte gör någonting annat än redovisar
              vilka arbetssökande de har träffat, vilka samtal de har haft och
              vilka åtgärder de har vidtagit för den arbetssökande.
            </seg>
            <seg n="b4897425">
              I snitt har en arbetsförmedlare i dag 197 olika kontakter på
              en månad. 168 av dessa 197 är med arbetssökande. Det innebär att
              på en månad ska arbetsförmedlaren ha 29 kontakter med omvärlden
              som inte är någon arbetslös. Det är för att ministern, herr talman,
              har ett regleringsbrev där det sägs att man i detalj ska redovisa
              och styra arbetsförmedlare.
            </seg>
            <seg n="757bd0c9">
              De hinner inte komma ut från kontoren och träffa omvärlden. Hur
              ska de hjälpa? Det är 420 000 arbetslösa. Om man bara ska träffa
              dem och inga andra i det här landet, hur ska man kunna hjälpa?
              Hur ska man kunna hjälpa arbetssökande om man bara träffar arbetssökande
              och inga andra?
            </seg>
            <seg n="53977359">
              Det vill jag ha svar på från ministern. Hur ska man hjälpa arbetssökande
              att få jobb?
            </seg>
          </u>
          <note type="speaker" n="3aab13e6">
            Anf. 99 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-40" n="869ea78d">
            <seg n="615802d5">
              Herr talman! Tack för interpellationen! Om man tittar på myndighetsstyrning
              styr man myndigheten på en mängd olika sätt. Det sker med skriftliga
              dokument men också med mycket muntliga kontakter.
            </seg>
            <seg n="e1c2ba9d">
              Arbetsförmedlingen är definitivt den myndighet inom mitt område
              där vi har den allra tydligaste styrningen. Vi träffar på olika
              nivåer Arbetsförmedlingens olika chefer och tjänstemän väldigt
              regelbundet. Vi har i princip veckovisa kontakter även på ministernivå.
              Det sker väldigt ofta.
            </seg>
            <seg n="4dad37ed">
              I måndags hade jag den stora glädjen att träffa flera nya ledamöter
              i Arbetsförmedlingens styrelse. Vi har nu fått ännu mer kompetenta
              personer med lång erfarenhet från statsförvaltningen, näringslivet,
              akademin och små och stora företag. Det var en glädje att hälsa
              dem välkomna.
            </seg>
            <seg n="1b1abfdb">
              De hade tittat en del på styrdokument och annat och tyckte att
              det var väldigt många viktiga och svåra uppdrag som Arbetsförmedlingen
              har.
            </seg>
            <seg n="03cbfd01">
              När jag lyssnar såväl på Eva-Lena Jansson som på Jasenko Omanovic
              blir jag inte riktigt klok på: Ska det vara mer statistik, styrning
              och regler? Förlåt, jag menade Monica Green. Jag ber om ursäkt.
              Det var hon som var med i den tidigare interpellationsdebatten.
              Jag tar tillbaka det jag sade.
            </seg>
            <seg n="cc9cb107">
              Man tog upp att det var för mycket regler för Arbetsförmedlingen.
              Det Jasenko Omanovic tar upp nu är att det snarare ska styras
              ännu mer. Det är viktigt att fokusera på att Arbetsförmedlingen
              har uteslutande två kundgrupper, och de är båda två viktiga. Det
              är arbetsgivare och företag, och det är arbetssökande.
            </seg>
            <seg n="3ba64705">
              Senast för en månad sedan slöt Arbetsförmedlingen ett samarbetsavtal
              med Företagarna. Det är en landsomfattande organisation som bland
              sina medlemmar har uppemot 70 000 olika företag.
            </seg>
            <seg n="d0824c72">
              Där kommer nu Arbetsförmedlingen, som ett exempel, med något
              som inte står i ett regleringsbrev utan är helt självinitierat.
              Arbetsförmedlingen kommer inom Företagarnas organisationer runt
              om i landet att jobba aktivt med de små och medelstora företagen
              och titta på de jobb som ännu inte är utannonserade. Hur ska man
              kunna hjälpa de mindre företagen att rekrytera personal? Det är
              ett utmärkt exempel på företagarkontakter. Det står inte i regleringsbrev
              eller instruktion, men det är alldeles lysande. Det är nytänkande
              och nyskapande.
            </seg>
            <seg n="dadf1191">
              Man jobbar också med nationella kunder. Låt mig nämna några som
              man har knutit samarbetsavtal med. Det är också ett egeninitierat
              projekt från Arbetsförmedlingen. Det är alldeles utmärkt. Det
              står heller inte i regleringsbrevet att man ska ha avtal med Mekonomen,
              Clas Ohlson, Keolis, Apoteket, Svensk Bilprovning, LKAB, Swedavia,
              Regeringskansliet, Försvarsmakten, Svensk Travsport, HM, sparbankerna,
              Swedbank, Nordjobb och Clarion.
            </seg>
            <seg n="b260aa4b">
              Det sker en mängd olika arbetsgivarkontakter. Det är oerhört
              viktigt. Jag har träffat många arbetsförmedlare som brinner för
              att ha utmärkta arbetsgivarkontakter. Man bygger ett förtroende.
              På så sätt kan man också ackvirera praktikplatser och få ut människor
              i sysselsättning.
            </seg>
            <seg n="fd95c259">
              Det behövs inte mer skrivningar i regleringsbrevet. Jasenko Omanovic
              kan vara trygg med att detta är en fråga som jag har stenhårt
              fokus på. Utan arbetsgivare som vill anställa kommer inte matchningen
              att lyckas med dem som söker arbete på Arbetsförmedlingen.
            </seg>
            <seg n="0f0aa770">
              Den stora utmaningen som nu finns är att fler arbetsgivare ska
              vända sig till Arbetsförmedlingen. Man måste jobba mycket mer
              med att bygga upp bättre service till arbetsgivare, bättre kontakter
              och försöka att jobba med att öka sitt förtroende genom bättre
              öppettider. Det ska vara lättare att nå Arbetsförmedlingen med
              ökad service och bättre kvalitet.
            </seg>
            <seg n="4d824ff3">
              När det gäller Arbetsförmedlingen behöver inte Jasenko Omanovic
              vara det minsta orolig. Det är en prioriterad fråga. Jag tror
              att vi är helt överens om vikten av den.
            </seg>
          </u>
          <note type="speaker" n="7ba6450c">
            Anf. 100 JASENKO OMANOVIC (S):
          </note>
          <u who="unknown" xml:id="i-3d9894c5ad4efdef-41" n="56749e86">
            <seg n="818e2d69">
              Fru talman! Jag är tyvärr väldigt orolig för Arbetsförmedlingen.
              Det gäller just det jag nämnde i min inledning. Det ministern
              gör är att detaljstyra arbetsförmedlare och omyndigförklara dem
              när det gäller kontakter med arbetssökande. När det däremot gäller
              kontakten med arbetsgivare står det ingenting. Arbetsmarknadsministern
              visar ingen vilja.
            </seg>
            <seg n="32ca126e">
              Nu får vi här höra att arbetsmarknadsministern möter Arbetsförmedlingen
              på olika arenor, och där sker en dialog som leder till någonting.
              Jag hoppas att vi inte utvecklar det mycket mer och vidare än
              så. Jag vet inte vad det är som händer, arbetsmarknadsministern.
            </seg>
            <seg n="88f1be22">
              Det finns ett sätt att styra våra myndigheter, och det är regleringsbrev.
              Det är där man som minister ska vara tydlig och ge en instruktion
              till myndigheten om vad som är viktigt.
            </seg>
            <seg n="0b0e6444">
              I regleringsbrevet på 27 sidor står det bara på ett par ställen
              om arbetsgivarkontakter. Jag tror att det står ett par rader under
              punkt 2 och punkt 9. Resten av detta är: Hur styr man en arbetsförmedlare
              i kontakter med arbetssökande?
            </seg>
            <seg n="30a0949b">
              Då blir resultatet att av 197 kontakter på en månad är 168 med
              arbetssökande. Det är 29 kontakter med omvärlden som inte är arbetslös.
              Det är skrämmande. Vad har arbetsmarknadsministern gjort med myndigheten?
            </seg>
            <seg n="c71e7c2f">
              Är det så att arbetsmarknadsministern känner sig nöjd med att
              av nästan 200 kontakter som arbetsförmedlarna har i snitt i månaden
              är det inte ens 30 som är med omvärlden där det inte är någon
              arbetslös? Det kan vara en arbetsgivare, en jobbcoach eller någon
              annan. Det är skrämmande siffror.
            </seg>
            <seg n="e7b4c03d">
              När Statstjänstemannen gör en undersökning bland anställda säger
              60 procent som varit med i underlaget att de inte känner att de
              har tillräckligt med tid eller resurser för att göra sitt uppdrag.
              Det är 60 procent.
            </seg>
            <seg n="c1c526f4">
              Det är 7 procent av de anställda som säger att de har tillräckligt
              mycket tid och resurser för att klara uppdraget. Det är bara 7
              procent. Det är på grund av att Arbetsförmedlingen ska redovisa
              till ministern månadsvis hur mycket som helst när det gäller arbetssökande.
            </seg>
            <seg n="b892d127">
              Det gäller däremot inte arbetsgivare, som egentligen är det absolut
              viktigaste. Utan kontakten med arbetsgivare kan ingen av dem som
              har varit arbetslösa två år och längre vänta sig någon hjälp av
              Arbetsförmedlingen.
            </seg>
            <seg n="31430f12">
              Man måste ha de kontakterna för att kunna klara av att få ut
              dem med den allra svagaste ställningen på arbetsmarknaden. Där
              måste Arbetsförmedlingen göra insatser.
            </seg>
          </u>
          <note type="speaker" n="58e9cd16">
            Anf. 101 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-42" n="869ea78d">
            <seg n="0f5c4e75">
              Fru talman! Det är viktigt med arbetsgivarkontakter. Låt mig
              understryka det. Vi har ett återrapporteringskrav för att kunna
              följa frågan. För att följa frågan och kunna svara på frågor när
              Jasenko Omanovic ställer dem i kammaren måste någon längst ut
              i linjen föra in ett kryss i en viss ruta. Så går statistikinsamlingen
              till. Det tar tyvärr ibland tid.
            </seg>
            <seg n="2a295435">
              Samtidigt kan vi vara stolta över att vi har bra statistik i
              Sverige med hög kvalitet. Vi vet att all statistik är könsuppdelad
              och åldersuppdelad. Vi tittar också väldigt mycket på funktionsnedsättning
              och sådana saker. Allt det tar tid.
            </seg>
            <seg n="80c49259">
              Jag kan förstå att det ibland kan finnas en frustration bland
              ambitiösa människor att de ibland får lägga tid på administration.
            </seg>
            <seg n="447fe23a">
              Sedan kommer man till frågan om att ha tillräckligt med tid.
              Jag har förstått att Jasenko Omanovic är en ambitiös riksdagsledamot,
              tillsammans med er andra här. Jag tror att många av oss känner
              att vi inte har tillräckligt med tid för att göra allt det vi
              borde göra eller skulle behöva göra.
            </seg>
            <seg n="7ef678e6">
              Ambitiösa personer drabbas ibland av känslan av otillräcklighet.
              Man borde ha åkt till den valkretsen och gått på det mötet. Samtidigt
              borde man ha tränat och gjort något annat.
            </seg>
            <seg n="acff4bee">
              Jag tror inte att det är det största bekymret. Det är viktigt
              att ta signaler på allvar och att titta på hälsotal, nöjd-medarbetar-index
              och sådana saker. Men ambitiösa människor tenderar att få för
              lite tid. Framför allt kanske de ibland prioriterar fel och kör
              till slut in i väggen.
            </seg>
            <seg n="8583d3b7">
              När vi försöker styra våra myndigheter gör vi det efter system
              som har funnits i många herrans år även under socialdemokratiska
              regeringar. Det hela utgår ifrån de instruktioner som finns för
              myndigheten, de regleringsbrev som det fattas beslut om i regeringen
              samfällt varje år och det som skrivs i budgetpropositionen. Det
              gäller också i viss mån det som sägs här i kammaren. Det är viktigt.
              Statsrådens uttalande i kammaren har betydelse för myndighetens
              styrning. Men det handlar också om myndighetsdialog.
            </seg>
            <seg n="ab92888c">
              Eftersom det är så mycket diskussioner om arbetslöshet och sysselsättning,
              så många frågor och så mycket diskussioner i hela samhället och
              i medierna är Arbetsförmedlingen en viktig myndighet som vi träffar
              oerhört ofta. Vi följer upp, diskuterar och analyserar.
            </seg>
            <seg n="a18a2def">
              Sedan vet vi också att det finns en frustration bland arbetsförmedlare.
              När det kommer många till exempel nyligen varslade eller uppsagda
              får arbetsförmedlarna ägna mycket tid åt administration i början
              bara genom att skriva in dem. Det handlar om att personer ska
              få ut sina innestående löner och andra sådana administrativa saker.
              Jag vet att det pågår ett förbättringsarbete på myndigheten med
              ett nytt ärendehanteringssystem så att det ska bli enklare att
              minska administrationen.
            </seg>
            <seg n="b3f3b345">
              Jag vill återigen poängtera hur viktigt detta är. Det här är
              ett uttalande från statsrådet från talarstolen, så det har stor
              bäring på myndighetsstyrning. Det handlar om arbetsgivarkontakter.
              Det handlar inte bara om dem som redan vänder sig till Arbetsförmedlingen,
              för de är nöjda. Det handlar också om dem som tror att Arbetsförmedlingen
              inte kan hjälpa dem att rekrytera. Det är dessa som vi tillsammans
              måste försöka fånga in på ett ännu bättre sätt. Där är det viktigt
              med näringslivets organisationer, till exempel Svenskt Näringsliv
              men också branschorganisationer. Man måste lyfta fram den höga
              kvalitet som finns i servicen från Arbetsförmedlingen och att
              det är en kostnadsfri service som man betalar via skattsedeln.
              Detta är viktigt.
            </seg>
            <seg n="edb0b382">
              Myndighetsstyrningen handlar inte uteslutande om uppdrag eller
              exakt hur många rader det står om en viss sak. Inom kort kommer
              Arbetsförmedlingen att återrapportera om just arbetsgivarstrategin,
              så då kan vi ta en ny debatt om den.
            </seg>
          </u>
          <note type="speaker" n="5772303d">
            Anf. 102 JASENKO OMANOVIC (S):
          </note>
          <u who="unknown" xml:id="i-3d9894c5ad4efdef-43" n="56749e86">
            <seg n="e42faf1c">
              Fru talman! Jag måste kommentera ett par saker här. Det första
              är statistiken. Det är just det att jag vet att någon måste sitta
              längst ut på linjen och klicka på något tecken som ska visa sig
              i statistiken. Det är det som är grunden till statistiken. Arbetsförmedlare
              går också ut till företagen om de får möjlighet till det. De intervjuar
              företagen och tittar på framtidsutsikter för dem. Därmed skaffar
              de underlag till en statistik som kan mynna ut i att man kan upphandla
              utbildningar som leder till jobb.
            </seg>
            <seg n="ee407fc4">
              Om arbetsförmedlarna inte har tid att gå ut till företagen får
              vi inte några arbetsmarknadsutbildningar. Ni har i och för sig
              dragit ned så drastiskt på det, så det kanske inte behövs. Det
              kanske är därför ni tycker inte att det behövs några utbildningar,
              och därmed behöver inte arbetsförmedlare besöka företagen. Men
              när det gäller den delen av statistiken de sökande går det bra
              att göra många besök i månaden.
            </seg>
            <seg n="a6979e2e">
              Jag vill bara berätta för statsrådet att det arbetsförmedlare
              säger i undersökningar är att de helst vill kunna förbättra sin
              arbetssituation. 56 procent säger att de behöver mer tid med arbetsgivare.
              40 procent säger att de behöver mer tid för att utveckla kontaktnät
              med arbetsmarknaden. Varje arbetsförmedlare behöver alltså mer
              tid för att träffa arbetsgivare. Jag hoppas att arbetsmarknadsministern
              förstår det.
            </seg>
          </u>
          <note type="speaker" n="b6d01bfe">
            Anf. 103 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-44" n="869ea78d">
            <seg n="6fbfd63a">
              Fru talman! Vi är överens om vikten av arbetsgivarkontakter.
              Jag kan också säga om jag inte har nämnt det tidigare att vi har
              gett Arbetsförmedlingen ett uppdrag och resurser för att bli bättre
              på att informera om de stöd som finns för arbetsgivare som anställer
              en person som är långtidsarbetslös. Man jobbar just nu med ett
              spännande projekt. Det är lite hemligt, men jag kan avslöja här
              i kammaren att det kommer att finnas en internetbaserad tjänst
              där man på ett enkelt sätt kan se direkt hur man kan få hjälp
              och stöd genom de ekonomiska anställningsstöden. De gör att det
              kan bli väldigt låg kostnad om man anställer en person som har
              stått utanför arbetsmarknaden länge. Arbetsförmedlingen jobbar
              på olika håll, och jag tycker att de utvecklar detta successivt.
              Men det kan alltid bli bättre.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="1018bc87">
            18 § Svar på interpellation 2012/13:333 om aktiv arbetsmarknadspolitik
            kontra fas 3-verksamhet
          </note>
          <note type="speaker" n="44bef244">
            Anf. 104 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-45" n="869ea78d">
            <seg n="a7b294a4">
              Fru talman! Ali Esbati har frågat mig om jag avser att vidta
              åtgärder för att stärka den aktiva arbetsmarknadspolitiken, särskilt
              den yrkesinriktade arbetsmarknadsutbildningen. Han har också frågat
              mig om jag avser att generellt se över den arbetsmarknadspolitiska
              portföljen med avsikt att stärka aktiva insatser på bekostnad
              av exempelvis fas 3-åtgärder.
            </seg>
            <seg n="f049f30b">
              Regeringen har genomfört stora reformer och satsningar inom det
              reguljära utbildningssystemet under mandatperioden. Utbildning
              bör främst ske inom detta system. Men även inom arbetsmarknadspolitiken
              är utbildning viktig, och antalet individer som anvisas till en
              arbetsmarknadsutbildning eller förberedande utbildning har ökat
              under de senaste åren. Från och med förra året infördes även möjligheter
              till arbetsmarknadsutbildning inom sysselsättningsfasen samt möjligheten
              till tidiga insatser för den arbetslöse, bland annat arbetsmarknadsutbildning.
            </seg>
            <seg n="986cc6b3">
              En annan utbildningssatsning inom arbetsmarknadspolitiken är
              den så kallade folkhögskolesatsningen. Genom studiemotiverande
              kurser hjälper den ungdomar, och nu även deltagare över 25 år,
              utan avslutad gymnasieutbildning att finna motivation och vägar
              åter till skolan för att avsluta sina grundutbildningar. Denna
              insats är av stor betydelse, då vi vet att en icke avslutad utbildning
              medför en stor risk för arbetslöshet.
            </seg>
            <seg n="5adcf9ec">
              Ali Esbati efterfrågar aktiva insatser och ställer det mot deltagande
              i sysselsättningsfasen. Att vara ute på en arbetsplats genom sysselsättning
              hos en anordnare är en aktiv insats. Utbildning är för många arbetssökande
              en viktig åtgärd, men det är inte alltid den lämpligaste. Forskningen
              visar att arbetsplatsförlagda aktiviteter ger ett högre utflöde
              till reguljärt arbete jämfört med andra insatser. Regeringen har
              höjt taket för det särskilda anställningsstödet. För 2012 till
              2014 har regeringen också infört ett förstärkt handledarstöd,
              särskilt riktat mot dem som deltar i sysselsättningsfasen. Vi
              ser i dag en kraftig ökning av det förstärkta stödet alltså långtidsarbetslösa
              som har fått jobb med hjälp av det särskilda anställningsstödet.
              I februari var det ungefär 6 500 personer som var ute på en arbetsplats
              med särskilt anställningsstöd.
            </seg>
            <seg n="830989e6">
              Sysselsättningen hos en anordnare eller arbete genom en subventionerad
              anställning är aktiva insatser som rustar individer för arbetslivet.
              Det är det bästa för majoriteten av de personer som har varit
              borta från arbetslivet länge.
            </seg>
          </u>
          <note type="speaker" n="7182b786">
            Anf. 105 ALI ESBATI (V):
          </note>
          <u who="unknown" xml:id="i-3d9894c5ad4efdef-46" n="56749e86">
            <seg n="b56775cb">
              Fru talman! Den egentliga bakgrunden till debatten är den höga
              arbetslösheten. Man kan inte genom någon arbetsmarknadspolitik
              fundamentalt lösa arbetslöshetsproblematiken. Det måste man göra
              genom den ekonomiska politiken. Där har regeringen visat att den
              i grunden har ett slags enkelspårig tro på att sänkta skatter
              ökar incitament och att det då blir fler som jobbar. Så har det
              inte funkat på så många andra ställen i världen, och så funkar
              det inte heller i Sverige.
            </seg>
            <seg n="51777336">
              Då får man problemet att man måste handskas med ett stort antal
              människor som står utanför arbetsmarknaden och inte reagerar på
              det sätt som man tror att människor ska reagera på incitament,
              helt enkelt eftersom det inte finns jobb.
            </seg>
            <seg n="f459b9e2">
              Men det är klart att arbetsmarknadspolitiken också har en viktig
              roll. Den har en viktig roll för att människor ska bli bättre
              rustade att ta ett jobb när arbetsmarknadssituationen ändras.
              Det handlar om att förbättra matchningen. Det handlar helt enkelt
              om att få en arbetsmarknad som fungerar bättre.
            </seg>
            <seg n="93f60b96">
              Den situation som vi nu fått är att matchningen enligt flera
              bedömare har försämrats under senare tid. Vi ser en situation
              där en väldigt allvarlig indikator pekar i fel riktning på arbetsmarknaden,
              nämligen att långtidsarbetslösheten dramatiskt har ökat. Och så
              har vi dessutom en stor ungdomsarbetslöshet. Vi vet att om man
              är arbetslös en längre tid i ungdomen får det ofta effekter under
              en stor del av arbetslivet.
            </seg>
            <seg n="90b93c8c">
              I den situationen kan vi se att tyngdpunkten och sammansättningen
              av arbetsmarknadsåtgärderna, den portfölj som regeringen har,
              har förändrats. Ministern nämnde att antalet personer som finns
              i arbetsmarknadsutbildningar har ökat de senaste åren. Men det
              är en effekt av att arbetslösheten har ökat i antal personer.
              Andelen, som ju uttrycker sammansättningen i portföljen, sjönk
              dramatiskt efter det borgerliga maktövertagandet 2006 och har
              under senare år varit stillastående eller haft en svagt nedåtgående
              trend.
            </seg>
            <seg n="1b1520b7">
              Det är det som jag har ifrågasatt i interpellationen, och jag
              tycker inte att jag fick något särskilt bra svar på hur man ser
              på detta.
            </seg>
            <seg n="8c96743d">
              Fas 3 har blivit alternativet. Det är ganska anmärkningsvärt
              att ministern talar så väl om den här sysselsättningsfasen som
              riksdagen har beslutat om att man ska stoppa tillflödet av nya
              personer till. Vi har sett ett stort antal exempel på hur det
              verkligen inte har varit särskilt bra för de många människor som
              är i den här sysselsättningsfasen, dels därför att många helt
              enkelt inte får ersättningar, dels därför att många hamnar i en
              situation där de utför aktiviteter som snarare bryter ned en och
              gör en mindre lämpad eller förmögen att komma tillbaka till arbetsmarknaden.
              Ett exempel är att man får måla en stol i vit färg ena dagen och
              i gult en annan dag medan den som är anordnare får casha in pengar
              för att placera människor i den verksamheten. Det skulle jag vilja
              höra lite mer om. Är det så man ser på det? Är det inte några
              problem med fas 3, utan man kan fortsätta att förhålla sig så
              till riksdagens beslut?
            </seg>
          </u>
          <note type="speaker" n="89f91550">
            Anf. 106 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-47" n="869ea78d">
            <seg n="4ebd6c9f">
              Fru talman! Regeringen bedriver en aktiv arbetsmarknadspolitik.
              Ali Esbati myntade ett nytt uttryck i och med portfölj. Jag ska
              börja använda det. Vi har pratat om verktygslåda tidigare, men
              portfölj låter kanske mer trevligt.
            </seg>
            <seg n="3846de07">
              Arbetsförmedlingen har väldigt många olika åtgärder i sin portfölj,
              och de är olika anpassade för olika personer. Det allra viktigaste
              för att bekämpa arbetslöshet alla kategorier är skola och utbildning,
              det vill säga att människor står väl rustade och att framför allt
              barn och unga får bättre förutsättningar, att alla har en grundutbildning
              att stå på. Därför är Arbetsförmedlingens kanske viktigaste uppdrag,
              framför allt när en ung person kommer in, att försöka motivera
              att gå tillbaka till skolan och slutföra utbildningen.
            </seg>
            <seg n="97baa89b">
              Jag har besökt folkhögskolor, och jag måste säga att jag är imponerad
              av hur man arbetar med framför allt unga människor. Folkhögskolesatsningen
              har varit främst riktad till ungdomar, men nu är det möjligt för
              även äldre än 25 år att delta. Där jobbar man utifrån varje individs
              specifika förutsättningar. Det handlar om ungdomar som har haft
              det jättetufft och har en otroligt lång väg tillbaka till skolan.
            </seg>
            <seg n="c16cbabe">
              Jag besökte folkhögskolan på Skeppsholmen i Helsingfors. De började
              arbeta med att motivera ungdomar att gå tillbaka till skolan.
              Man fick hitta på nya modeller, nya förhållningssätt, till exempel
              att erbjuda ungdomarna frukost varje morgon. De här ungdomarna
              åt inte frukost, och äter man inte mat orkar man inte och har
              inte mycket kraft att lära. Man införde också att börja skolan
              kl. 10 på morgonen, för det var ingen som kom förrän kl. 10. Successivt
              jobbar man fram och motiverar människor att komma tillbaka.
            </seg>
            <seg n="aae93ced">
              En stor andel av de ungdomar som gick igenom det här motivationsprogrammet
              på tre månader är nu tillbaka i utbildning eller arbete. Det är
              ett fantastiskt arbete av folkhögskolelärarna, som jag imponeras
              av. De ungdomarna får också i vissa fall ett förhöjt studiebidrag
              på 6 ½ tusen kronor per månad upp till tre år för att slutföra
              sin utbildning.
            </seg>
            <seg n="c9823d17">
              För andra ungdomar är det inte ett alternativ. Då är det fråga
              om att komma ut i praktik. Alltid har man inte lyckats även om
              man har fått en hel del olika insatser från Arbetsförmedlingen.
              Det kan vara praktik, det kan vara rehabilitering eller folkhögskola.
              Man har ändå inte lyckats att få en anställning, även om det finns
              en kraftig subvention som gör att det kostar en arbetsgivare ungefär
              3 000 kronor netto per anställning med en avtalsenlig lön. Ändå
              tycker vi i regeringen att det är betydligt bättre att man är
              på arbetsmarknaden än att man stämplas ut från arbetsmarknaden.
            </seg>
            <seg n="e1e4b227">
              Jag är inte heller nöjd. Inte en enda person ska vara i sysselsättningsfasen.
              Men alternativet förut var att de här människorna över huvud taget
              inte fanns på arbetsmarknaden. Nu kan man fortsätta med att motivera
              dem, och Arbetsförmedlingen ska ha kontakt med dessa personer
              och erbjuda meningsfull sysselsättning.
            </seg>
            <seg n="458e42a5">
              Jag är förstås lika missnöjd som Ali Esbati om en enda person
              i Sverige får måla en stol vit en dag, gul en annan och röd den
              tredje. Sådant ska man anmäla till Arbetsförmedlingen, och en
              sådan anordnare ska inte anlitas. Jag vill vara väldigt tydlig
              med det. Det sprids tyvärr en del myter och skrönor. Jag brukar
              fråga dem som tar upp detta: Vilken arbetsförmedling och vilken
              arbetsgivare? Man ska ta tag i det. Det ska vara meningsfullt
              och leda till att människor närmar sig arbetsmarknaden. Helst
              ska ingen vara i sysselsättningsfasen utan i arbete på riktigt.
              Det är målsättningen, Ali Esbati.
            </seg>
          </u>
          <note type="speaker" n="10a40f6f">
            Anf. 107 ALI ESBATI (V):
          </note>
          <u who="unknown" xml:id="i-3d9894c5ad4efdef-48" n="56749e86">
            <seg n="47dbf93b">
              Fru talman! Jag bjuder gärna på metaforen portfölj i stället
              för verktygslåda. Det kanske passar bättre med statsministerns
              idé om att industriarbete är basically gone. Jag bjuder också
              gärna på möjligheten för ministern att tala väl om folkhögskolevärlden
              och folkhögskolesatsningen. Det är gott så, det är bra. Det kan
              säkert vara fler som skulle behöva få ta del av utbildning på
              olika sätt. Det är den del av arbetsmarknadspolitiken som stundtals
              fungerar bra.
            </seg>
            <seg n="c6c85011">
              Det var inte det som jag frågade om, utan jag frågade om arbetsmarknadsrelaterad
              utbildning, yrkesutbildning av olika slag, som kostar lite mer
              per individ men som också funkar bättre. Detta har minskat som
              andel av den totala portföljen, medan sysselsättningsfasen, eufemismen
              för fas 3, har ökat väldigt kraftigt.
            </seg>
            <seg n="39894f00">
              Man har från regeringens sida varit tydlig med att arbetsmarknadspolitiken
              väldigt mycket bygger på incitament och signaler. Man ska, som
              ministern sade, hela tiden motiveras. Det är det som är problemet.
              Det är väldigt många som blir allt annat än motiverade av att
              finnas i fas 3. Man ska motiveras med att man tappar ersättning.
              Det är snarare någonting som trycker ned människor och gör att
              människor hamnar i fattigdomssituationer, situationer som gör
              det svårt för dem att ta tag i sitt eget liv och få en bättre
              tillvaro.
            </seg>
            <seg n="d63467bf">
              Jag tror att många som har varit i kontakt med fas 3 skulle uppfatta
              just den här delen som mycket uppseendeväckande. Regeringen har
              närmast lyckats skapa en stor folkrörelse av människor som är
              missnöjda med fas 3 och den typen av aktiviteter som de hamnar
              i därigenom. Det är det jag försökte belysa i min interpellation,
              alltså förhållandet mellan den typen av åtgärder som regeringen
              infört och idén om hur arbetsmarknaden ska fungera och hur de
              hänger samman.
            </seg>
            <seg n="f53fe0ec">
              Det som är synd är att Sverige historiskt sett har haft en arbetsmarknadspolitik
              som har funkat mycket väl. Det har naturligtvis inte bara varit
              på grund av hur de enskilda åtgärderna har sett ut, utan det har
              också handlat om dynamiken på arbetsmarknaden och så vidare. Men
              tittar vi på hur den här fördelningen har förändrats och på hur
              man har utarmat Arbetsförmedlingens verktygslåda eller portfölj
              efter det att regeringen tog över ser vi en del av skälet till
              utvecklingen på långtidsarbetslöshetens område, det vill säga
              att människor som kommer i arbetslöshet och inte får den nödvändiga
              hjälp som de ska ha också blir mindre benägna att kunna ta ett
              jobb när arbetsmarknadssituationen eventuellt förändras.
            </seg>
            <seg n="1b7db2f9">
              Det blir alltså en kombination av en problematisk ekonomisk politik
              och en utarmad arbetsmarknadspolitik, och där finns fas 3 som
              ett exempel på en extra dålig åtgärd som jag fortfarande tycker
              att det är anmärkningsvärt att ministern stöder och försvarar
              så hårt som hon gör.
            </seg>
          </u>
          <note type="speaker" n="1b3b8a09">
            Anf. 108 JASENKO OMANOVIC (S):
          </note>
          <u who="unknown" xml:id="i-3d9894c5ad4efdef-49" n="56749e86">
            <seg n="26147549">
              Fru talman! Jag begärde ordet när det kom upp att ministern tycker
              att det är anmärkningsvärt att någon målar en stol vit en dag,
              gul en annan dag och röd en tredje dag. Då skulle jag vilja säga
              till ministern att riksdagen ju fattat beslut om att avskaffa
              fas 3 just på grund av detta, för det är en förvaring av människor
              som kan vara en resurs för det här landet om man bara vågar investera
              i dem. Men det gör man inte. Man har bland annat sänkt arbetsgivaravgifter
              och sociala avgifter där man delvis har en finansiering för det,
              och så har man lagt de här miljarderna i Anders Borgs finansministerskattkista.
              Där finns pengarna som skulle kunna hjälpa till att rusta de här
              människorna. Deras rätt att vara en del av och bidra till Sverige
              har Anders Borg plockat av dem. Deras rätt att få utbildning och
              få möjligheten att bli rustade för att komma tillbaka till arbetsmarknaden
              och bidra till det här landet förvägrar Anders Borg dem, och det
              är arbetsmarknadsministern som ska verkställa det här.
            </seg>
            <seg n="aa13eaaf">
              Jag vill återgå till det här som vi debatterade tidigare, fru
              talman, om arbetsförmedlarens roll som är jätteviktig. Av arbetsförmedlare
              som har fått frågan vad de skulle vilja erbjuda mer svarade 71
              procent att de vill kunna erbjuda mer arbetsmarknadsutbildningar.
            </seg>
            <seg n="9cb12716">
              Jag kan säga, fru talman, att vecka 14 i år deltog 6 548 personer
              i en arbetsmarknadsutbildning. Vi har, om någon har missat det,
              ungefär 415 000 personer som är arbetslösa. Bara 6 548 deltar
              i en arbetsmarknadsutbildning. Det är ingenting. De resurser som
              det här landet skulle kunna ha att erbjuda människor möjligheten
              att rusta dem att komma tillbaka till arbetsmarknaden finns någon
              annanstans, nämligen hos Anders Borg. Jag kan inte begära att
              arbetsmarknadsministern ska svara på vad Anders Borg gör med de
              pengarna, men arbetsmarknadsministern är här för att verkställa
              detta och därmed förvägra människorna denna möjlighet. Därför
              har riksdagen fattat beslut om att avskaffa fas 3.
            </seg>
          </u>
          <note type="speaker" n="03d56221">
            Anf. 109 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-50" n="869ea78d">
            <seg n="e13b8c10">
              Fru talman! Det är en myt att arbetsmarknaden fungerade bättre
              förr. Det är en väl genomarbetad myt. Det insåg väljarna 2006
              när man bytte styre och alliansregeringen kom till makten. Det
              var mycket som fungerade dåligt på arbetsmarknaden. Trots att
              Sverige var på toppen av en högkonjunktur var det ett stort utanförskap,
              och a-kassan var en bidragande del till det. Det var en rundgång
              i systemet där man kunde vara inne i en åtgärd, sedan stämpla
              på a-kassan, få en aktivitet, och så kunde man stämpla igen. Forskningen
              och erfarenheten visar att många gånger var de här åtgärderna
              bara till för att man skulle kunna komma tillbaka till a-kassan.
            </seg>
            <seg n="e06a9f1c">
              Man hade också sedan 90-talskrisen oerhört stora volymer i arbetsmarknadsutbildning,
              och där är forskningsresultaten entydiga i att man inte kunde
              upprätthålla en hög kvalitet. Det var alltså inte bra åtgärder.
              Man kan inte säga att arbetsmarknaden fungerade väl, för det var
              ett stort utanförskap, trots att vi var på toppen av en högkonjunktur.
            </seg>
            <seg n="0dfc7c6b">
              Det är inte heller rätt som Jasenko Omanovic tar upp när det
              gäller arbetsmarknadsutbildning. Den har ökat under senare år,
              och enligt den statistik jag har sett var i januari ungefär 13
              000 personer i arbetsmarknadsutbildning inom och utom garantierna.
            </seg>
            <seg n="f66fa4df">
              Jag vill vara tydlig med att arbetsmarknadsutbildning definitivt
              kan vara viktig om den kommer till rätt person och är av bra kvalitet.
              Det är också viktigt att veta att arbetsmarknadsutbildning kostar
              tre gånger så mycket som reguljär utbildning, inom till exempel
              yrkesvux, som kan erbjuda liknande kurser. Jag tror inte att det
              är rätt tänkt att ta bort arbetsmarknadsutbildningen utan att
              man ska ha den på en rimlig och bra nivå.
            </seg>
            <seg n="d957ff0a">
              Viktigast när det gäller utbildning är att människor faktiskt
              ska kunna få en rejäl utbildning som är längre än den upphandlade,
              tre gånger så dyra arbetsmarknadsutbildningen kan bli. Man kanske
              kan studera till sjuksköterska det ska ju vara inom det reguljära
              utbildningssystemet eller vad det nu kan vara fråga om. Tittar
              man på var efterfrågan är som störst är det inom mer kvalificerade
              yrken som det ofta tar längre tid än ett år att utbilda sig till.
            </seg>
            <seg n="6f47d830">
              Sysselsättningsfasen är alltså till för att människor ska få
              vara på arbetsmarknaden, närma sig den och få kontakter, nätverk
              och relationer och stärka sin position samtidigt som de fortsätter
              att söka arbete och har kontakt med sin arbetsförmedlare.
            </seg>
            <seg n="731373ee">
              Jag vill uttrycka mig väldigt tydligt: Det ska vara det som människor
              känner sig stärkta av och som känns meningsfullt. Om man är i
              en verksamhet som känns meningslös och som man inte tycker känns
              okej måste Arbetsförmedlingen informeras så att placeringen bryts.
              Där måste vi andra finnas med, för det duger inte att stå i riksdagens
              talarstol och fortsätta sprida myter. Har man fått vetskap om
              ett missförhållande är det vår medmänskliga skyldighet att ta
              upp det med den lokala arbetsförmedlingen och säga: Den här personen
              kanske inte själv kan ta upp det, men jag har fått reda på att
              där och där är det si och så. Det är att hjälpa människor, Jasenko
              Omanovic. Framför allt måste vi få fler arbetsgivare, såväl ideella
              som privata, som vill ta emot en långtidsarbetslös person.
            </seg>
            <seg n="ac68e09e">
              Jag skulle inget hellre vilja än att ingen enda person skulle
              vara långtidsarbetslös, men vi vet att genomsnittet för de här
              personerna är en arbetslöshet på mer än sju år. Närmare åtta år
              har man prövat olika saker, men man har ändå inte lyckats få en
              anställning trots många åtgärder. Låt oss i stället hjälpas åt
              och se vad vi mer kan göra när de andra sakerna inte har hjälpt
              för att få in en person på arbetsmarknaden.
            </seg>
          </u>
          <note type="speaker" n="3de16366">
            Anf. 110 ALI ESBATI (V):
          </note>
          <u who="unknown" xml:id="i-3d9894c5ad4efdef-51" n="56749e86">
            <seg n="88965a60">
              Fru talman! Nu sade ministern att det var en myt att arbetsmarknaden
              fungerade bättre tidigare. Jag har inte påstått att arbetsmarknaden
              fungerade jättebra förut. Det beror också på vad man menar med
              förut; förut är ett långt tidsbegrepp. Man kan inte hävda att
              eftersom den borgerliga alliansen vann valet 2006 bevisar det
              att det som man sade i valrörelsen var riktigt. Så fungerar det
              inte i verkligheten.
            </seg>
            <seg n="d0522a13">
              Om vi följer siffrorna och ser på den samlade sysselsättningsnivån
              vet vi att idén om att man skulle klämma luft ur systemet och
              därmed få ut fler på arbetsmarknaden som söker jobb och på så
              sätt höja sysselsättningsnivån inte har fungerat. Sysselsättningsnivån
              är inte högre i dag än den var när borgerligheten tog makten.
              Det som har hänt är att man klämt åt dem som är utanför. Fler
              som är arbetslösa är också fattiga. Det är det som har skett,
              inte att fler kommit ut på arbetsmarknaden tack vare att de först
              blivit fattiga och fått ökade incitament.
            </seg>
            <seg n="d4ea48eb">
              Avslutningsvis måste jag säga någonting om sysselsättningsfasen.
              Det är ganska magstarkt att säga att om man får reda på att någonting
              är fel så får man väl gå och anmäla det. Problemet är att människor
              hamnar i en beroendeställning, och därför är det svårt att göra
              det. De exempel vi nu diskuterar är sådana som kommit ut i medierna
              tidigare, inte något som jag råkar känna till men inte kan avslöja.
              Exemplen är många. Därtill har vi, vilket ministern över huvud
              taget inte verkar låtsas om, ett riksdagsbeslut om att nya anvisningar
              till fas 3 ska avslutas. Det borde vara tillräckligt för att säga
              någonting annat än det som ministern sagt i dag om sysselsättningsfasen.
            </seg>
          </u>
          <note type="speaker" n="95a6b378">
            Anf. 111 JASENKO OMANOVIC (S):
          </note>
          <u who="unknown" xml:id="i-3d9894c5ad4efdef-52" n="56749e86">
            <seg n="0db61199">
              Fru talman! Jag vill instämma i det som Ali Esbati säger. De
              fall jag tar upp är de som blivit kända i medierna när man insåg
              hur omfattande det hela var. Ministern kan nu spela teater och
              säga att om du har märkt någonting borde du ha anmält det, men
              det är bara teater, inget annat. Vi behöver i stället tala om
              verkliga människor som har rätt till stöd så att de är rustade
              för att komma närmare arbetsmarknaden. Det är det vi behöver debattera
              i dag. Riksdagen har fattat beslut om att fas 3 ska avskaffas,
              men ministern vägrar att göra det.
            </seg>
            <seg n="ed7ca859">
              Det är olyckligt att debatten blivit som den blivit, fru talman.
              Nu säger ministern att det inte var bättre förr. Ingen av oss
              har i debatten talat om hur det var på 90-talet, början av 00-talet,
              80-talet eller 30-talet. Vad ministern menar vet vi inte, men
              ingen av oss har nämnt det. Plötsligt kom ministern på att tala
              om hur det var förr som om någon hade sagt att det var bättre
              förr.
            </seg>
            <seg n="e7f000f7">
              Vi talar om den situation som folk i dag befinner sig i, den
              situation som levande människor befinner sig i. Riksdagen har
              fattat beslut om att fas 3 ska avskaffas, och ministern har inte
              gjort det. Det är det vi talar om i den här debatten.
            </seg>
          </u>
          <note type="speaker" n="49a2ca4e">
            Anf. 112 Arbetsmarknadsminister HILLEVI ENGSTRÖM (M):
          </note>
          <note n="e2be378f">
            Fru talman! Regeringen har återrapporterat till riksdagen om
            tillkännagivandet i skrivelse 75.
          </note>
          <u who="hillevi_engström_minister_2010" xml:id="i-aea59d22eec1ad7e-0" n="869ea78d">
            <seg n="5f1c7d65">
              Låt mig säga att för dem som är i sysselsättningsfasen har den
              glädjande nog betydelse, och den ger resultat. Tittar vi på årsredovisningen
              och återrapporteringen från Arbetsförmedlingen för 2012 ser vi
              att av dem som lämnat sysselsättningsfasen har i genomsnitt 52
              procent fått arbete jämfört med 24 procent 2011. Det är alltså
              en aktiv arbetsmarknadsåtgärd. Låt oss inte glömma bort det.
            </seg>
            <seg n="290ec9fc">
              Det är också viktigt att poängtera att bland deltagarna är nöjdheten
              god. 87 procent är helt eller delvis nöjda och tycker att det
              är en bra insats. Även det är viktigt. Kvaliteten har ökat, likaså
              andelen i arbetsmarknadsutbildning. För 17 procent av dem som
              är riktigt långtidsarbetslösa finns det, tyvärr, inte en sysselsättningsplats
              att få trots att det är en aktiv arbetsmarknadspolitisk åtgärd.
            </seg>
            <seg n="66be0ffc">
              Av de arrangörer som håller i detta är de allra flesta bra och
              positiva, och de har få deltagare. 90 procent av anordnarna har
              färre än fem deltagare, och nästan nio av tio deltagare är nöjda
              eller delvis nöjda. De ska ha kontakt med en arbetsförmedlare.
              De ska kunna få en arbetsmarknadsutbildning. Vi har förstärkt
              anställningsstödet och handledarstödet. Det är till en oerhört
              låg kostnad som en långtidsarbetslös person kan få ett arbete.
            </seg>
            <seg n="4d73f23e">
              Jag vågar hävda att det har betydelse för människor som är långt
              från arbetsmarknaden. Vi ser ett betydligt bättre resultat i Arbetsförmedlingens
              arbete 2012 än tidigare.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="3b543106">
            19 § Svar på interpellation 2012/13:334 om permanent bemanning
            med inhyrd personal
          </note>
          <note type="speaker" n="5f457ffa">
            Anf. 113 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-53" n="869ea78d">
            <seg n="cd800e0b">
              Fru talman! Ali Esbati har frågat mig om jag gör det ställningstagandet
              att det är i linje med den svenska arbetsmarknadsmodellen att
              arbetsgivare själva startar bemanningsföretag för att systematiskt
              ersätta fasta anställningar med inhyrd personal. Han har också
              frågat mig om jag har för avsikt att närmare utreda situationen
              med permanent bemanning via inhyrning av arbetskraft.
            </seg>
            <seg n="434e00e2">
              Jag vill börja med att påpeka att det inte är otillåtet för en
              arbetsgivare att hyra in arbetskraft i stället för att ha egna
              anställda. Det är heller inte otillåtet för arbetsgivare att själv
              starta bemanningsföretag och hyra ut arbetstagare till sitt eget
              eller andras företag. Bemanningsföretagen fyller en viktig funktion
              på den svenska arbetsmarknaden.
            </seg>
            <seg n="841c2c91">
              Skyddet för bemanningsanställda har nyligen stärkts. En ny lag
              om uthyrning av arbetstagare trädde i kraft den 1 januari 2013.
              Grundprincipen i lagen är att en arbetstagare som är anställd
              i ett bemanningsföretag ska ha minst samma grundläggande arbets-
              och anställningsvillkor som om han eller hon anställts direkt
              av kundföretaget.
            </seg>
            <seg n="8b47a164">
              Det finns även regler som möjliggör för fackliga organisationer
              att kontrollera inhyrning av arbetstagare. När arbetsplatsen har
              kollektivavtal finns särskilda regler i medbestämmandelagen om
              förhandlingsskyldighet i förhållande till den fackliga organisationen
              när det gäller anlitandet av personal utifrån. Dessutom finns
              i vissa fall vetorätt för en facklig organisation i samband med
              att en arbetsgivare avser att låta någon annan utföra arbete för
              hans eller hennes räkning eller i dennes verksamhet, utan att
              vara arbetstagare hos denne.
            </seg>
            <seg n="040f292f">
              Regeringen har, som Ali Esbati nämnt, den 17 januari i år tillsatt
              en utredning om inhyrning och företrädesrätt till återanställning.
              Utredaren ska, i dialog med arbetsmarknadens parter, bland annat
              undersöka omfattningen av inhyrning i samband med arbetsbrist
              och undersöka vilka orsaker som kan ligga bakom arbetsgivarens
              beslut att hyra in arbetskraft i stället för att återanställa.
              Utredningen har precis börjat arbeta, och jag ser fram emot att
              ta del av vad utredningen kommer fram till. Det är inte aktuellt
              att tillsätta någon ytterligare utredning om inhyrning av arbetskraft.
            </seg>
          </u>
          <note type="speaker" n="0ece234b">
            Anf. 114 ALI ESBATI (V):
          </note>
          <u who="unknown" xml:id="i-3d9894c5ad4efdef-54" n="56749e86">
            <seg n="6038222d">
              Fru talman! Tack för svaret! Ministern påpekar att det inte är
              otillåtet för en arbetsgivare att hyra in arbetskraft och inte
              heller att starta bemanningsföretag. Det känner jag naturligtvis
              till. Det är lite grann det som är problemet och det som jag försöker
              diskutera i den här interpellationsdebatten. Jag känner till regelverket.
              Jag känner också till den utveckling som skett på senare tid.
              Det jag bland annat tar upp i interpellationen är exempel från
              journalistiken där osäkra anställningsvillkor är ett stort problem
              i dag. Det är ett slags innovation från arbetsgivarens sida att
              starta egna bemanningsföretag för att de facto ersätta det permanenta
              behovet av arbetskraft med den typen av arrangemang.
            </seg>
            <seg n="d3eeed6f">
              Jag känner också till bakgrunden. År 1991 tog man bort förbudet
              mot uthyrning av arbetskraft. Några år senare avskaffade man skyddsreglerna,
              som fanns för att man skulle undvika väldigt långa uthyrningsperioder.
              Den borgerliga regeringen menade då att det inte skulle bli något
              problem med långa uthyrningstider därför att det var så pass dyrt
              att hyra in arbetskraft. Men som vi har kunnat konstatera gång
              på gång under de 20 år som har gått därefter underskattade man
              definitivt den problematiken.
            </seg>
            <seg n="19855d7d">
              Allt detta känner jag till väldigt väl. Det som jag inte känner
              till, men kanske har en idé om, är regeringens grundsyn på arbetsmarknaden
              och problematiken med uthyrning. Man säger att bemanningsföretag
              fyller en viktig funktion på den svenska arbetsmarknaden. Men
              i all argumentation om varför de gör det har man hittills hänvisat
              till att de kan behövas när det kommer tillfälliga arbetstoppar,
              i vissa typer av arrangemang för att man ska få större flexibilitet
              och så vidare. Men det är nog få som hittills har argumenterat
              för att det är bra om arbetsgivare tillgodoser ett permanent behov
              av arbetskraft med hjälp av bemanningsföretag, som de dessutom
              har startat själva.
            </seg>
            <seg n="227dc896">
              Det man inte tar upp är de verkliga problem som bemanningsanställda
              upplever: svårigheter att organisera sig, utvecklas på jobbet
              och planera sin vardag som skapar stor stress för många. Jag tar
              i interpellationen upp exempel från journalistiken. Till exempel
              har Journalistförbundet gjort en rapport om situationen för de
              bemanningsanställda, där man kan läsa om människor som har svårt
              att planera sin vardag, som alltid tänker på jobbet som bemanningsanställd
              och så vidare.
            </seg>
            <seg n="74512523">
              Men detta är inte något som verkar bekymra arbetsmarknadsministern,
              och därmed gissningsvis inte heller övriga regeringen. Det är
              lite det som jag försöker peka på. När man ser den utveckling
              som har skett borde en ansvarsfull regering kunna fundera på om
              det verkligen är så reglerna ska användas eller om det är dags
              att se över situationen. Där fick jag i och för sig ett klart
              svar från arbetsmarknadsministern: Man avser inte att se över
              situationen, utom med avseende på det som det finns en utredning
              om men som inte är det jag frågade om.
            </seg>
          </u>
          <note type="speaker" n="8b311d74">
            Anf. 115 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-55" n="869ea78d">
            <seg n="0703951a">
              Fru talman! Jag vidhåller att bemanningsbranschen är en viktig
              del av den svenska arbetsmarknaden. Det är en liten del, men den
              har betydelse. Den omfattar ungefär 1,4 procent av antalet sysselsatta
              på svensk arbetsmarknad. Det är varje år drygt 100 000 personer
              som jobbar i bemanningsbranschen. Många kommer från arbetslöshet
              när de får sitt första jobb i bemanningsbranschen.
            </seg>
            <seg n="28da5a7f">
              En väldigt stor andel har kollektivavtal. Jag tror att det är
              ungefär 85 procent. De har också lön mellan uppdragen. Även om
              man är hemma och väntar på ett uppdrag får man faktiskt lön, vilket
              är betydligt bättre än att vara arbetslös. Det kan jag lova.
            </seg>
            <seg n="4c2c4bf6">
              Något som också särskiljer bemanningsbranschen från en del andra
              branscher är att en väldigt stor andel arbetar heltid. Mer än
              70 procent har heltidsanställning till kollektivavtalsenlig lön.
              Ungefär 60 procent är tjänstemän.
            </seg>
            <seg n="d92f0286">
              Det som ibland glöms bort i debatten man kan bli ledsen när Ali
              Esbati gör sig till talesperson för alla människor i bemanningsbranschen
              är att många aktivt väljer att vara bemanningsanställda och inte
              vill få en anställning i kundföretaget. En del tycker att det
              bästa är att få anställning i kundföretaget, och det är nu också
              enklare att få det. Men människor är olika. En del väljer att
              få de olika intressanta uppdragen och byta arbetsgivare och tycker
              att det är det bästa, medan andra tycker att det är bra att vara
              hos en och samma. Jag tycker att det också ska finnas respekt
              för att man har ett anställningsförhållande, en trygghet och en
              utveckling i bemanningsföretaget.
            </seg>
            <seg n="00726e91">
              Som man frågar får man kanske svar. LO:s rapport om synen på
              bemanningsanställda handlar om arbetarkollektivet och ger väl
              inte riktigt hela bilden. Bemanningsbranschens rapporter pekar
              på betydligt mer nöjda medarbetare. För mig som statsråd är det
              viktigt att medarbetare behandlas sjyst och har sjysta och bra
              villkor.
            </seg>
            <seg n="762a28b8">
              Bemanningsanställda är också viktiga som komplement, inte minst
              inom industrin, som är väldigt skakig just nu. Flera industriledare
              säger att visstidsanställningar inte är så viktiga för dem; det
              viktiga är att kunna ha bemanningsanställda. Arbetsmarknaden förändras
              hela tiden. De bemanningsanställda är en viktig och kvalificerad
              del av yrkesarbetarna inom industrin. De jobbar inom olika industrier
              beroende på tillgång och efterfrågan och har sin fasta förankring
              och sin månadslön inom bemanningsföretagen.
            </seg>
            <seg n="b46d3fd9">
              Jag vill precis som Ali Esbati förhindra missbruk och dåliga
              villkor, men jag vill inte förhindra bemanningsföretagen att anställa
              personer, framför allt inte när jag ser hur många långtidsarbetslösa
              och utrikesfödda som får sin första jobbchans tack vare bemanningsföretagen.
            </seg>
          </u>
          <note type="speaker" n="b4e00a6b">
            Anf. 116 ALI ESBATI (V):
          </note>
          <u who="unknown" xml:id="i-3d9894c5ad4efdef-56" n="56749e86">
            <seg n="6681804a">
              Fru talman! Det är glädjande att vi kan vara överens om vissa
              saker. En sådan sak är att människor är olika. Där är vi överens.
              Men lagstiftningen och den här debatten handlar inte primärt om
              det. Debatten handlar om hur man ska utforma regelverket så att
              folk inte ska komma i kläm och behandlas dåligt.
            </seg>
            <seg n="2af1dbbc">
              Det är helt riktigt att det är ganska få som är anställda inom
              bemanningsbranschen, men det är också riktigt att detta har en
              stor effekt på större delar av arbetsmarknaden, särskilt inom
              vissa branscher. Det är lite det som är problemet. Hur förhåller
              man sig till situationer där företag börjar lägga ut vissa delar
              av sitt arbetskraftsbehov på bemanningsföretag? Hur gör man med
              relationen mellan dem som är bemanningsanställda och dem som är
              anställda sedan förut? Många sådana problem dyker upp, och som
              jag försökte säga innebär det en del konkreta utmaningar för arbetstagarna.
            </seg>
            <seg n="d27befbe">
              Arbetsmarknadsministern nämner att det finns kollektivavtal och
              att man har löst det här på ett någorlunda bra sätt på en del
              håll. Ja, som traditionen påbjuder har de fackliga organisationerna
              tagit ansvar för att försöka lösa en del problem som har uppstått
              på vägen. Man har gjort ett gott jobb på en del håll. Men det
              är definitivt inte så att problemen är ur världen, och det är
              absolut inte så att detta bara gäller inom LO och arbetarkollektivet.
              Det var just därför jag i min interpellation och i föregående
              anförande nämnde Journalistförbundet. Man tror gärna att bemanningsfrågan
              bara gäller traditionella arbetaryrken, men den är bredare än
              så.
            </seg>
            <seg n="0a8c6a0b">
              Men så kommer vi till en kärnpunkt när man tar upp den här typen
              av problem. Man tar upp osäkerheten, problemet med att växa på
              en arbetsplats, att många upplever stress och att det i många
              fall är uppenbart att folk skulle kunna få det som ska vara normen
              på svensk arbetsmarknad, nämligen tillsvidareanställning, men
              inte får det. Svaret blir alltid att det kunde ha varit värre,
              att alternativet vore att vara arbetslös i stället. Men det är
              väl inte nödvändigtvis så arbetsmarknaden ser ut? Om man har den
              visionen om arbetsmarknaden, att man kan acceptera nästan hur
              dåliga villkor som helst och vilka problem som helst därför att
              alternativet är arbetslöshet, då får vi knappast en god utveckling
              på svensk arbetsmarknad. Detta menar jag är ett kärnproblem i
              regeringens sätt att förhålla sig till arbetsmarknadspolitiken,
              och det skiner starkt igenom också i svaret på den här interpellationen.
            </seg>
            <seg n="4e5d3aa2">
              Sedan vill jag också understryka det som är rubriken på interpellationen.
              I alla exempel om folk som trivs bra och gärna vill vara bemanningsanställda
              som ministern tog upp i sitt senaste anförande handlade det om
              någonting som närmast liknar vikariepooler; man kommer in och
              gör ett specifikt arbete i en specifik situation. Min interpellation
              handlar om det växande problemet med arbetsgivare som inom vissa
              branscher ersätter permanent behov av arbetskraft med bemanningsanställda.
              Det var det jag undrade om det finns anledning för regeringen
              att se över. Det har vi föreslagit tidigare. Vi ser ett växande
              behov av det. Men jag uppfattar det som ett tydligt svar att regeringen
              inte har tänkt göra det. Regeringen tycker inte att de problem
              som dessa personer vittnar om är värda att göra någonting åt.
            </seg>
          </u>
          <note type="speaker" n="8d8f883a">
            Anf. 117 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-0" n="87271499">
            <seg n="15bd2b34">
              Fru talman! När man läser Ali Esbatis interpellation får man
              intrycket av att det finns ett stort antal företag som saknar
              personal. I stället hyr de in sina anställda när det finns ett
              behov som Ali Esbati säger ofta ett permanent behov.
            </seg>
            <seg n="814b2c80">
              Finns det någon vits för företaget att göra så? Om vi tittar
              på hur lagen ser ut blir det precis som ministern säger. Grundprincipen
              är att arbetstagarna som är anställda i ett bemanningsföretag
              ska ha likadana villkor som de fast anställda. Då faller argumentationen.
            </seg>
            <seg n="efaff975">
              Fru talman! Jag har haft osäkra anställningar. Jag är disputerad
              forskare, och jag har jobbat i ett antal forskningsprojekt på
              ett universitet. Där är man oftast inte fast anställd utan man
              är anställd i projekt under projekttidens gång. Osäkra anställningar
              finns på många ställen. Om vi tittar på bemanningsföretagen kan
              vi se att uppdrag med kortare och längre tider fyller olika behov.
            </seg>
            <seg n="e761cd77">
              Jag har också förmånen att vara kommunpolitiker i Boden. Så sent
              som i går diskuterade vi i fullmäktige ett ärende om bemanning
              av personal på förskolor och skolor, nämligen att hyra in personal
              till dessa befattningar. Det är Socialdemokraterna och Vänsterpartiet
              som styr i den kommunen. Utredningen pekade tydligt på att det
              var bättre att hyra in personal eftersom det gav större kvalitet,
              högre flexibilitet och det var ekonomiskt fördelaktigt för kommunen.
            </seg>
          </u>
          <note type="speaker" n="396b56a3">
            Anf. 118 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-57" n="869ea78d">
            <seg n="1ce9f059">
              Fru talman! Låt mig säga något om att Ali Esbati nämnde Journalistförbundet
              och enkäten. Frågan har varit aktuell inom journalistkåren i 2030
              år, det vill säga frågan om inlasning och utlasning inom SVT,
              TV4 och andra medieföretag. Så fungerar arbetsmarknaden. Det finns
              en programidé som löper under en kort tid, en termin eller två.
              Sedan tas en ny programidé in, och det behövs en annan programledare
              och så vidare. Man kan inte alltid anställa dessa i tillsvidareanställningar.
              Det har funnits tydliga regler som drabbar outsiders, unga nyutbildade
              journalister, i högre utsträckning. De gamla får sitta kvar, och
              det är svårt att få ekonomi och kvalitet i programverksamheten.
            </seg>
            <seg n="426ec995">
              Då måste det vara bättre att vara anställd i ett bemanningsföretag
              så att man kan jobba på olika arbetsplatser till en marknadsmässig
              kollektivavtalsenlig lön. Skulle man mot förmodan jobba i ett
              bemanningsföretag som inte har kollektivavtal nu har de allra
              flesta det har man rätt till samma behandling som den man skulle
              ha fått om man jobbar i kundföretaget. Det finns bra regler som
              är mer robusta än för de anställda som arbetar i ett annat företag
              utan kollektivavtal.
            </seg>
            <seg n="4656ab82">
              Den auktorisation som bemanningsbranschen har innebär att företagen
              granskas utifrån en mängd olika kriterier. Fullföljs inte kriterierna
              mister man sin auktorisation och medlemskapet i branschorganisationen.
            </seg>
            <seg n="d79b354e">
              Bemanningsbranschen, Ali Esbati, tecknar kollektivavtal direkt
              med till exempel LO, inte med Byggnads, inte med Fastighetsanställdas
              Förbund, utan direkt med LO. Det finns otroligt starka regler
              i Sverige när det gäller bemanningsföretag. De är till och med
              så starka att den svenska regeringen har blivit stämd inför EU-kommissionen
              för att det finns för rigida regler.
            </seg>
            <seg n="a9fedafa">
              Ali Esbatis världsbild kan inte delas av så många. Däremot ska
              de företag som missbrukar eller behandlar människor illa sättas
              åt, inte bemanningsföretag generellt.
            </seg>
          </u>
          <note type="speaker" n="0524b674">
            Anf. 119 ALI ESBATI (V):
          </note>
          <u who="unknown" xml:id="i-3d9894c5ad4efdef-58" n="56749e86">
            <seg n="ec8a37eb">
              Fru talman! Nu handlar inte min interpellation om att sätta åt
              bemanningsföretag generellt, utan den handlar om det specifika
              problemet att arbetsgivare i stället för att tillgodose ett permanent
              behov av arbetskraft på det sätt som ska vara norm på svensk arbetsmarknad
              använder sig av bemanningsföretag. Det tycks ministern inte ha
              några problem med.
            </seg>
            <seg n="2cca0d6d">
              Det var bra att Johan Johansson från Moderaterna nämnde sitt
              eget exempel. Osäkra anställningar ser naturligtvis olika ut.
              Alla anställningar som inte är fasta är inte ofasta på samma sätt.
              Projektanställningar med specifikt projektsyfte hör till den typ
              av anställningar som kan vara bra med arbetstagare med en stark
              ställning på arbetsmarknaden, medan det finns andra typer av anställningsformer
              som är mycket osäkra, till exempel springvikariat.
            </seg>
            <seg n="8bee5ef0">
              Jag tror också att Johan Johansson skulle få en del annorlunda
              svar om han kollade lite närmare med sina forskarkolleger. Har
              de alltid ansett att det är oproblematiskt med osäkra anställningar?
              Det tror inte jag. Jag vet att de är ett stort problem för många.
            </seg>
            <seg n="33e49d00">
              För både journalistiken och forskningen kan anställningen påverka
              sättet som man jobbar på, om man har den tryggheten i anställningen
              som gör att man kan jobba på det sätt som det är tänkt att man
              ska jobba. Det är ett intressant exempel.
            </seg>
            <seg n="8a885693">
              Det handlar om hur man ser på normen på arbetsmarknaden. Ska
              en tillsvidareanställning vara norm, eller ska det vara möjligt
              för arbetsgivare att gå runt denna norm, bland annat med hjälp
              av bemanningsföretag? Där anser jag att regeringen inte har någon
              som helst intresse av att göra något åt problemet.
            </seg>
          </u>
          <note type="speaker" n="588ee435">
            Anf. 120 Arbetsmarknadsminister HILLEVI ENGSTRÖM (M):
          </note>
          <u who="hillevi_engström_minister_2010" xml:id="i-3d9894c5ad4efdef-59" n="869ea78d">
            <seg n="1c1f8bc3">
              Fru talman! Tack för debatten! Den var klargörande och bra.
            </seg>
            <seg n="ff5d17e5">
              Det är viktigt att poängtera att normen på den svenska arbetsmarknaden
              är tillsvidareanställningar. Så är det i dag, och så kommer det
              att vara. 1,4 procent jobbar i bemanningsbranschen. Totalt på
              ett år är det ungefär 100 000 personer. Framför allt är det många
              som kommer från arbetslöshet in på ett riktigt arbete. 85 procent
              av företagen i branschen har kollektivavtal. Det är viktigt för
              arbetsmarknadens funktionssätt.
            </seg>
            <seg n="091925ec">
              Den här formen av anställning tror jag kommer att öka lite grann,
              men den kommer ändå inte att få särskilt stora proportioner. För
              en arbetsgivare är det mellan 20 och 30 procent dyrare att ha
              en person bemanningsanställd än direkt anställd i företaget.
            </seg>
            <seg n="d753cfff">
              Det här har varit en viktig diskussion, och vi kommer säkert
              att diskutera frågan vidare.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="12472b2d">
            20 § Svar på interpellation 2012/13:286 om nya jobb i Storuman
            och Tärnaby
          </note>
          <note type="speaker" n="9a1e78ad">
            Anf. 121 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-60" n="9d5115fc">
            <seg n="8f8e1415">
              Fru talman! Isak From har frågat mig vad jag avser att göra för
              att undanröja hindren för nya jobb och utveckling av Tärnaby och
              Björkvattsdalen.
            </seg>
            <seg n="dae52eef">
              Isak From motiverar uteslutande sin fråga med att redogöra för
              den planerade Rönnbäcksgruvan i Storuman. Företaget som planerar
              nickelbrytning i Rönnbäcken innehar tre bearbetningskoncessioner,
              vilka samtliga har överklagats och som för närvarande bereds inom
              Regeringskansliet för prövning av regeringen.
            </seg>
            <seg n="c96a511f">
              Jag delar Isak Froms uppfattning att tillståndsprocessen har
              tagit lång tid, vilket är beklagligt. Jag vill dock understryka
              att anledningen till att behandlingen av ärendena har dragit ut
              på tiden är att två av koncessionerna har varit föremål för rättsprövning
              i Högsta förvaltningsdomstolen inte att prövningsinstanserna har
              tagit omotiverat lång tid på sig att handlägga ärendena. Den tredje
              koncessionen överklagades till regeringen i slutet av december
              2012, och regeringen handlägger prövningen av de tre koncessionerna
              samlat och skyndsamt. Med anledning av den pågående prövningsprocessen
              kan jag inte kommentera det enskilda ärendet ytterligare.
            </seg>
            <seg n="183bca67">
              Gruvnäringen har uttryckt önskemål om att handläggningstiderna
              för att meddela miljötillstånd bör kortas. Miljöprövning görs
              av mark- och miljödomstolen och normalt efter att koncession har
              meddelats av bergmästaren. Att förkorta handläggningstiderna för
              miljötillstånd är en högt prioriterad fråga för regeringen. Regeringen
              har därför genomfört ett flertal åtgärder för att förenkla och
              samordna miljöprövningen och korta handläggningstiderna. Länsstyrelsernas
              miljöprövningsdelegationer och mark- och miljödomstolarna har
              också tillförts extra resurser. En viktig utgångspunkt för miljöprövningen
              är att prövningen inte ska vara mer komplicerad än vad som krävs
              med hänsyn till skyddet för miljön och människors hälsa.
            </seg>
          </u>
          <note type="speaker" n="a29e7cf3">
            Anf. 122 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-5" n="2b9ab410">
            <seg n="0f4d4a7c">
              Fru talman! Tack, näringsminister Annie Lööf, för svaret trots
              att det tog ministern två månader att svara på interpellationen.
              Men jag förstår att näringsministern kanske har varit upptagen
              med annat.
            </seg>
            <seg n="af092763">
              Jag har ställt den här interpellationen med utgångspunkt i möjligheten
              till jobb i Västerbottens fjällkommuner, med bäring på möjliga
              och troliga gruvetableringar. Nu har långa ledtider och en absurd
              juridisk process gjort att gruvetableringen blivit till en eventuell
              gruvetablering i Tärnaby.
            </seg>
            <seg n="12b888d1">
              Jag ställde interpellationen till näringsministern för att ge
              Sveriges näringsminister möjlighet att svara på om det finns några
              andra idéer för att få jobb, nya företag och arbetstillfällen
              i Storuman. Hade jag velat ha ett enskilt svar hade jag ställt
              interpellationen till miljöministern. Nu tycker jag ändå att näringsministerns
              svar ser ut som miljöministerns svar.
            </seg>
            <seg n="91a32528">
              Jag hade för några veckor sedan möjlighet att debattera med Peter
              Norman om det faktum att Vattenfall med regeringens godkännande
              lägger ned Inlandskraft och det faktum att det verkar som att
              Vattenfall tvingas varsla flera hundra i Sverige, något som också
              kan drabba Storuman, som är en stor vattenkraftsproducerande kommun.
              Vattenfalls Inlandskrafts arbete genererade drygt 2 000 nya jobb
              och involverade drygt 200 företag i 20 kommuner i Norrlands inland.
            </seg>
            <seg n="6b7284a8">
              Vi har tidigare här i kammaren i dag debatterat med it-minister
              Anna-Karin Hatt om den usla mobilkapaciteten i landet, bland annat
              i fjällvärlden. Vi har lyft fram exempel på att det under påskhelgen
              och de stora turisthelgerna är omöjligt att kommunicera med mobilteknik
              i fjälldalarnas turistanläggningar i Borgafjäll, Kittelfjäll,
              Tärnaby, Hemavan, Ammarnäs och så vidare.
            </seg>
            <seg n="13a4d95a">
              För att det ska kunna skapas nya jobb och för att företagare
              inom besöksnäringen ska vilja etablera sig i de här delarna av
              landet krävs det en politik också på det området. Återigen kan
              jag konstatera att jobb och näringspolitik inte är regeringens
              skarpaste kniv i lådan.
            </seg>
            <seg n="53f0ef07">
              Fru talman! Min interpellation har i huvudsak bäring på om gruvnäring
              enligt regeringens mening är möjlig i Tärnaby eller någon annanstans
              inom renbetesområdet. Vi har flera olika ansökningar på gång,
              bland annat i Stekenjokk i Vilhelmina kommun, där Boliden tidigare
              har haft brytning. Nu verkar det som att även en nyöppning av
              en tidigare befintlig gruva i Vilhelmina är problemfylld av ansöknings-
              och överklagningsskäl.
            </seg>
            <seg n="fd247541">
              Gruvföretaget IGE Resources ville starta en nickelgruva nära
              Tärnaby i Västerbotten. Det kunde ha blivit det största företaget
              i länet. Gruvföretaget hade och har fortfarande stora planer och
              tänker satsa många miljoner kronor på en nickelgruva. Nickel är
              en efterfrågad produkt, inte minst inom stålindustrin, och är
              viktig även i Sverige. Projektet har gång på gång stoppats av
              överklagningar.
            </seg>
            <seg n="11c9ab75">
              Jag kan inte tänka mig att det var lagstiftarens uppfattning
              att man skulle kunna överklaga in absurdum hur länge som helst.
              Nu har överklagningarna om bearbetningskoncessionerna hamnat på
              regeringens bord, och då är det rimligt att regeringen kan svara
              inte att det handläggs så skyndsamt som möjligt på vilka stötestenarna
              är. När kommer det besked?
            </seg>
          </u>
          <note type="speaker" n="fe06e2a3">
            Anf. 123 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-1" n="87271499">
            <seg n="0fe54b3b">
              Fru talman! Långa miljöprövningar och rättsprocesser har naturligtvis
              påverkat det här projektet högst väsentligt. Men det finns mycket
              annat som har påverkat det. Jag tror bestämt att diskussionen
              om en höjd mineralavgift, eller en så kallad gruvskatt, har haft
              stor betydelse. Vänsterpartiet var tidigt ute med 10 procent,
              och Miljöpartiet hakade på. Ledande socialdemokrater från norra
              Sverige hakade på. Det togs upp på DN Debatt, i Norrbottens-Kuriren
              och så vidare.
            </seg>
            <seg n="d423acc5">
              När diskussionen stod som högst skickade IGE Resources ut ett
              pressmeddelande att de väljer bort att investera 10 miljarder
              i Tärnaby mot två gruvprojekt i Afrika. Självfallet har den annalkande
              gruvskatten haft betydelse, då den gör att IGE Resources investeringskalkyl
              förändras radikalt.
            </seg>
            <seg n="65041aa6">
              Gruvor med svag lönsamhet kommer att avvecklas. Nya gruvor blir
              svåra att finansiera, som den vid Tärnaby. Det enda en företagsledning
              kan kontrollera är kostnadsbilden. Intäkterna bestäms av en nyckfull
              världsmarknad. Det måste man ha i minnet när man tänker på allt
              detta. Det handlar inte bara om rättsprocesser, miljöprövningar
              och så vidare, som jag i och för sig tycker borde kunna kortas
              väsentligt.
            </seg>
            <seg n="5c6c83dd">
              Med en gruvskatt riskerar många av gruvprojekten att aldrig bli
              av. De förespråkare som finns utsätter faktiskt gruvnäringen och
              de boende i gruvkommunerna för den oro som detta medför.
            </seg>
            <seg n="2ddb897b">
              Nu finns det många gruvprojekt. Isak From har nämnt Stekenjokk.
              Jag kan nämna Kallak, Laver och en del andra gruvprojekt som är
              på gång.
            </seg>
            <seg n="689b0770">
              Jag tror att det är viktigt att vi har generellt goda förutsättningar
              för allt näringsliv, oavsett om det är besöksnäring, gruvnäring
              eller fordonstillverkning. Vi kan inte ha särskilda villkor för
              någon särskild bransch, för då snedvrider vi vår näringslivsstruktur.
            </seg>
          </u>
          <note type="speaker" n="b220b78c">
            Anf. 124 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-61" n="9d5115fc">
            <seg n="145fa85a">
              Fru talman! Låt mig inledningsvis slå fast något självklart för
              en centerpartistisk näringsminister: Jobb och näringspolitik är
              grunden för Sveriges utveckling, för att jobb ska skapas och för
              att vi ska ha råd att finansiera en god bredbandstillgång, god
              service och god välfärd. Det är därför denna regering har satsat
              på att sänka arbetsgivaravgiften, sänka skatter och jobba med
              att korta handläggningstider.
            </seg>
            <seg n="eca678c6">
              Det är därför Socialdemokraternas krav på fler jobb ekar väldigt
              tomt när man vill fördubbla arbetsgivaravgifter, öka bolagsskatten
              med 8 miljarder och försämra möjligheterna för tjänsteföretag
              och vårdföretag runt om i hela landet. Kom inte och tala om för
              mig som centerpartistisk näringsminister hur man skapar jobb och
              tillväxt runt om i hela landet!
            </seg>
            <seg n="0659583e">
              Sedan 2006 har denna regering fördubblat anslagen till kommersiell
              service, för att bara ta ett tydligt exempel. Vi har också nästan
              fördubblat anslagen till enskilda vägar sedan tiden då Socialdemokraterna
              satt vid makten. Dessutom har vi bara i höstas lagt en bredbandsmiljard
              för att se till att skapa god tillgång till bredband. Det är viktiga
              förutsättningar för att skapa jobb och tillväxt runt om i vårt
              land.
            </seg>
            <seg n="9e6b0987">
              Låt mig gå in på den andra frågan, som interpellationen egentligen
              handlar om, nämligen en absurd juridisk process, som Isak From
              kallar det. Vill Isak From plocka bort möjligheten till överklaganden
              för de olika sakägarna i frågan? Vill Isak From att vi inte ska
              ha en rättsprocess i detta land, där ministern i stället ska ge
              utslag i en interpellationsdebatt och inte genom att pröva de
              olika intressena, som vi ska göra enligt lagstiftningen?
            </seg>
            <seg n="e9f38d0f">
              Jag tycker inte att det är seriöst att kräva svar här i kammaren
              en kväll i april, utan det ska givetvis prövas enligt den praxis
              och den lagstiftning som vi har.
            </seg>
            <seg n="6cc96c76">
              Som näringsminister har jag det samlade ansvaret för gruv- och
              mineralfrågor i regeringen, och när interpellationen explicit
              handlade om Rönnbäcksgruvan var det självklart för mig att svara
              vad regeringen gör för att korta handläggningstiderna. Vi har
              lagt extra resurser på mark- och miljödomstolarna och på miljöprövningsdelegationerna.
              Vi har skapat en bättre transparens i tillståndsprocesserna. Dessutom
              har Isak Froms eget hemlän Västerbotten fått ett särskilt uppdrag
              att se till att jobba just med processerna vad gäller gruvverksamheten.
              Det uppdraget fick de i höstas. På många olika fronter arbetar
              regeringen nu effektivt för att korta handläggningstiderna.
            </seg>
            <seg n="244b6a13">
              Jag får frågan från Isak From: Vilka är stötestenarna? Jag tycker
              att det borde vara ganska självklart för en politiker som Isak
              From, som är väl insatt i detta, att det är olika riksintressen
              som står mot varandra. Det är till exempel rennäring och miljöintressen,
              men det är också riksintresset av mineralutvinning. Detta kräver
              noggranna överväganden, och det är det som är stötestenen i detta.
              Det är därför det finns möjlighet till överklagande, och det är
              därför vi i regeringen ska pröva detta samlat. Den sista koncessionen
              kom in för bara några månader sedan, i december, och vi kommer
              att pröva detta så skyndsamt som möjligt.
            </seg>
          </u>
          <note type="speaker" n="845fac68">
            Anf. 125 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-6" n="2b9ab410">
            <seg n="58cb2c99">
              Fru talman! Jag måste säga att Johan Johansson gör ett löjligt
              inlägg, men jag tackar ändå för det, för jag kommer att använda
              det för att visa på Moderaternas oseriositet i den här frågan.
              Här plockar man in något som Socialdemokraterna över huvud taget
              inte står för. Någon extra bolagsskatt eller extra mineralskatt
              har Socialdemokraterna inte föreslagit. Det kan hända att andra
              partier har gjort det, men det får stå för dem.
            </seg>
            <seg n="ac9eb682">
              Frågan handlar om något som har pågått i sex sju år, nämligen
              hur man ska kunna starta en gruvetablering som dessutom redan
              är inlyst en gång genom vattenregleringen. Det är ju i huvudsak
              inom vattenregleringsområdena. Överklagande instanser, bland annat
              rennäringsföretagen, har också fått ersättning för dessa intrång
              en gång redan. Det är möjligt att de ska få det en gång till,
              och det är också mycket möjligt att gruvbolaget ska betala betydande
              summor till rennäringsföretagen så småningom. Men först och främst
              måste man ha en handläggning och en möjlighet till prövning.
            </seg>
            <seg n="cd344f45">
              Vad jag menar med en absurd juridisk process är det faktum att
              man överklagar överklagandet in absurdum hur länge som helst.
              Det finns inget stopp på överklagandet. Om man har beslutat sig
              för att sätta stopp för mineralbrytning kan man med den juridiska
              processen i dag faktiskt göra det. Det är detta som har gjort
              att IGE Resources tyvärr har valt att satsa på mineralfyndigheter
              i Kongo, där man har betydligt sämre minerallagstiftning än i
              Sverige.
            </seg>
            <seg n="5fb943c0">
              Vi har förmodligen världens bästa miljölagstiftning på området.
              Just därför är det också så viktigt att vi kan fortsätta att bryta
              mineraler även inom renbetesområdet. Nästa gång kanske man hittar
              mineraler i Nordmaling. Inom renskötselområdet i Nordmaling har
              vi samma processer i dag.
            </seg>
            <seg n="8f973ce0">
              Jag menar också att detta är ett kulturellt betingat beteende.
              Man har traditionellt ingen erfarenhet av gruvnäring i området.
              I Skelleftefälten och i Skellefte älvdal har man haft mineralutvinning
              i 100 år, och där funkar det mycket väl att ha rennäring, gruvnäring,
              skogsnäring och annan näring sida vid sida. Men man måste också
              samtala med varandra, och jag ser fram emot det arbete som Västerbotten
              ska göra för att om möjligt hitta utvägar här.
            </seg>
            <seg n="bddea17e">
              Efter många, många år fick Dragon Mining till slut miljötillstånd
              för en underjordsbrytning där man hade haft dagbrottsbrytning
              ovan jord. Nu riskerar kommande miljöprocesser också att dra ut
              på tiden. Det är klart att Sveriges riksdag och regering har ett
              ansvar här. Det är beklagligt när nu regeringen har presenterat
              en mineralstrategi att man inte har överlämnat den till riksdagen,
              så att riksdagen kan fastslå en mineralstrategi för Sverige som
              alla partier kan ställa sig bakom. Det kanske näringsministern
              kan svara på. Är det här bara Centerpartiets mineralstrategi,
              eller är det regeringens mineralstrategi? Och skulle vi inte om
              möjligt ha kunnat ha en svensk mineralstrategi?
            </seg>
            <seg n="3142f7f7">
              Det som pågår just nu är väldigt olyckligt, för det sliter upp
              stora sår, och ju längre processen pågår, desto större blir såren
              i bygderna.
            </seg>
          </u>
          <note type="speaker" n="0b6a9941">
            Anf. 126 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-2" n="87271499">
            <seg n="7c3ee3df">
              Fru talman! Isak From får gärna använda mig som exempel framöver.
            </seg>
            <seg n="b6ee1f94">
              Jag glömde i mitt första anförande att säga att en stor majoritet
              av de socialdemokratiska kommunalråden i Västerbotten i Sveriges
              Radios enkät sade att de förordar en mineralskatt. När vi behandlade
              NU14 Mineralpolitik hade Socialdemokraterna i riksdagen ett eget
              alternativ, där de förordade höjda avgifter för mineralnäringen.
              Det bör alltså inte vara någon direkt nyhet. Dock ställde sig
              Socialdemokraterna inte bakom samma förslag som Vänsterpartiet
              och Miljöpartiet.
            </seg>
            <seg n="71bcd781">
              Interpellationen handlar om nya jobb i Storuman och Tärnaby.
              Gruvnäringen är naturligtvis ett av de alternativ som har funnits.
              Jag tror att debatten om gruvskatten, som var på sin topp i februari,
              faktiskt hade en påverkan på IGE Resources.
            </seg>
            <seg n="1c81aacf">
              Själva frågeställningen handlar dock om att balansera motstridiga
              intressen, och det är det som är dilemmat och utmaningen när vi
              talar om gruvnäringen. Den ska leva i samklang med rennäring,
              besöksnäring, upplevelseindustri, skogsnäring och en massa andra
              intressen. Att hantera detta är själva utmaningen.
            </seg>
            <seg n="cb62271d">
              Regeringens mineralstrategi, med de fokusområden som finns och
              de uppdrag som har getts, har blivit en grund att börja dialogen
              med de intressenter som finns för att faktiskt lösa de problem
              som uppstår. De problemen kan bara lösas genom en dialog underifrån
              och upp.
            </seg>
          </u>
          <note type="speaker" n="0dc0da22">
            Anf. 127 HELENA LINDAHL (C):
          </note>
          <u who="helena_lindahl_c5f81e" xml:id="i-7b2c17ef9373d99d-0" n="35de2d12">
            <seg n="601356e5">
              Fru talman! Jag reagerade när min Västerbottenskollega Isak From
              talade om gruvetableringen i Tärnaby som om den inte skulle bli
              av. Visst finns det fortfarande en möjlighet att den blir av?
              Då tycker jag att man ska fråga näringsministern vad hon tänker
              undanröja för hinder om den händelsevis inte blir av.
            </seg>
            <seg n="d8ae7c3b">
              Jag tycker inte att vi ska ta ut händelserna i förväg. Fyndigheterna
              finns ju där de finns, och det är ingen som har sagt att brytningen
              inte kommer att bli av.
            </seg>
            <seg n="3e78cb4f">
              Vi vet också att detta är en betydelsefull satsning för Storumans
              kommun och för Tärnaby, men vi ska inte förglömma turismen och
              vindkraftssatsningarna. Det är alltså väldigt mycket på gång även
              i den här delen av landet. Vi ska inte glömma bort det. Vi tenderar
              att diskutera som om detta inte fanns, och jag tycker att vi också
              ska framhålla det positiva i bilden.
            </seg>
            <seg n="24ff1256">
              När det gäller Inlandskraft vet också Isak From varför man har
              dragit sig tillbaka. Både du och jag har varit involverade i den
              diskussionen och tagit reda på fakta. Vattenfall anser att man
              har lagt ned väldigt mycket pengar. Man hade också bestämt sig
              för att dra sig tillbaka vid en viss satsning. Jag håller med
              om att det är olyckligt, för det var en väldigt bra verksamhet
              som också gav stöd till många inte bara garantier för ekonomi
              och lån utan också för coachning och information. Man har dock
              sagt att man inte kommer att lämna de orter där man har varit
              verksam, utan man ser på andra möjligheter att hjälpa till.
            </seg>
            <seg n="29595e11">
              Slutligen vill jag påpeka att vad Norrland och inlandet behöver
              är en positiv bild. Ofta när vi debatterar här i kammaren tenderar
              vi att prata om den negativa, dystra platsen där bara elände finns.
              Jag skulle vilja betona att Norrland, Norrlands inland och Storumans
              kommun, som vi nu pratar om, med sina naturresurser bidrar till
              en stor del av Sveriges ekonomi. Det tycker jag också är en viktig
              bild att förmedla.
            </seg>
          </u>
          <note type="speaker" n="b9053444">
            Anf. 128 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-62" n="9d5115fc">
            <seg n="aed92a1a">
              Fru talman! Jag kan konstatera att Isak From förmodligen har
              fått sin interpellation besvarad eftersom han i sitt senaste debattinlägg
              verkade vilja diskutera helt andra frågor, såsom mineralstrategi
              och jobb och tillväxt i hela landet. Därför skulle jag vilja fortsätta
              att bemöta Isak From vad gäller jobb och tillväxt i hela landet.
            </seg>
            <seg n="9ae5c776">
              Basen för detta är goda villkor för företagande. Regeringen har
              sedan 2006 gjort oerhört många reformer för att stärka utvecklingskraften
              runt om i landet, genom kapitalförstärkningen men också genom
              regelförenkling och satsning på infrastruktur.
            </seg>
            <seg n="668f1db0">
              Om vi kommer till mineralstrategin, som debatten kommer att handla
              om lite senare, kan jag bara konstatera att vi har ett uppdrag
              som vi ger, och det är att man ska ta fram en plattform tillsammans
              med rennäringen för att utveckla dialogen och samtalen där emellan.
            </seg>
            <seg n="ab7702ca">
              Det behöver förstärkas. Ska vi ha en gruv- och mineralnäring
              runt om i Sverige måste det ske i samklang med det lokala samhället
              och i samklang med miljön. Därför krävs det utvecklade samverkansformer
              för att det här ska göras möjligt.
            </seg>
            <seg n="cf26f4a9">
              Sedan frågar Isak From: Hur kommer det sig att regeringen inte
              låter riksdagen fatta beslut om Sveriges mineralstrategi? Det
              är väldigt enkelt. Regeringen föreslår inga författningsändringar.
              Det vi föreslår påverkar heller inte budgeten. Av dessa skäl behandlas
              inte just strategin i riksdagen. Det är inget nytt sätt att arbeta
              på.
            </seg>
            <seg n="f507ba3e">
              Jag kan påminna Socialdemokraterna om hur det såg ut 2005 och
              2006 när Socialdemokraterna satt vid makten. Känns följande titlar
              igen? Innovativa Sverige , en strategi som antogs 2005 av den
              socialdemokratiska regeringen, gick inte till riksdagen. Metallurgi
              är en strategi antagen 2004. IT- och telekombranschen är antagen
              2005. Skogs- och träindustrin är antagen av regeringen 2005. Läkemedel,
              bioteknik och medicinteknik är antagen 2005. Flyg- och rymdindustrin
              En del av Innovativa Sverige är antagen 2005. Fordonsindustrin
              är en strategi som Näringsdepartementet och regeringen arbetade
              fram under S-styre, antagen 2005.
            </seg>
            <seg n="ece74ca5">
              Den gemensamma nämnaren för alla de här strategierna var att
              de antogs av regeringen och att de inte skickades till riksdagen.
              Det gjorde de inte ens av socialdemokratiska regeringar. Det är
              praxis, och det är för att det inte är några författningsändringar
              utan strategier och visionsdokument framåt.
            </seg>
            <seg n="fe36742f">
              När det kommer lagstiftningsförändringar eller budgetpåverkande
              förändringar ska det givetvis läggas fram på riksdagens bord för
              att man ska debattera och fatta beslut om det det förutsätter
              jag att även socialdemokratiska regeringar gjorde.
            </seg>
            <seg n="520b6c9a">
              Men det är inget märkligt att mineralstrategin arbetas fram tillsammans
              med akademi, med näringslivet och med andra aktörer. Den skrivs
              av regeringen. Den antas av regeringen. Så har många socialdemokratiska
              regeringar gjort före Isak Froms tid, och det kommer den här regeringen
              att fortsätta med.
            </seg>
          </u>
          <note type="speaker" n="dbbe784c">
            Anf. 129 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-7" n="2b9ab410">
            <seg n="295fd758">
              Fru talman! Näringsministern hävdar att man gör väldigt mycket.
              Trots det har vi en skenande arbetslöshet. Drygt 400 000 är fortfarande
              utan jobb. Tydligen behövs det mer. Jobben är fortfarande inte
              regeringens skarpaste kniv i lådan.
            </seg>
            <seg n="5cbb39b7">
              Men om vi pratar om Tärnaby och Storuman och om vi faktiskt tror
              att det blir en gruvetablering i Björkvatttsdalen, att IGE Nordic
              till slut får sina tillstånd och att regeringen till slut fattar
              beslut kommer det upp en hel del andra frågor.
            </seg>
            <seg n="53e93da8">
              Hur ska vi göra med bostadssituationen? Hur ska vi göra med infrastruktursituationen?
              Och hur ska vi göra med utbildningssituationen?
            </seg>
            <seg n="0059b208">
              Redan i dag råder det stor brist på kompetent arbetskraft för
              gruvnäringen. Det är bra. Det finns möjligheter till nya jobb
              om man använder utbildningsmöjligheterna rätt, om man till exempel
              ger Arbetsförmedlingen riktade uppdrag att utbilda i stället för
              att kasta pengarna i sjön, som man gör nu till ingen nytta.
            </seg>
            <seg n="b5e8b0e6">
              Hur gör man med bostadssituationen? Vi upplever just nu bostadssituationen
              uppe i malmfältet. Vi vet vad som händer uppe i malmfältet. Ska
              det fortsätta att hända? Eller kan vi redan nu börja planera för
              nya lägenheter i Tärnabyområdet?
            </seg>
            <seg n="4bd64190">
              Hur gör vi med infrastruktursituationen? Nu har faktiskt Storuman
              varit väldigt framsynt. Tillsammans med Region Västerbotten har
              man satsat på en järnvägsterminal, en godsterminal, som är väldigt
              fin. Jag har själv besökt den. Det är väldigt framsynt. Jag hoppas
              också att Storuman kommer att få nytta av den mer än i dag då
              man faktiskt bara skickar timmer ut till kusten.
            </seg>
          </u>
          <note type="speaker" n="696658ec">
            Anf. 130 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-63" n="9d5115fc">
            <seg n="c8f0f315">
              Fru talman! Jag kan konstatera att frågan om huruvida regeringen
              ska lägga fram en strategi eller inte till riksdagen därmed får
              anses besvarad. Och debatten dog i och med den tydlighet som socialdemokratiska
              statsråd tidigare har visat när man har presenterat sådana här
              strategier som regeringens egna dokument.
            </seg>
            <seg n="514cdff3">
              Isak From säger att Sverige har stora utmaningar med jobb och
              företagande. Ja, det är tufft på många håll i landet. Därför har
              regeringen i dag presenterat ett konjunkturpaket omfattande 3
              miljarder över två år, innevarande år och 2014. Det är 3 miljarder
              som går till yrkesvuxplatser, praktikplatser runt om i landet,
              förstärkta regionala tillväxtanslag till åtta riktigt utsatta
              regioner i landet men också infrastruktursatsningar på 1,2 miljarder.
            </seg>
            <seg n="8bd40586">
              Det är breda satsningar som ska komplettera den offensiva tillväxtbudget
              som vi lade fram i höstas på 23 miljarder.
            </seg>
            <seg n="c6c93c1d">
              Vi ska också komma ihåg att när vi i regeringen lade en 23-miljarders
              puck i höstens budget valde Socialdemokraterna att säga: Det där
              var för mycket. Ni gasar för mycket. Och man hade i sin höstbudget
              eller i sin motion många färre miljarder. Man tyckte att vi hade
              saltat för mycket.
            </seg>
            <seg n="05f3a8f3">
              Jag kan konstatera att regeringen valde rätt. Vi valde att satsa
              på forskning, infrastruktur, innovation och företagsamhet. Socialdemokraterna
              valde i höstas en annan väg.
            </seg>
            <seg n="3e88ce8e">
              Vad gäller bostäder, kompetensförsörjning och infrastruktur inom
              gruv- och mineralområdet jobbar vi i regeringen nu efter vår mineralstrategi
              och med det mineralforum som vi nu upprättar och som jag är ordförande
              i.
            </seg>
            <seg n="134dbab9">
              Tillsammans med Malmfältsgruppen kommer vi att fortsätta att
              arbeta för ett helhetsgrepp för att stärka län som Västerbotten
              och Norrbotten men också Bergslagen, som har en aktiv och väl
              fungerande gruvverksamhet.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="3aaf75b3">
            21 § Svar på interpellation 2012/13:292 om åtgärder för den svenska
            mineralnäringen
          </note>
          <note type="speaker" n="4459c07d">
            Anf. 131 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-64" n="9d5115fc">
            <seg n="1626780c">
              Fru talman! Karin Åström har frågat mig om jag avser att verka
              för att regeringen skickar Sveriges mineralstrategi till Sveriges
              riksdag för behandling och politisk förankring.
            </seg>
            <seg n="087f038f">
              Det är glädjande att Karin Åström ser potentialen i Sveriges
              mineralstrategi, som regeringen nyligen har presenterat, för att
              utveckla den svenska gruv- och mineralnäringen.
            </seg>
            <seg n="8adf66d2">
              Karin Åström nämner i interpellationen bostads- och kompetensförsörjning
              samt investeringar i forskning, innovation och infrastruktur för
              godstransporter som viktiga frågor att adressera för att utveckla
              gruvnäringen. Dessa frågor, och många fler, behandlas i Sveriges
              mineralstrategi. Dessutom har regeringen genomfört kraftfulla
              satsningar på just forskning, innovation och infrastruktur med
              åtgärder riktade till gruvnäringen genom forsknings- och infrastrukturpropositionerna
              och den nationella innovationsstrategin, som presenterades under
              hösten 2012.
            </seg>
            <seg n="5370b467">
              Med Sveriges mineralstrategi ska Sveriges mineraltillgångar nyttjas
              på ett långsiktigt hållbart sätt i samklang med miljö och natur-
              och kulturvärden. I strategin identifieras fem strategiska områden
              och elva åtgärdsområden som viktiga att adressera för att Sveriges
              gruvnäring ska kunna expandera i takt med de möjligheter som rådande
              starka efterfrågan på metaller ger. 19 konkreta åtgärdspunkter
              presenteras. Strategin har tagits fram i en omfattande dialog
              mellan regeringen och gruv- och mineralnäringen och andra aktörer
              som bidrar till eller berörs av gruvnäringens verksamhet.
            </seg>
            <seg n="926e7146">
              Samtliga av åtgärderna som presenteras i strategin kan genomföras
              inom befintligt regelverk och inom av regeringen anslagna medel.
              Strategin är därför inte i formen av en proposition som behöver
              behandlas av riksdagen.
            </seg>
          </u>
          <note type="speaker" n="37936665">
            Anf. 132 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-0" n="ffd6ffaf">
            <seg n="bdfae432">
              Fru talman! Tack för svaret! Den förra interpellationen tog upp
              en hel del av de frågeställningar som statsrådet och jag nu ska
              debattera. Jag kommer senare att återkomma till frågan om det
              där för åtta år sedan och vår regering som tog fram några branschprogram.
            </seg>
            <seg n="a86a76c7">
              För ett år sedan fick vi majoritet i riksdagen för att regeringen
              skulle ta fram det här strategiska programmet. Det är gjort, och
              jag tycker att det är en oerhört god början. Men jag är oerhört
              bekymrad över att näringsministern har valt att bara behandla
              det som ett regeringsbeslut, alltså i ett slutet rum, och inte
              har lyft in det i ett vidare politiskt sammanhang. Jag tycker
              nämligen att gruv- och hela metallindustrin har varit och fortfarande
              är en given förutsättning för vår hela industriella tillväxt och
              utveckling. Inte bara det: Hela samhället är ju beroende av mineraler
              på en mängd områden som beskrivs väldigt utförligt i mineralstrategin.
            </seg>
            <seg n="b103395e">
              Mineraler har alltså byggt vår välfärd och måste fortsättningsvis
              göra så. Mineraler bygger daghem, skolor, sjukhus, bostäder, vindkraftverk,
              medicinsk utrustning etcetera. Listan kan göras oändligt lång
              över det vi behöver mineraler till. När det gäller mineraler är
              Sverige i första hand men även Norge och Finland en stor kornbod
              för resten av världen.
            </seg>
            <seg n="978cc7b6">
              I Finland antog den finska regeringen för ett antal år sedan
              en mineralstrategi för att stärka den finska gruvnäringen. Det
              är också en väldigt god början i Finland. Vad jag har förstått
              har regeringen använt den finska mallen som underlag och låtit
              Norrbotten och Västerbotten jobba fram koncepten till den mineralstrategi
              som regeringen nu har antagit.
            </seg>
            <seg n="f83c85b7">
              Men det finns ett problem i Finland med mineralstrategin, och
              det är det att det inte händer så mycket i frågan. Samtalen och
              dialogerna mellan aktörerna har inte kommit i gång. Strategin
              ses inte längre som särdeles viktig, och till mig har finska parlamentariker
              sagt att man börjar uppleva att den finska strategin blev en hyllvärmare.
            </seg>
            <seg n="cf0f6271">
              Man gjorde alltså på samma sätt i Finland som den svenska regeringen
              nu har gjort: Man tog beslutet i ett slutet regeringssammanträdesrum
              och förde det inte vidare till en vidare politisk debatt.
            </seg>
            <seg n="4e710177">
              Fru talman! Jag hade helst av allt sett att den här interpellationsdebatten
              hade blivit av före den 20 mars när vi behandlade näringsutskottets
              betänkande om mineralfrågor. Nu blev det inte så, och jag har
              väntat många veckor på att den här debatten skulle komma till
              stånd. Jag hade nämligen velat belysa och framföra det här direkt
              till ministern. Jag känner mig som sagt oerhört bekymrad över
              handläggningen och att riksdagen inte har fått möjlighet att behandla
              den i en demokratisk öppen debatt.
            </seg>
            <seg n="88ff09c3">
              I mineralstrategin tar regeringen upp två relevanta hotbilder
              som kan uppstå. Den ena är fallande priser på metall och mineraler.
              Den andra handlar just om det jag pratar om och som bekymrar mig,
              det vill säga att den bristande samsynen och dialogen mellan aktörer
              gör att möjligheter inte tas till vara fullt ut. Det är det jag
              tycker är en oerhört stor risk med det sätt som regeringen och
              ministern har hanterat mineralstrategin på.
            </seg>
          </u>
          <note type="speaker" n="888e7030">
            Anf. 133 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-3" n="87271499">
            <seg n="188976ad">
              Fru talman! Jag delar både ministerns och Karin Åströms syn på
              gruvnäringens betydelse för landets utveckling. Själva näringskedjan,
              eller värdekedjan, börjar ju i gruvan och slutar här i Helsingfors
              med advokatkontor och marknadsföringsbyråer som egentligen lever
              på våra naturresurser.
            </seg>
            <seg n="60352acd">
              Jag blir ändå lite oroad, för Socialdemokraterna har faktiskt
              varit ute och argumenterat för ökade kostnader, i alla fall för
              att öka avgifterna vilket förändrar en investeringskalkyl för
              att starta ett gruvprojekt. Det tycker jag inte är som hand i
              handske om man vill ha en ökande gruvnäring i hela landet.
            </seg>
            <seg n="42571ccb">
              Socialdemokraterna pratar ofta om samverkan. Men när de pratar
              om samverkan menar de egentligen samordning. Jag har varit officer
              en gång i tiden, inte bara universitetslektor, och samordning
              utövar man genom befäl. Det är kanske inte det man är ute efter,
              utan samverkan, och då ska det vara parter på samma nivå som har
              ett ömsesidigt utbyte. När Socialdemokraterna pratar om samverkan
              blir det inte ofta den argumentationen.
            </seg>
            <seg n="457770c1">
              Regeringen har ett stort ansvar för samhällsutveckling och då
              särskilt för infrastrukturen och utbildningen. Jag tycker att
              regeringen har tagit det ansvaret. 3 ½ miljard är avsatt till
              gruvrelaterad infrastruktur. 700 miljoner går till forskningssatsningar
              inom gruvindustri, metallurgi, stål och skog. Det tycker jag är
              jättebra, och som norrbottning är jag särskilt glad för att det
              som hand i handske är på Luleå tekniska universitet.
            </seg>
            <seg n="feaba60c">
              Jag blir lite oroad när jag hör gruvkommuner prata, för är man
              gruvkommun har man helt plötsligt en särskild problematik. Jag
              har stor förståelse för den problematiken, så jag tar inte lätt
              på den, men de ser ofta problem. De här problemen är helt annorlunda
              än biltestkommunernas.
            </seg>
            <seg n="9db17131">
              Ta de biltestkommuner som är stora: Arvidsjaur, Arjeplog och
              Älvsbyn. De är pyttesmå. De har inga resurser att tala om. Deras
              näring är procentuellt sett minst lika viktig som gruvnäringen
              på gruvorterna. Men på något sätt klarar de det här utan att staten
              och andra ska komma och göra några jättesatsningar.
            </seg>
            <seg n="2a8dfdfc">
              Det blir jag väldigt fascinerad över, fru talman. Jag tror faktiskt
              att vi kanske kan lära oss lite av de biltestkommuner som finns
              i Norrlands inland.
            </seg>
          </u>
          <note type="speaker" n="205197d9">
            Anf. 134 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-65" n="9d5115fc">
            <seg n="a6aaa11d">
              Fru talman! Jag blir glad när jag hör att även socialdemokrater
              gillar den expanderande gruv- och mineralnäringen. I mångt och
              mycket är det vad som bland annat Norrbottens regionala brp, eller
              bnp, växer av. Här skapas nu många nya arbetstillfällen och en
              stark framtidstro i ett län som Norrbotten och för den delen även
              i Västerbotten.
            </seg>
            <seg n="cbc82b72">
              Mineralstrategin har sin utgångspunkt i EU:s råvarudirektiv för
              ett antal år sedan, där man uppmanade medlemsstater att ta fram
              sina egna mineralstrategier. Faktum var att regeringen påbörjade
              det här arbetet för något år sedan, det vill säga innan Socialdemokraterna
              sade till oss att nu borde vi jobba fram en mineralstrategi. Innan
              riksdagens tillkännagivande var vårt arbete med en ny mineralstrategi
              för Sverige redan i gång. Jag är glad att också oppositionen vill
              se, och ville se då, en mineralstrategi.
            </seg>
            <seg n="d81d1494">
              Karin Åström säger att strategin utarbetades i ett slutet rum.
              Det var ett citat från Karin Åström i ett slutet rum. Vi har haft
              fyra öppna workshops med akademi, näring, markägare, andra sakägare
              i dessa frågor och miljöorganisationer. Otaliga skriftliga inspel
              har kommit in till regeringen, och tillsammans med det arbete
              vi gör i Malmfältsgruppen där även socialdemokratiska kommunalråd
              ingår har vi en bra grund för den mineralstrategi som vi slutligen
              lade fram.
            </seg>
            <seg n="7352fa52">
              Jag tror inte att de människor som har varit delaktiga i mineralstrategin
              under det här året när vi har jobbat med detta känner att det
              har skett i något litet slutet rum på Näringsdepartementet. Det
              har varit en väldigt öppen process, och vi är väldigt måna från
              Regeringskansliet att göra det öppet, inkluderande och transparent.
            </seg>
            <seg n="2cc1daf8">
              Sedan är det så att vi har ju inte bara tryckt på pausknappen
              och jobbat med mineralstrategin. Under det här året har vi också
              presenterat offensiva satsningar för gruvnäringen. 3 ½ miljard
              i riktade infrastruktursatsningar lade vi fram i höstens budget
              3 ½ miljard.
            </seg>
            <seg n="32d42296">
              Vi lade också fram 200 miljoner till ett forskningsprogram just
              riktat till gruv-, mineral- och stålnäringarna. Dessutom har vi
              vid årsskiftet öppnat upp Nordmin som är en nordisk forskningsknutpunkt,
              placerad vid Luleå universitet.
            </seg>
            <seg n="0c00a2f2">
              Vi har gjort en hel del under tiden vi har jobbat fram strategin,
              och vi kommer att fortsätta att se till att de 19 åtgärdspunkter
              som vi konkret presenterar i strategin nu kommer att lämnas i
              form av uppdrag och beslut för att fortsätta att förverkliga kompetensförsörjningsfrågor,
              bostadsfrågor och tillståndsfrågor.
            </seg>
            <seg n="5475cbfb">
              Det är inte ett demokratiskt sätt man har arbetat fram mineralstrategin
              på, säger Karin Åström. Menar man då att alla de strategier jag
              räknade upp förut, strategin för fordonsindustrin, strategin för
              flyg- och rymdindustrin, läkemedelsstrategin, skogs- och trästrategin,
              it- och telekomstrategin, metallurgistrategin och innovativa strategin,
              som Socialdemokraterna jobbade fram 2004, 2005 och 2006, var odemokratiskt
              framarbetade och beslutade?
            </seg>
          </u>
          <note type="speaker" n="d77cf1f4">
            Anf. 135 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-1" n="ffd6ffaf">
            <seg n="16bddd31">
              Fru talman! Jag vill börja med att diskutera våra tidigare branschprogram,
              som faktiskt ligger åtta år tillbaka, 2005. Det är väldigt lång
              tid som har förflutit. Såvitt jag, som då var ny i riksdagen,
              förstår fördes diskussioner i utskottsgruppen om alla de här branschprogrammen.
              Dessutom fanns det föregångare. Man satt i dialog med fackföreningsrörelsen,
              med utbildningssamordnare, med kommuner och med näringen. Det
              var på det sättet man jobbade fram dem, och diskussionerna fördes.
            </seg>
            <seg n="756809cc">
              Men det mest intressanta, vet statsrådet vad det var? Det var
              nämligen så att när ni hade vunnit regeringsmakten hann ni inte
              ens öppna Rosenbad förrän ni hade beslutat att lägga ned den här
              typen av branschprogram som vi hade jobbat upp och som det fanns
              beslut på att det skulle jobbas vidare med. Att komma nu, sju
              åtta år senare och ta samma steg betyder ju att hela näringen
              och hela den här frågan har levt sju åtta år i ett vakuum, men
              bättre sent än aldrig.
            </seg>
            <seg n="b256ad69">
              EU:s råvaruinitiativ har jag följt nära och varit inne i de diskussionerna.
              Skillnaderna där är att EU-kommissionen lagt fram förslag. Man
              har lagt fram ett förslag som har genomarbetats i de parlamentariska
              utskotten i EU för att sedan gå vidare till EU-parlamentet, där
              man har haft en ganska rejäl diskussion innan man till slut antog
              kommissionens förslag till råvaruinitiativ. Så valde man att jobba
              i EU. Därmed har man också fått en ganska bred politisk förankring
              i den frågan.
            </seg>
            <seg n="64112fea">
              I mineralstrategin beskrivs ju att decentralisering av det politiska
              ansvaret har lett till ett ökat behov av samordning och koordinering
              av politikens genomförande. Då är min fråga: Hur ser det politiska
              ansvaret ut egentligen? Vem ska ta ansvar och för vad? Vad ligger
              på lokal nivå, vad ligger på regional nivå och vad ligger på nationell
              nivå? Hur ska en sådan rollfördelning se ut i ett sådant här enormt
              viktigt, brett och stort program? Vad är regeringens ansvar och
              vad är ministerns ansvar?
            </seg>
            <seg n="61d2fdcf">
              Det går inte att som hittills decentralisera allt politiskt ansvar
              till lokal och regional nivå och tro att några andra ska fixa
              det. Det är trots allt naturresurser vi pratar om, och naturresurser
              ägs och beslutas om på en nationell nivå. Därför måste regeringen
              ta ett helt annat ansvar än man hittills har gjort.
            </seg>
            <seg n="47a45313">
              När det gäller små kommuner som har fullt upp med att hålla näsan
              ovan vattenytan när det gäller ekonomin tycker ministrarna som
              har besökt de här småkommunerna uppe i vårt län att det får kommunerna
              lösa själva tillsammans med bolagen.
            </seg>
            <seg n="0c0b438f">
              Jag vill bara ta exemplet Pajala igen, som jag har tagit en gång
              tidigare i kammaren. Pajala har 6 000 invånare. De har ett stort
              ansvar när gruvan nu är i gång och fler ska öppnas. Trots den
              osäkra finansieringsfrågan för bolaget Northland Resources kommer
              gruvorna att finnas kvar, men kanske med annat bolag. Vem vet?
              Kommunerna har enorma investeringsbehov. De har hittills klarat
              av 15 miljoner själva, och nu är kommunkistan helt tom. Enorma
              satsningar ska göras. Man räknar med att ytterligare 340 miljoner
              ska satsas inom loppet av tre år för att man ska få den service
              som behövs till den växande gruvnäringen.
            </seg>
            <seg n="3d0db371">
              Hur är det, ministern? Jag skulle vilja veta hur ministern ser
              på det. Hur tänker du att lösningen skulle kunna vara för det
              här gruvsamhället?
            </seg>
          </u>
          <note type="speaker" n="af67763d">
            Anf. 136 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-4" n="87271499">
            <seg n="6809c9b0">
              Fru talman! Jag var i Pajala så sent som i onsdags och såg den
              utveckling som har skett där. Det jag blir mer och mer imponerad
              av i Pajala är att det blir fler och fler privata investeringar
              i bostadssektorn och annat. Det tycker jag är någonting som måste
              välkomnas så att det sker i än större utsträckning.
            </seg>
            <seg n="0fe06344">
              Som jag nämnde tidigare handlar det här till stor del om att
              hantera motstridiga intressen och att dialogen mellan aktörerna
              som är inblandade är oerhört viktig. Det måste en mineralstrategi
              fokusera på, ta till vara den kraft som finns och hantera de motstridiga
              intressena. Gör man inte det kommer man aldrig att nå framgång
              i gruvnäringen. Jag tycker att den mineralstrategi som har lagts
              fram har alla förutsättningar att hantera de här utmaningarna.
            </seg>
            <seg n="beb9319a">
              Karin Åström pratar om branschprogram. Jag är inte riktigt vän
              av begreppet branschprogram. Då är det som någon sorts pick the
              winner. Jag är inte så säker på att man klarar att ha en pick-the-winner-strategi.
              Jag tror snarare att man ska låta entreprenörer plantera frön.
              Entreprenörer kan finnas i en mängd olika näringar. Sedan vill
              det till att samhället är med och vattnar och ser till att sköta
              de här plantorna så att entreprenörerna, deras anställda och samhället
              kan skörda frukterna. Det är svårt att skilja de fina plantorna
              från ogräset, men det visar sig med tiden om man vårdar sin plantering
              på ett bra sätt. Det är otroligt farligt att ha en pick-the-winner-strategi.
            </seg>
          </u>
          <note type="speaker" n="de6941ec">
            Anf. 137 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-8" n="2b9ab410">
            <seg n="82d8ce94">
              Fru talman! Nu debatterar vi faktiskt regeringens mineralstrategi.
              Gruv- och mineralnäringen tillhör ju Sveriges basnäringar. Basnäringarna
              har traditionellt sett haft väldigt stor acceptans i hela landet
              just för att de har genererat jobb och tillväxt. Det är klart
              att små kommuner som har det väldigt knepigt lyfter på varje sten
              för att om möjligt klara sin situation. Det är då inte konstigt
              heller att man framför förslag om både de ena och de andra avgifterna.
            </seg>
            <seg n="9fdc8fc0">
              Jag ska lyfta fram en annan fråga, som handlar om småföretagande.
              Näringsministern kanske kan svara på om mineralstrategin kommer
              att lösa det här. Det är nämligen så att Tobias Jonsson, rennäringsföretagare
              i Grans sameby, hotas av konkurs därför att ett företag som heter
              Blackstone Nickel Minerals har försvunnit. Tobias har blivit tilldömd
              ett skadestånd på drygt 800 000 som intrångsersättning för att
              Blackstone hade undersökningstillstånd inom Vindelfjällens naturreservat.
            </seg>
            <seg n="783abec9">
              Nu har Blackstone Nickel AB försvunnit. Renägaren står utan ersättning,
              och bergmästaren konstaterar att detta inte är statens ansvar.
              Då måste jag säga att här är det någonting som är väldigt fel.
              Lagstiftningen i dag säger att man måste avlägga en disposition
              hos bergmästaren på 50 000. Sedan kan man orsaka skador för enskilda
              för hur många pengar som helst. Det kan vara markägare eller rennäringsföretagare.
              Sedan smiter man undan.
            </seg>
            <seg n="4b4ad8bb">
              Det är oerhört allvarligt om detta får fortgå. Det drabbar hela
              branschen. Hela branschen får en svart stämpel på sig. Det blir
              inte lättare för nästa prospekteringsföretag att förhandla med
              en sameby om ett företag har betett sig så här.
            </seg>
            <seg n="50b27ed9">
              Här behövs ett statuerande exempel eller en förändrad lagstiftning
              så att man måste lägga en deposition hos bergmästaren. Näringsministern
              kanske kan svara om rennäringsföretagare och andra kan känna sig
              trygga med att de faktiskt kommer att få ersättning för de intrång
              som de har blivit tilldömda ersättning för.
            </seg>
            <seg n="33b06ae1">
              Detta är ett faktiskt exempel på hur det är nu. Det är säkert
              flera som väntar på ett besked i just den här frågan.
            </seg>
          </u>
          <note type="speaker" n="e4d5589b">
            Anf. 138 HELENA LINDAHL (C):
          </note>
          <u who="helena_lindahl_c5f81e" xml:id="i-7b2c17ef9373d99d-1" n="35de2d12">
            <seg n="1bdff655">
              Fru talman! Karin Åström nämnde tidigare att mineralstrategin
              kan bli en hyllvärmare. Jag tror inte det.
            </seg>
            <seg n="71906f26">
              Precis som Annie Lööf var inne på tidigare har gruvnäringen,
              forskningsrepresentanter och andra berörda vid ett flertal tillfällen
              kommit med både inspel och synpunkter på mineralstrategin. Som
              tidigare nämndes är det inte direkt så att Näringsdepartementet
              har suttit i något litet slutet rum och skrivit ihop mineralstrategin
              på eget bevåg.
            </seg>
            <seg n="69f6a1ab">
              Jag vill ta upp Storumans kommun som exempel igen. Där har man
              redan nu tagit fram tre olika utvecklingsscenarier för vad man
              behöver göra vid olika satsningar ursäkta mig, jag har så svårt
              att koncentrera mig när ni pratar på den framtida utvecklingen
              i Storuman. Man tittar på hur man ska jobba med bostadsbyggande,
              hur man ska göra med infrastrukturen, inflyttning och breddandet
              av arbetsmarknaden.
            </seg>
            <seg n="a0607f19">
              Allt detta gör man för att gruv- och vindkraftssatsningen inte
              ska leda till att Storuman ska bli något slags oljeplattform dit
              människor pendlar och att de betalar skatt någon annanstans. Man
              tittar också på hur man ska marknadsföra en attraktiv fritid,
              införa kultursatsningar med mera.
            </seg>
            <seg n="5fc57cf9">
              Det låter på en del S-företrädare i kammaren här i dag som att
              gruvetableringarna skulle skapa mer problem i kommunerna än tvärtom.
              Det finns kommuner som är framsynta, och Storuman är en av dem.
            </seg>
            <seg n="0f8ec33a">
              Sedan skulle jag vilja kommentera det olyckliga fallet med Blackstone
              Nickel. Det var väldigt tråkigt. Jag vet också att bergmästaren
              Åsa Persson har gått ut i radion och sagt att man ska se över
              prissättningarna när det gäller ekonomin.
            </seg>
            <seg n="a8718ac3">
              Jag vet också att i översynen av minerallagen som nu görs och
              som kommer att bli färdig senare i år betonar man tidig kommunikation.
              Här ingår bland annat att man också ska titta över eventuella
              framtida utgifter när det gäller ekonomi och så vidare.
            </seg>
            <seg n="b9107a83">
              Jag tror säkert att det kommer att ordna sig även om det var
              väldigt olyckligt för den enskilda personen. Det måste jag verkligen
              medge.
            </seg>
          </u>
          <note type="speaker" n="abad1472">
            Anf. 139 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-66" n="9d5115fc">
            <seg n="31e8d7d2">
              Fru talman! Låt mig återgå till huvudfrågan från interpellanten.
              Varför förankrar inte regeringen sin mineralstrategi i riksdagen?
              Det är faktiskt vad debatten skulle handla om.
            </seg>
            <seg n="9cebe84b">
              Vi kan ta bort branschprogrammen som Socialdemokraterna lade
              fram och som inte kom till riksdagen för godkännande. Vi kan ta
              strategier i stället. Vi kan ta innovationsstrategin Innovativa
              Sverige som togs fram 2004.
            </seg>
            <seg n="77b3c9ce">
              Vi tog också fram en innovationsstrategi i höstas. Då fick jag
              samma fråga från Socialdemokraterna. Varför presenterade ni inte
              den för riksdagen, och varför får riksdagen inte fatta beslut
              om innovationsstrategin? Nu är frågan: Varför får riksdagen inte
              fatta beslut om mineralstrategin?
            </seg>
            <seg n="576bc261">
              Det är bara att backa bandet. Jag är ledsen. Det är åtta år sedan
              ni satt vid makten. När ni satt vid makten behandlade man strategier
              på samma sätt. Det är det enkla svaret på interpellantens fråga.
            </seg>
            <seg n="63b98b00">
              Strategier utan lagstiftningsförändringar och utan budgetpåverkan
              läggs inte fram i riksdagen som är den lagstiftande församlingen.
              De fattar regeringen själv beslut om.
            </seg>
            <seg n="e84947de">
              Däremot kommer vi att återkomma till er när det är läge för lagstiftningsförändringar
              eller förändringar i budgetmedel. Det kommer vi att göra när vi
              nu följer upp mineralstrategin. Det kommer inte att bli en hyllvärmare.
            </seg>
            <seg n="d9fdd529">
              Vi har tagit fram 19 åtgärdsområden. Vi ska presentera en rad
              olika uppdrag under året som kommer. Vi inrättar ett mineralforum
              vars syfte är att följa upp strategin och se om vi kan göra ytterligare
              saker för att förstärka hållbara gruvsamhällen runt om i Sverige.
            </seg>
            <seg n="69de25e7">
              Jag följer näringen väldigt noga. Det gäller både enskilda fall
              och för näringen totalt sett. Det är en spännande och växande
              näring. Den innebär jobb framför allt på de orter och i de samhällen
              som behöver jobben allra mest.
            </seg>
            <seg n="9f9352fb">
              Med det följer också utmaningar. Hur skapar vi hållbara gruvsamhällen?
              Hur ser vi till att få tillräckligt med kompetent arbetskraft?
              Hur får vi tillräckligt många bostäder? Hur undviker vi baracksamhällen?
              Hur ser vi till att inte få fly-in, fly-out? Hur ser vi till att
              skapa tillväxt på de orter där jobb nu kan skapas?
            </seg>
            <seg n="137aead5">
              Jag får frågan från Karin Åström: Hur ser det politiska ansvaret
              ut? Det är bara att titta i gällande lagstiftning. Det är kommunalt
              planmonopol. Regeringen har ansvar för den lagstiftning som finns
              på exempelvis mineralområdet.
            </seg>
            <seg n="0c722d37">
              Vi har också ett myndighetsansvar. När man prövar bearbetningskoncessioner
              och annat finns det en given rättsprocess för detta. Utöver det
              kan staten se till att hjälpa kommunerna på traven.
            </seg>
            <seg n="60c88361">
              Ett av åtgärdsområdena i mineralstrategin är att se till att
              hjälpa kommuner vid stora gruvetableringar. Tillväxtverket ska
              ta fram en handbok för att hjälpa nya Pajala vid stora gruvetableringar.
            </seg>
            <seg n="c4ce6c72">
              Det handlar om att sprida goda föredömen runt om i landet, för
              att bara ta ett exempel. Staten kan göra mycket för att sprida
              informationen mellan olika kommuner.
            </seg>
            <seg n="353dc39c">
              Det finns ett ansvar lokalt, regionalt och nationellt. Det är
              ett ansvar som Norrbotten har tagit som jobbat med dessa frågor
              offensivt. När man talar om den kompetensförsörjningsplattform
              som de arbetar med har de valt ut just gruv- och mineralfrågor
              som sin särskilda nisch.
            </seg>
            <seg n="cbeed6ad">
              Vi behöver göra mycket mer för gruv- och mineralfrågor. Mineralstrategin
              är ett strategiskt dokument som vi nu kommer att arbeta utifrån
              framöver för att stärka hållbara gruvsamhällen. Vi tittar just
              på avvägningen mellan miljö, andra näringar och framväxten av
              nya mineral- och gruvjobb.
            </seg>
          </u>
          <note type="speaker" n="928e120f">
            Anf. 140 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-2" n="ffd6ffaf">
            <seg n="0c851c4b">
              Fru talman! Naturresurser och mineraler är nationella angelägenheter.
              Det är det första som behöver slås fast här i kammaren.
            </seg>
            <seg n="e48edaf2">
              Det är precis som statsrådet pekar på oerhört komplexa frågeställningar
              som berör så många delar av ett samhälle. Ett större politiskt
              och seriöst nationellt ansvar behöver därför tas.
            </seg>
            <seg n="ad7b5f09">
              Bland annat riksdagen borde, precis som man har gjort med EU-parlamentet,
              involveras betydligt snabbare på ett helt annat sätt än vad som
              nu har gjorts.
            </seg>
            <seg n="520fc109">
              Fortfarande är min syn att man har fattat beslut om mineralstrategin
              i ett slutet regeringssammanträdesrum. Det duger inte fortsättningsvis
              att behandla den här typen av viktiga frågor på ett sådant sätt.
            </seg>
            <seg n="1a8d121b">
              Jag och mitt parti menar att näringen, kommunerna, utbildningssamordnarna,
              politiken och inte minst facket måste kroka arm ordentligt med
              varandra och lyfta upp och lösa de frågor som dyker upp successivt.
            </seg>
            <seg n="8fa86c5f">
              Vi måste få ett tydligare helhetsgrepp för gruv- och mineralområdet.
              Politiken måste vara mer närvarande särskilt på nationell nivå
              och ta ett betydligt större ansvar. Det är en nationell angelägenhet.
            </seg>
            <seg n="0ad1732b">
              Det duger inte längre att passivt titta på och tro att andra
              ska fixa problem som uppstår. Det behövs mer av demokratiska debatter
              här i riksdagen.
            </seg>
            <seg n="f4f66ece">
              Det behövs ett större ansvarstagande från ministern och regeringen
              för att det ska få större legitimitet och framför allt seriositet.
            </seg>
            <seg n="a3c0e761">
              Det är vad som behövs för att vi ska få långsiktigt hållbara
              gruvsamhällen som räcker över våra mandatperioder.
            </seg>
            <seg n="07cc050b">
              Jag vill också ställa en sista fråga. Det handlar om att statsrådet
              säger att man ska följa upp. Hur tänker ministern utvärdera mineralstrategin?
              Kommer riksdagen att få ta del av en sådan utvärdering?
            </seg>
          </u>
          <note type="speaker" n="9ad6c412">
            Anf. 141 ISAK FROM (S):
          </note>
          <u who="isak_from_0325ff" xml:id="i-1bd7268edd0002a8-9" n="2b9ab410">
            <seg n="3bcf9578">
              Fru talman! Näringsministern konstaterar att vi behöver göra
              mycket mer. Vi kan bara hålla med; det finns ofantligt mycket
              mer att göra på flera olika områden.
            </seg>
            <seg n="fcbf178c">
              Jag tycker att det är dags att man på allvar börjar prata regional
              utveckling regional utveckling i hela landet. Det finns betydligt
              mycket mer att göra för att få hållbara gruvsamhällen. Och man
              ska inte bara prata gruvsamhällen, utan det finns också samhällen
              runt gruvsamhällena som behöver växa. Det behövs företag också
              i dessa områden, och det behövs även kultursatsningar och bostadspolitik
              där. Vi har en urbanisering i hela glesbygden där äldre flyttar
              in till centralorterna, vilket gör att vi har bostadsbrist i stort
              sett i varje centralort i skogslänen.
            </seg>
            <seg n="b635e4ee">
              Jag konstaterar att näringsministern inte svarar på min fråga
              om vad som skulle hända med Tobias Jonssons företag. Om inte näringsministern
              svarar i sitt slutanförande torde det bli en särskild interpellation
              på detta område så att vi får diskutera det vidare. Jag tror att
              just det exempel som jag lyfte fram är till stor skada för hela
              näringen. Jag hoppas att också näringen tar ett ansvar så att
              man undanröjer de bekymmer som åsamkas hela näringen när några
              beter sig på ett dåligt sätt.
            </seg>
          </u>
          <note type="speaker" n="2507306a">
            Anf. 142 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-67" n="9d5115fc">
            <seg n="c51b3640">
              Fru talman! Det är otroligt viktigt att ha samverkan och samtal
              med olika aktörer fack såväl som arbetsgivare och sakägare såväl
              som miljöorganisationer i dessa frågor men också övergripande.
            </seg>
            <seg n="a3f7e87b">
              Som näringsminister för jag industrisamtal med Industrirådet,
              för att bara ta ett exempel, där företrädare från både LO och
              Svenskt Näringsliv deltar för att just diskutera bland annat kompetensförsörjningsfrågor.
              Jag tycker att det är viktigt att ha den öppna debatten.
            </seg>
            <seg n="1144bf18">
              Men kom inte och säg att denna regering inte satsar på regional
              utveckling! Vi har fördubblat anslagen till kommersiell service,
              vi har kraftigt utökat möjligheten till bredbandsutbyggnad i hela
              landet. Det är vi som har sänkt skatterna för företagande med
              70 miljarder brutto när Socialdemokraterna vill fördubbla många
              av dessa avgifter. Utöver de satsningar som vi gör på regional
              utveckling i hela landet jobbar jag som minister med Attraktionskraft
              Sverige ett paraply där vi tillsammans med många andra aktörer
              i samhället diskuterar bostadsfrågor och attraktiva boenden. Det
              handlar bland annat om strandskyddsregler, som Socialdemokraterna
              var emot att förändra. Vi jobbar på många olika håll när det gäller
              att skapa attraktiva boendesamhällen i Norrbotten, Helsingfors,
              Småland och Bergslagen. Vi behöver jobba på bred front, och det
              gör vi också.
            </seg>
            <seg n="d29e51a1">
              Jag är glad över att vi i dag kan ha debatten om mineralstrategin
              här. Karin Åström frågar slutligen om detta kommer att utvärderas.
              Det är självklart. Riksdagen är välkommen att se de budgetpropositioner
              som vi skickar till riksdagen för behandling. Vi kommer givetvis
              att följa utvecklingen på de områden som vi arbetar med inom mineralnäringen
              men också inom andra näringar.
            </seg>
            <seg n="c122743a">
              Det har skett i ett slutet rum, och det är odemokratiskt det
              är ganska allvarliga anklagelser som Karin Åström riktar. Jag
              vill bara påminna om Socialdemokraternas egen strategi som antogs
              för ett antal år sedan.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="317fd5df">
            22 § Svar på interpellation 2012/13:305 om företag i glesbygdskommuner
          </note>
          <note type="speaker" n="b46cbafd">
            Anf. 143 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-68" n="9d5115fc">
            <seg n="974014c8">
              Fru talman! Karin Åström har frågat mig vilka åtgärder som jag
              avser att vidta för att underlätta såväl expansion av befintliga
              företag som etablering av nya företag i glesbygdskommuner, exempelvis
              Arvidsjaur och Arjeplog.
            </seg>
            <seg n="e74d3f99">
              Till att börja med vill jag understryka att företagsamhet är
              ett mycket viktigt mål för regeringens samlade politik. Regeringen
              har vidtagit en mängd generella åtgärder för att förbättra företagsklimatet
              i Sverige. Skatterna har sänkts för företagare, och kostnaderna
              för att anställa har minskat. En rad åtgärder har vidtagits för
              att regler, processer och förfaranden ska vara bättre anpassade
              till företagens villkor och verklighet ett arbete som har medfört
              att företagens administrativa kostnader har minskat.
            </seg>
            <seg n="f6cf1b23">
              I syfte att stärka tillgången till kapital, ta till vara tillväxtpotentialen
              och stärka den internationella konkurrenskraften för företag i
              norra Sveriges inland har regeringen inrättat finansieringsbolaget
              Inlandsinnovation AB. Bolaget har under 2012 investerat och lånat
              ut över 300 miljoner kronor till företag i norra Sveriges inland.
            </seg>
            <seg n="85ee2dff">
              Den bästa kunskapen om vad som behövs för att utveckla Norrbotten
              finns i den egna regionen. Därför ligger också huvudansvaret för
              de regionala tillväxtresurserna i länet, och regeringen tillför
              årligen resurser för att utveckla insatser inom till exempel näringslivsutveckling
              och kompetensförsörjning.
            </seg>
            <seg n="47b1fde4">
              Under hösten presenterade regeringen en nationell innovationsstrategi
              för att främja Sveriges innovationskraft. Den lyfter fram betydelsen
              av att ta till vara potentialen i varje regions förutsättningar.
              Även i Norrbotten har en regional innovationsstrategi nyligen
              tagits fram av det regionala partnerskapet för att arbeta med
              frågor som att tillvarata den innovativa kraften i både etablerade
              och nya företag samt arbeta med öppen innovation och distansoberoende
              innovationssystem.
            </seg>
            <seg n="2e3c8e24">
              Regeringen fortsätter kontinuerligt arbetet med att förbättra
              företagsklimatet för alla branscher och sektorer i alla delar
              av landet.
            </seg>
          </u>
          <note type="speaker" n="90f06309">
            Anf. 144 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-3" n="ffd6ffaf">
            <seg n="d78f13a6">
              Fru talman! Jag tackar för svaret, men det bekräftar egentligen
              bara att statsrådet och jag har mycket olika verklighetsbilder.
              Jag ska ge några exempel.
            </seg>
            <seg n="fbe35464">
              Statsrådet beskriver hur regeringen vidtar en mängd åtgärder
              för att förbättra företagsklimatet och företagsamheten i Sverige.
              Det handlar exempelvis om att sänka skatter, om att sänka kostnader
              för att anställa för att fler ska få jobb, om satsningar på innovationer
              etcetera. Ministern tar som sagt upp många åtgärder i svaret.
            </seg>
            <seg n="3ba6a6cd">
              Men verkligheten där ute redovisar någonting helt annat än det
              regeringen försöker nå. Antalet arbetslösa har ökat. Vi är nu
              uppe i ca 420 000 personer och ca 89 procents arbetslöshet. I
              går läste jag ett reportage om att enligt Svenskt Näringsliv visar
              mätningar av företagsklimatet i Sverige bara sämre och sämre resultat.
              Rösterna från företagen som inte får tag på yrkeskompetens bara
              stiger och ökar.
            </seg>
            <seg n="ec3336bd">
              Extra kännbart är det för företagen ute i glesbygden. Jag ska
              ta ett exempel från verkliga livet som i allra högsta grad handlar
              om ett företags expansion och innovation och att ordna fler jobb.
              Det är från Arvidsjaurs och Arjeplogs kommuner. Det är ett par
              av landets minsta kommuner sett till befolkningsantal, men ytmässigt
              är de stora som Skåne, Blekinge, Småland och Halland tillsammans.
            </seg>
            <seg n="7162f566">
              Dessa två kommuner är, som tidigare är känt i denna kammare,
              kända för biltestverksamhet. Biltestföretag har byggt upp sina
              anläggningar mitt ute i skogen och på de stora vidderna. Skogen
              ägs till 75 procent av det statliga bolaget Sveaskog i Arvidsjaur.
              En biltestanläggning har exempelvis fått ett taxerat värde på
              sin anläggning där ute i skogen på ca 80 miljoner.
            </seg>
            <seg n="da80e4c8">
              Om man som entreprenör lyckas med satsningen och vill expandera,
              det vill säga köpa till ytterligare skogsmark av Sveaskog för
              att bygga en större anläggning och kunna anställa fler är det
              numera helt omöjligt beroende på att det plötsligt är en betydligt
              högre prisbild för den lilla tomtmark med skog man vill köpa för
              att kunna göra detta.
            </seg>
            <seg n="4b011185">
              Numera klassar Sveaskog de områden som företag vill köpa som
              industrimark i stället för skogsmark, som det faktiskt är. Då
              utgår man från det taxerade värdet, och därmed rusar priset upp
              i höjden. Detta har fått oerhört trista effekter för de entreprenörer
              som finns där ute. De känner sig hårt straffade när de vill expandera.
              När det går bra för dem straffas de som vill expandera. När man
              plötsligt ändrar om skogsmark till industrimark blir det helt
              omöjligt att klara av en sådan investering.
            </seg>
            <seg n="a1513f86">
              Allt fler företagsledningar som opererar i de här trakterna börjar
              ifrågasätta expansion och utbyggnad. De känner sig helt enkelt
              lurade eftersom detta inte var något som framkom för ett antal
              år sedan när man en gång valde att satsa på och investera i att
              bygga anläggningar mitt ute i skogen.
            </seg>
            <seg n="b5c4ddea">
              Det här gäller inte bara biltestverksamhet utan också turistnäringen
              som växer där och bygger sin verksamhet på snö, vinter och kyla.
            </seg>
            <seg n="7fe935f7">
              Jag vill ställa frågan: Vilka åtgärder skulle statsrådet kunna
              tänka sig att vidta för att förbättra situationen för de här företagen,
              som inte kan växa som statsrådet vill?
            </seg>
          </u>
          <note type="speaker" n="4042d493">
            Anf. 145 HELENA LINDAHL (C):
          </note>
          <u who="helena_lindahl_c5f81e" xml:id="i-7b2c17ef9373d99d-2" n="35de2d12">
            <seg n="1024eb61">
              Fru talman! Jag tänkte gå in på biltestanläggningarna och Sveaskog.
              Jag besökte nämligen för inte så länge sedan Arvidsjaur och fick
              höra talas om den här problematiken. Enskilda som vill utvidga
              sin biltestanläggning och kanske behöver köpa skogsmark från Sveaskog
              har fått informationen att priset har varit långt mycket högre
              än marknadspriset. Det tyckte inte vi heller lät okej, så därför
              ringde min kollega Per Åsling, som är finanspolitisk talesperson
              för Centerpartiet, till Sveaskogs vd. Denne ställde sig frågande
              till det och lovade att han skulle undersöka det och återkomma.
              Då lovar jag att jag även kommer att kontakta dig, Karin, så att
              du får svaret. Jag tycker också att det är ett problem.
            </seg>
            <seg n="6be657cd">
              Som sagt bereds frågan, och vd:n för Sveaskog har lovat undersöka
              saken och återkomma. Jag har nöjt mig med det svaret så länge
              och hoppas att det ska ordna sig.
            </seg>
          </u>
          <note type="speaker" n="bf52ca40">
            Anf. 146 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-5" n="87271499">
            <seg n="d212bdca">
              Fru talman! Regeringen har ett stort ansvar för att det ska finnas
              generellt goda förutsättningar för näringsliv och näringslivsutveckling
              i hela landet. Om en regering eller ett regeringsalternativ pratar
              om att införa kilometerskatt på lastbilar, fördubbla arbetsgivaravgifter
              för unga och höja bolagsskatter är det ingenting som underlättar
              företagandet i kommuner som Arvidsjaur och Arjeplog.
            </seg>
            <seg n="f1534e09">
              Kommunerna, oavsett var de finns, och kanske särskilt i mitt
              hemlän Norrbotten där vi inte har världens bästa näringslivsklimat,
              har ett stort ansvar för att utveckla det lokala näringslivet.
              Jag tror att mycket kan göras bland annat genom att införa valfrihetssystem,
              som skulle underlätta många av problemen.
            </seg>
          </u>
          <note type="speaker" n="2d843fa5">
            Anf. 147 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-69" n="9d5115fc">
            <seg n="f6b21a0b">
              Fru talman! Interpellationen handlade om: Hur skapar vi mesta
              möjliga tillväxt i glesbygdskommuner? Det pågår en hel del spännande,
              och det går ganska bra för Norrbottens län, trots allt. Det finns
              ingen anledning för Karin Åström att klä sitt hemlän i säck och
              aska. Det bidrar definitivt inte till regional utvecklingskraft.
            </seg>
            <seg n="7741d143">
              Låt oss titta på den statistik som finns över Norrbottens län.
              Under 2011 ökade antalet nystartade företag i Norrbotten med 6
              procent jämfört med året innan. Det är en större ökning än vad
              riket hade som helhet. Under 2012 minskade antalet konkurser med
              7 procent jämfört med 2011. Det ska jämföras med riket i helhet
              där konkurserna under samma period ökade lika mycket. Trenden
              i Norrbottens län är fortsatt positiv vad gäller nyanställningar.
              Mycket ska vi tacka det vi diskuterade tidigare under kvällen,
              gruv- och mineralindustrin.
            </seg>
            <seg n="bcb51726">
              Norrbottens län och invånarna i Norrbotten styr väldigt mycket
              sin egen utveckling. Genom det regionala tillväxtanslaget får
              Norrbottens län stora möjligheter att utforma vad man vill satsa
              på. Länet har tagit fram en egen innovationsstrategi bara för
              någon månad sedan för hur man ska arbeta för att stärka regionen.
              Jag kan konstatera att den regionala bnp:n för Norrbotten är riktigt
              hög, i klass med våra storstadsområden.
            </seg>
            <seg n="d5009cde">
              Regeringen gör mycket för att förbättra företagens villkor, inte
              minst i Norrlands inland. Bland annat har det betydelse att vi
              sänker kostnaderna och halverar arbetsgivaravgiften för unga.
              Vi sänkte bolagsskatten, och vi har sänkt arbetsgivaravgifterna
              generellt. Vi jobbar också med regelförenkling. Allt detta vill
              Socialdemokraterna vrida tillbaka. Man kräver nu av regeringen
              att införa månadsuppgiftslämning, muppen, som är en kraftig regelbörda
              för företagen, menar jag som näringsminister.
            </seg>
            <seg n="ec715d30">
              Man vill fördubbla arbetsgivaravgiften för unga. Man vill fördubbla
              restaurangmomsen, som är viktig för många av besöksnäringsföretagen
              i Norrbotten. Man vill öka bolagsskatten med 8 miljarder från
              innevarande år. Man vill kapa de förslag vi har lagt för att stimulera
              tjänstesektorn, såsom RUT och vård- och välfärdsföretag. Förutom
              att mota Socialdemokraternas hämsko på svenskt näringsliv har
              vi satsat på inlandsinnovation och stärkt riskkapitalförutsättningarna
              för Norrlands inland. 2 fräscha miljarder har gått till bland
              annat Arvidsjaur och Arjeplog.
            </seg>
            <seg n="084db241">
              Tillväxtverket har utsett Kiruna som en av pilotdestinationerna
              för att de ska kunna utveckla sin turism. Vi har en rekordstor
              infrastruktursatsning där bland annat Norrbotten har fått ta del
              av 3 ½ miljard, riktat just till gruv- och mineralindustrin. Jag
              tror att många andra län i landet är ganska avundsjuka på den
              stora satsningen.
            </seg>
            <seg n="1c3beb38">
              Dessutom har vi tidigare genomfört en förändrad strandskyddslagstiftning.
              Det var Socialdemokraterna emot. Vi vill bygga attraktiva boendemiljöer
              runt om i vårt land, kanske också vid de sjöar som Arvidsjaur
              och Arjeplog har stora kommuner, stora sjöar, få invånare. Vi
              måste bygga attraktivt.
            </seg>
            <seg n="a05a6cba">
              Dessutom satsar vi på tillgänglighet och service. Arjeplog är
              en av 13 kommuner i Sverige som har fått ett nationellt uppdrag
              att utveckla servicen i sin kommun och fått pengar för detta.
              Jag ser fram emot att ta del av resultatet av pilotsatsningen
              i Kiruna på turism och i Arvidsjaur på service.
            </seg>
          </u>
          <note type="speaker" n="351416cc">
            Anf. 148 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-4" n="ffd6ffaf">
            <seg n="574007cb">
              Fru talman! Vi är väldigt glada över den tillväxt som sker i
              vårt län. Det har som sagt i grunden gått väldigt bra. Vi har
              gått fram i valen hela vägen de senaste åren. Vi leder i varenda
              kommun i Norrbotten och i landstingen. Vi driver en socialdemokratisk
              näringspolitik i Norrbotten på lokal och regional nivå. Men icke
              för icke vill jag understryka att den bästa kunskapen om vad som
              behövs för att utvecklas finns i den egna regionen. Så är det.
              Men regionen och företagen är beroende av vad som sker på nationell
              nivå. I det fall som jag beskrev är det vårt eget statliga bolag
              Sveaskog som sätter krokben på de företag som ministern säger
              sig värna.
            </seg>
            <seg n="385a955b">
              Jag tar ett exempel till, och det kommer från turistbranschen.
              Som ministern vet har det blivit mer och mer exotiskt att sälja
              snö, is och kyla till framför allt utländska turister. Det är
              oerhört populärt och ett område som växer. Turistbolagen har kunnat
              hyra sina vattendrag under vintern som då har varit isbelagda
              och erbjuda turistiska aktiviteter. Det är små turistbolag som
              vi talar om här. Arrendepriset, eller hyrespriset, från till exempel
              Sveaskog har alltid tidigare utgått från kpi, vilket har varit
              en helt rimligt nivå i de här obygderna. Nu är det förändrat också,
              och priset för att hyra de frusna vattendragen från Sveaskog är
              enligt uppgift hundratusentals kronor högre än tidigare, vilket
              gör att den här branschen kommer att få stryka rejält på foten.
              De givna spelreglerna har varit kända sedan tidigare för de här
              entreprenörerna. De har förändrats så kraftigt att det är svårt
              för dessa företag att klara sin verksamhet, och än mindre kan
              de satsa ytterligare för att kunna expandera och anställa fler.
              Så säger turistnäringen där uppe. Det har med det här förfaringssättet
              blivit en enormt stor puckel för företagen samtidigt som vi vet
              att konkurrensen när det gäller biltestverksamhet ökar från Finland
              och särskilt från Kina som ligger på.
            </seg>
            <seg n="5d79798c">
              Jag kan tycka att det är oerhört märkligt att vi har ett hundraprocentigt
              statligt ägt bolag som opererar på ett sådant sätt att det slår
              undan benen på små, känsliga branscher som har hittat en egen
              nisch ute i glesbygden. Det är framgångsrika entreprenörer som
              har valt att satsa och leva vidare i de områden som ministern
              faktiskt alltid säger sig värna.
            </seg>
            <seg n="dd38d30a">
              Jag vill väcka de här frågeställningarna för ministern eftersom
              de är viktiga, inte minst vad gäller exempelvis Arvidsjaurs kommun,
              där 75 procent av all skog innehas av Sveaskog och där man 2010
              gjorde förändringar i de ägardirektiv för Sveaskog som möjliggör
              den här höga prissättningen av skogsmark och arrendekostnader
              för bland annat fruset vatten.
            </seg>
            <seg n="5d0baf36">
              Min fråga är: Vilka åtgärder skulle ministern kunna tänkas vidta
              för att få till stånd en annan tingens ordning?
            </seg>
          </u>
          <note type="speaker" n="f9fd7ad8">
            Anf. 149 HELENA LINDAHL (C):
          </note>
          <u who="helena_lindahl_c5f81e" xml:id="i-7b2c17ef9373d99d-3" n="35de2d12">
            <seg n="2089b093">
              Fru talman! Jag tänkte börja med att konstatera att Göran Persson
              fortfarande är ordförande i Sveaskog. Det går ju att lyfta på
              luren och ringa till honom.
            </seg>
            <seg n="f11afe66">
              Sedan vill jag säga att det finns några andra viktiga aspekter
              som är värda att nämnas i sammanhanget. För etablering och expansion
              av befintliga företag i glesbygdskommuner vet nog de flesta att
              både skolor och vård är viktigt. Jag tänkte ta upp några exempel
              från Norr- och Västerbotten. Där läggs många landsbygdsskolor
              ned. Även akutvårdsplatser dras in, liksom ambulanser. Det är
              klart att det också har stor betydelse för företagandet och för
              inflyttningen till glesbygdskommunerna.
            </seg>
            <seg n="903ee175">
              I Dorotea i Västerbottens kommun har invånarna nu ockuperat vårdcentralen
              i över ett år, därför att man tycker att det är orättvist och
              man orkar inte med ytterligare nedläggningar. Nu drar man ned
              på akutvårdsplatserna, och ambulansen är borta.
            </seg>
            <seg n="b74b75a9">
              Hur tror ni att man ska kunna locka turister till exempelvis
              skidanläggningen i Borgafjäll om man antingen får åka 15 mil till
              Vilhelmina, lika långt till Lycksele eller 25 mil till Umeå om
              man bryter benet efter kl. 17? Tror ni att det är en bra grund
              för att driva företag i Norrlands inland? Jag skulle inte tro
              det.
            </seg>
            <seg n="c5fb61e3">
              Alla de här bitarna är väsentliga, och de styrs av regionala
              och lokala politiker. Vad jag vet domineras landstinget av Socialdemokraterna
              i både Västerbotten och Norrbotten och så också i många kommuner
              i de här länen. Jag skulle föreslå Karin Åström att även kontakta
              sina kolleger på lokalt och regionalt plan i den här frågan.
            </seg>
          </u>
          <note type="speaker" n="92ba3726">
            Anf. 150 JOHAN JOHANSSON (M):
          </note>
          <u who="johan_johansson_e1589a" xml:id="i-34d79fe44627a893-6" n="87271499">
            <seg n="d638370d">
              Fru talman! Både statsrådet och Karin Åström har naturligtvis
              rätt i att det går bra för norrbottniska företag. Vi måste också
              ha i åtanke att vi sitter längst ut på hävstången när det gäller
              utvecklingen som sker i Asien.
            </seg>
            <seg n="abffd06a">
              Karin Åström säger att Socialdemokraterna styr landstinget och
              alla 14 kommuner i Norrbotten. Det är naturligtvis sant. Norrbottniska
              företag går bra, men många norrbottniska kommuner går väldigt
              dåligt. Jag tror att det skulle vara bra om näringslivsklimatet
              i Norrbotten kunde utvecklas. Jag tror att det skulle vara bra
              om valfrihetssystem skulle komma till stånd. Skulle det finnas
              valfrihetssystem inom hemtjänsten och skolan i till exempel Överkalix,
              Karin Åströms egen hemkommun, skulle många problem som finns mellan
              Övertorneå, Kalix och Gällivare faktiskt kunna lösas. Nu håller
              man det inom kommungränserna, men kommunmedborgarna ser inte kommungränserna.
              Däremot behöver de välfärdstjänsterna och de företag som kan skapas.
            </seg>
          </u>
          <note type="speaker" n="19ced5d9">
            Anf. 151 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-70" n="9d5115fc">
            <seg n="96129aac">
              Fru talman! Om det är statligt ägda bolag som Sveaskog Karin
              Åström vill debattera skulle jag föreslå att interpellationen
              riktas till finansmarknadsministern som är ansvarig för statligt
              ägda bolag eller, som Helena Lindahl mycket riktigt påpekade,
              att man ställer frågor direkt till bolaget, där ju Göran Persson,
              tidigare ordförande för Socialdemokraterna, är ordförande.
            </seg>
            <seg n="0731e390">
              Den bästa kunskapen om vad som ska göras i glesbygdskommuner
              och i län finns där, på plats. Därför fördelar regeringen regionala
              tillväxtanslag ut till regionerna varje år. Norrbotten får 140
              miljoner varje år till att främja innovationsinsatser, företagsetableringar,
              omställningskontor och annan form av entreprenörskap i länen.
              Företagen är, precis som Karin Åström påpekade, beroende av vad
              som sker på nationell nivå.
            </seg>
            <seg n="dc014902">
              Det är därför som jag frågar Karin Åström: Vill företagen inom
              besöksnäringen verkligen ha en dubbelt så hög arbetsgivaravgift
              för de unga som de har anställt på kaféet i Luleå? Vill man ha
              en dubbel restaurangmoms om man driver en restauranganläggning
              i Kiruna? Har verkligen de stora skogsindustriföretagen i Norrbotten
              sagt att de gärna vill ha 8 miljarder i höjd bolagsskatt, för
              då kommer de att kunna skapa fler jobb? Eller har vårdföretagen,
              om de nu finns i det röda Norrbotten, sagt att de gärna vill ha
              kraftiga begränsningar och ett kommunalt veto om de ska ha friskolor
              eller inte i kommunerna?
            </seg>
            <seg n="957ac936">
              Jag tycker att interpellanten själv ska ställa sig dessa frågor.
              För mig som näringsminister är det viktigt att också lyfta fram
              de ickejobbsatsningar som Socialdemokraterna benämner som jobbsatsningar.
            </seg>
            <seg n="49c18bb1">
              Avslutningsvis vill jag påtala att för glesbygdskommuner är jobb
              och företagande nyckeln, och då behövs sänkta kostnader för att
              driva företag och att anställa, tillgång till kapitalförsörjning,
              här i så fall genom Inlandsinnovation eller Norrlandsfonden till
              exempel, bra kommunikationer, bland annat med den bredbandsmiljard
              som regeringen satsar, och tillgång till service som vi underlättar
              genom att vi har fördubblat anslaget till kommersiell service
              sedan 2006.
            </seg>
            <seg n="c1c87687">
              Men glesbygdskommuner behöver också välfärdsverksamheter. Karin
              Åström påpekade att både landstingen och kommunerna styrs med
              röd majoritet, och det är anmärkningsvärt att man drar ned både
              på vårdcentraler och ambulanser och liknande i de län som Socialdemokraterna
              styr.
            </seg>
          </u>
          <note type="speaker" n="f7509831">
            Anf. 152 KARIN ÅSTRÖM (S):
          </note>
          <u who="karin_astrom_2e0c02" xml:id="i-21b31b3184ed4af2-5" n="ffd6ffaf">
            <seg n="12b4f86e">
              Fru talman! Jag tycker att det är trevligt med fler debattörer,
              men min avsikt med den här interpellationen var framför allt att
              uppmärksamma ministern på det specifika området och det specifika
              problemet för just den här typen av företag som är nya inom sitt
              område och har hittat en nisch som kan utvecklas hur mycket som
              helst.
            </seg>
            <seg n="5b440e36">
              Jag vet att finansmarknadsministern är ansvarig för de statliga
              bolagen, men regeringen fattar ju beslut i kollektiv, bland annat
              om ägardirektiven. Jag tycker då, eftersom det här är ett problem
              för de extremt små företag som finns ute i glesbygden, att det
              i rimlighetens namn är ministerns ansvar att verka för att förutsättningarna
              kan vara någorlunda lika de förutsättningar som rådde när de en
              gång gjorde investeringar för att bygga och utveckla. Det är ett
              stort problem i de här fallen, och min mening med den här interpellationen
              var att uppmärksamma de här specifika problemen. Jag hoppas att
              statsrådet kan ta upp den här frågan och verka för att vi får
              en annan tingens ordning när det gäller ägardirektiven för Sveaskog.
            </seg>
            <seg n="bfb84085">
              Sedan ska sägas att det faktiskt är ministerns regering som har
              tillsatt Göran Persson som ordförande i Sveaskog. Han gör nog
              ett gott arbete där, men ägardirektiven styr ju.
            </seg>
          </u>
          <note type="speaker" n="0b521912">
            Anf. 153 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-71" n="9d5115fc">
            <seg n="62db01ba">
              Fru talman! Jag vill tacka Karin Åström för debatten både vad
              gäller mineralfrågor och hur vi utvecklar glesbygdskommunerna.
            </seg>
            <seg n="d5da49d4">
              Jag har lyssnat på det som Karin Åström har sagt men kan konstatera
              att jag inte fick svar på hur det kommer sig att man från Socialdemokraternas
              sida går fram med sådana offensiva förslag som att dubblera kostnader
              och skatter för företagande. Jag tror inte att det är rätt väg
              att gå för att stimulera tillväxt i kommuner som till exempel
              Arvidsjaur och Arjeplog.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="59069940">
            23 § Svar på interpellation 2012/13:325 om Saabaffären
          </note>
          <note type="speaker" n="56f985d0">
            Anf. 154 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-72" n="9d5115fc">
            <seg n="d4c449e3">
              Fru talman! Peter Johnsson har frågat finansministern vilka direktiv
              statssekreterare Hans Lindblad hade när han träffade Geely och
              eventuellt Guy Lofalk i oktober 2011. Interpellationen har överlämnats
              till mig.
            </seg>
          </u>
          <note n="dacbd654">
            Som framgår av mitt svar på Peter Johnssons skriftliga fråga
            tidigare i samma ämne träffade dåvarande statssekreteraren i finansdepartementet
            Hans Lindblad helt riktigt Geely vid nämnda tillfälle. Som jag
            också nämnde i mitt tidigare svar var Guy Lofalk inte närvarande
            vid mötet. Det fanns inga särskilda direktiv till Hans Lindblad
            inför mötet.
          </note>
          <note type="speaker" n="3b96f464">
            Anf. 155 PETER JOHNSSON (S):
          </note>
          <u who="peter_johnsson_048172" xml:id="i-b1be83f782abe9aa-0" n="aa4ee9fc">
            <seg n="36d51f0b">
              Fru talman! Tack så mycket för svaret! Jag måste dock tillstå
              att det var lite tunt att bara svara att en statssekreterare inte
              hade några direktiv inför ett möte med biltillverkaren Saab. Vad
              var då meningen med mötet? Mötet hölls en tid när Saabaffären
              var som mest aktuell, och av någon orsak träffade man inte viktiga
              aktörer på marknaden.
            </seg>
            <seg n="37060c4b">
              Enligt den granskning som tv-programmet Uppdrag granskning gjort
              och som sändes den 31 oktober 2012 fanns det en schism mellan
              dåvarande ägaren Victor Muller och Guy Lofalk. Det var känt sedan
              tidigare, men det sades också att Finansdepartementet var inblandat,
              och det var därför jag ställde min interpellation till Finansdepartementet.
              Jag har ställt både en skriftlig fråga och denna interpellation.
            </seg>
            <seg n="338ab90f">
              Ser inte näringsministern en röd tråd i detta om vi tänker oss
              tidigare uttalanden när det gäller Saab, att Saab bara var ett
              varumärke och att Saab hade gått med underskott i 20 år? Inte
              tror väl näringsministern att ett bolag som GM i över 20 år skulle
              ha ägt ett litet bolag långt upp i norr som tillverkade en av
              världens finaste bilar utan att tjäna pengar? Det säger sig nästan
              självt att man gjort det.
            </seg>
            <seg n="bdf9d550">
              Det är något lurt med regeringens passivitet i den här affären.
              I vanliga fall brukar man säga att det ligger en hund begraven,
              men i det här fallet tror jag att vi har en hel kennel som ligger
              begraven. Varför tog det så lång tid att komma till skott när
              det gällde EIB-lånet? Det fanns intressenter, men tiden gick och
              chansen tynade bort med tiden. Precis som näringsministern sade
              var Hans Lindblad statssekreterare på Finansdepartementet på den
              tiden. Han skulle enligt Lars Carlström ha sagt att en eventuell
              konkurs inte var en stor fråga för regeringen samt att en smäll
              i Trollhättan var något man kunde hantera. Hans Lindblad har avböjt
              att kommentera detta i SVT.
            </seg>
            <seg n="b038519b">
              Känns det inte som att det är något konstigt med den här affären?
              Det kanske är som ministern säger i sitt svar att man inte gav
              några direktiv. Det var kanske det som var utgångspunkten för
              passivitet vid det mötet, även om jag tvivlar på det.
            </seg>
          </u>
          <note type="speaker" n="d1dc9471">
            Anf. 156 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-73" n="9d5115fc">
            <seg n="27ad3b89">
              Fru talman! Varje borgenär som riskerar att förlora pengar i
              en konkurs måste kunna ha möten med olika parter för att diskutera
              situationen och analysera olika handlingsalternativ. Någonting
              annat är helt orimligt. För regeringen, som även har ansvar för
              näringslivsklimat, arbetsmarknad med mera, är behovet av kontakter
              naturligtvis ännu större.
            </seg>
            <seg n="6eb4e264">
              Det var Geely som begärde det aktuella mötet, och staten hade
              inget skäl att neka Geely detta möte. Tvärtom fanns det goda skäl
              för regeringen att lyssna på alla berörda parter för att skapa
              sig en bild över läget och eventuella handlingsalternativ i olika
              situationer. Som ägare till Volvo PV och därmed en del av det
              svenska fordonsklustret skulle också Geely beröras av en eventuell
              konkurs för Saab Automobile.
            </seg>
            <seg n="6f44ba97">
              Beträffande interpellationens fråga, ifall statssekreterare Hans
              Lindblad inför mötet hade någon särskild instruktion från Anders
              Borg, är svaret nej. Eftersom jag var ansvarig för Saabfrågan
              skulle det i så fall ha varit jag som utfärdade eventuella instruktioner
              och i så fall till min statssekreterare. Inte heller från mig
              fanns någon sådan särskild instruktion inför mötet.
            </seg>
            <seg n="6b9624b4">
              Slutligen skulle jag vilja säga att under alla de år som Saab
              var i fokus var det oerhört tufft framför allt för de medarbetare
              som jobbade på Saab. Det var en otroligt tråkig dag i december
              2011 när Saab gick i konkurs, inte minst för de familjer och medarbetare
              som drabbades av det. Jag kan dock konstatera att många av dem
              som arbetade på klenoden Saab, som hade sin försörjning därifrån,
              nu har hittat annan sysselsättning, vilket jag är mycket glad
              för. Jag kan också konstatera att vi har ett nytt företag som
              tagit över stora delar av Saabs tidigare verksamhet, och jag önskar
              dem all lycka.
            </seg>
          </u>
          <note type="speaker" n="30e8baae">
            Anf. 157 PETER JOHNSSON (S):
          </note>
          <u who="peter_johnsson_048172" xml:id="i-b1be83f782abe9aa-1" n="aa4ee9fc">
            <seg n="ad9a9976">
              Fru talman! Ja, det är sant att Saab har gått i konkurs och att
              det i framtiden eventuellt åter kommer att tillverkas Saabbilar
              i Trollhättan men drivna på annat än fossila bränslen. Det är
              jag väldigt glad över.
            </seg>
            <seg n="2bc7cdaa">
              Anledningen till att jag ställer den här interpellationen är
              att det på något sätt känns som att de intentioner och målsättningar
              som finns när det gäller fordonsindustrin i Sverige, alltså näringspolitiken,
              inte har den riktiga viljan. Jag kommer ihåg när Maud Olofsson,
              Annie Lööfs företrädare, skulle åka till Detroit och ta ledningen
              för GM i örat eftersom hon inte tyckte att de skötte sig bra.
            </seg>
            <seg n="b1b6e724">
              Några år tidigare hade det varit en kamp för Saabs överlevnad
              i samband med diskussionerna om Saab skulle tillverkas i Trollhättan
              eller i Rüsselsheim i Tyskland. Då åkte dåvarande statsminister
              Göran Persson till Detroit och hade med sig ett paket. I det paketet
              ingick infrastruktursatsningar, utbildning, forskning med mera.
              Det visade sig att Saabfabriken var en av Europas modernaste kompletta
              bilfabriker.
            </seg>
            <seg n="7c60572d">
              Jag tycker att hanteringen av Saab speglar näringspolitiken beträffande
              fordonsindustrin; det kanske gäller fler områden, men specifikt
              gäller det fordonsindustrin. Därför känns det lite konstigt när
              vi får så olika bilder jag tänker på den bild som gavs i Uppdrag
              granskning . Jag tror på det som näringsministern säger, men det
              känns ändå lite konstigt med två så skilda verkligheter. Dessutom
              har vi den bild som Muller visar upp vad gäller hanteringen av
              den här frågan.
            </seg>
            <seg n="81ffbc3c">
              Näringsministern säger att det fanns direktiv i samband med att
              man skulle diskutera om Geely skulle ta över Saab. Uppdrag granskning
              säger att också Guy Lofalk var med då, medan ministern nu säger
              att han inte var det. Hur kommer det sig att ni har så olika bilder
              av det mötet? Det skulle vara intressant att få veta.
            </seg>
          </u>
          <note type="speaker" n="9a0fb099">
            Anf. 158 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-74" n="9d5115fc">
            <seg n="4548d3ab">
              Fru talman! Som jag både skrivit och sagt tidigare fanns det
              inga instruktioner vid det aktuella mötet. Guy Lofalk var inte
              närvarande vid det aktuella mötet. I SVT:s Uppdrag gransknings
              intervju med min statssekreterare Håkan Ekengren blev det en otydlighet
              om huruvida Lofalk medverkade vid mötet eller inte. Man kan konstatera
              att min statssekreterare Ekengren i samband med inspelningen fick
              ett stort antal frågor om Lofalks närvaro och roll vid olika möten.
              Vid det aktuella mötet med Geely var Håkan Ekengren dock varken
              ansvarig för frågan eller närvarande. Jag hoppas att mina svar
              i den här debatten och också tidigare svar till Peter Johnsson
              har klargjort sakläget. Det sakläget står jag fast vid.
            </seg>
            <seg n="3abb0c6d">
              Jag skulle avslutningsvis vilja tala om vikten av aktion från
              regeringens sida under de år då Saab var i ett krisläge. Vi gjorde
              mycket för att underlätta för Saab att kunna fortsätta. Vi var
              aktiva när konkursen var ett faktum genom att tillsammans med
              regionen i Västra Götaland stimulera näringslivsutveckling, omställning,
              utbildning för att hjälpa medarbetare att komma vidare efter det
              ödesdigra beslutet om konkurs.
            </seg>
          </u>
          <note type="speaker" n="f875c6f2">
            Anf. 159 PETER JOHNSSON (S):
          </note>
          <u who="peter_johnsson_048172" xml:id="i-b1be83f782abe9aa-2" n="aa4ee9fc">
            <seg n="657694a3">
              Fru talman! Ja, det stämmer att det gjordes insatser när tåget
              hade gått, om man säger så. Vi vet att det var jätteproblem. Arbetsförmedlingen
              var i början bakbunden och kunde inte agera på bred front när
              det gällde att underlätta för dem som fick lämna sina jobb på
              Saab. Det är fortfarande mycket hög arbetslöshet i den kommun
              jag bor i, Trollhättan. Många av dem som jobbade på Saab har delvis
              fått utbildning och andra insatser, men kringeffekterna när en
              sådan stor fabrik går i konkurs blir naturligtvis mycket stora.
              Men som sagt tror jag att jag i framtiden kommer att få en del
              ytterligare svar på de frågor jag har när det gäller Finansdepartementets
              agerande och det ansvar som jag tycker att regeringen inte tog.
            </seg>
            <seg n="cb543f69">
              Det var väldigt konstigt att statsminister Fredrik Reinfeldt
              inte kunde bemöda sig att åka till Trollhättan och möta arbetarna
              och tjänstemännen i staden. Men det känns på något sätt som att
              det finns en röd tråd här. Det senaste uttalandet från statsministern
              i Davos var att industrierna i Sverige i princip snart är borta.
              Han sade också: Vi tycker att vi i Sverige ska ha mer låglönejobb.
            </seg>
            <seg n="30230051">
              Som jag sade förut har vi bara ett varumärke. Saab har gått back
              i 20 år. Jag tror att det visar lite på vilken näringspolitik
              som bedrivs på Näringsdepartementet.
            </seg>
          </u>
          <note type="speaker" n="862c99a8">
            Anf. 160 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-5711b303012cd766-1" n="9d5115fc" next="i-aea59d22eec1ad7e-1">
            <seg n="a8f00122">
              Fru talman! Interpellanten avslutade med att tala om en brist
              på näringspolitik och om att Saab har gått med förlust i 20 år.
              Det säger i så fall ett och annat även om tidigare regeringars
              förehavanden.
            </seg>
            <seg n="d7744bcf">
              Låt mig konstatera att fordonsindustrin i Sverige är en nyckelfaktor
              för svensk industri. Jag vill att Sverige ska fortsätta som en
              framstående tekniknation och industrination och ligga i framkant
              vad gäller både miljö- och säkerhetsmässiga aspekter när det gäller
              fordonsindustrin. Därför för jag samtal med fordonsbranschen.
              Jag för industrisamtal med Industrirådet, med både IF Metall och
              arbetsgivarna, för att skapa goda förutsättningar för att bibehålla
              Sverige som tekniknation och industrination. Kompetensförsörjningen
              är givetvis väldigt viktig.
            </seg>
            <seg n="6f7580b0">
              Jag vet att Socialdemokraterna hellre hade velat ha en annan
              lösning för Saab. Man ville att vi med skattepengar skulle bli
              företagsledare och köpa Saab. Jag tycker inte att det hade varit
              en ansvarsfull väg. Nu har vi en privat aktör som har tagit över
              fabriken. Vi kan också se att medarbetare som drabbats av tråkiga
              uppsägningar på det anrika Saab har hittat annan sysselsättning.
              Det är jag väldigt glad för. Till syvende och sist handlar det
              om enskilda människors möjlighet till försörjning och arbete i
              den region där de bor och verkar. Jag kommer att fortsätta att
              stimulera innovations- och näringslivsutveckling i Sverige, givetvis
              också i Västra Götaland, där fordonsindustrin har sitt hjärta.
            </seg>
          </u>
          <note n="279bf449">
            Överläggningen var härmed avslutad.
          </note>
          <u who="annie_lööf_minister_2011" xml:id="i-aea59d22eec1ad7e-1" n="9d5115fc" prev="i-5711b303012cd766-1">
            <seg n="154fa659">
              24 § Svar på interpellation 2012/13:337 om åtgärder för att fler
              företag ska växa
            </seg>
          </u>
          <note type="speaker" n="82cdb8c9">
            Anf. 161 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-75" n="9d5115fc">
            <seg n="e81274b9">
              Fru talman! Börje Vestlund har frågat mig vilka åtgärder jag
              är beredd att vidta för att få fler företag att växa.
            </seg>
            <seg n="4bddd017">
              Till att börja med vill jag betona att arbetet med att stärka
              näringslivsklimat och entreprenörskap står högt på regeringens
              agenda. Sedan Alliansen tillträdde 2006 har en rad olika insatser
              genomförts för att öka intresset för att starta och driva företag
              men också för att förbättra förutsättningarna för tillväxt och
              utveckling i befintliga företag.
            </seg>
            <seg n="6789f4fe">
              Regeringen har på olika sätt minskat kostnader och förbättrat
              villkoren för företagande och tillväxt bland annat genom sänkta
              företagsskatter och minskade administrativa kostnader. Reformer
              har också genomförts för att stärka efterfrågan och etablerings-
              och tillväxtmöjligheter för företag inom tjänstesektorn men också
              för att öppna upp möjligheter till företagande i sektorer där
              dessa tidigare varit begränsade.
            </seg>
            <seg n="99ceae11">
              Regeringen verkar också för att förbättra finansieringsmöjligheterna
              för växande företag, bland annat genom det föreslagna investeraravdraget
              och förbättringar i systemet för marknadskompletterande finansiering
              till företag. Inom webbportalen verksamt.se har en guide för offentlig
              finansiering nyligen lanserats för att underlätta för företagare
              att hitta rätt aktör och tillgängliga stöd.
            </seg>
            <seg n="b47dea1a">
              Vidare arbetar flera av våra myndigheter med tillväxtfrämjande
              insatser. Ett av tre målområden för Tillväxtverkets verksamhet
              är att främja företags tillväxt. Detta omfattar 15 olika program.
              Stöd till produktutveckling av varor och tjänster och stöd till
              kompetensutveckling för tillväxt i småföretag är ett par teman
              inom denna verksamhet. Även Vinnova har ett flertal program och
              insatser som syftar till att främja innovation, affärsutveckling
              och tillväxt i företag.
            </seg>
            <seg n="b0dc515a">
              Almi Företagspartner AB arbetar med finansiering och rådgivning
              till företag i olika utvecklingsfaser. De har flera produkter
              och erbjudanden anpassade för att stödja företag som vill växa.
              Bland annat finns expansionslån, företagscoachning, mentorskapsprogram,
              metodstöd för affärsutvecklingsprocesser samt en rad erbjudanden
              för utveckling i tidig fas, bland annat såddkapital och inkubation.
            </seg>
            <seg n="33e6f101">
              Även om regeringen gör mycket redan i dag, vilket jag hoppas
              har framgått av mitt svar, delar jag Börje Vestlunds uppfattning
              att det är viktigt att fortsätta utveckla insatser för att stödja
              växande företag. Det är genom fler och växande företag som vi
              säkrar tillväxt, sysselsättning och välfärd.
            </seg>
          </u>
          <note type="speaker" n="72fb5609">
            Anf. 162 BÖRJE VESTLUND (S):
          </note>
          <u who="borje_vestlund_6206fd" xml:id="i-ee258c2599102274-0" n="d5b64496">
            <seg n="a8a26f6b">
              Fru talman! Jag ber att få tacka statsrådet för svaret. Min rubrik
              för denna interpellation hade jag tänkt mig vara Behövs alla nya
              företag? Det var naturligtvis med en viss ironi jag skrev detta,
              men jag fick inte lämna in den så på kammarkansliet, utan de ändrade
              rubriken.
            </seg>
            <seg n="ba2a55a8">
              Men det finns faktiskt en liten gnutta av sanning bakom det här.
              I väldigt stor utsträckning och jag ska inte säga att det inte
              skulle gälla oss socialdemokrater också har vi varit fokuserade
              på att få fler företag och att det ska startas nya företag. Möjligen
              är det på grund av det som vi inte har sett skogen för alla träd.
              Det är det som gör mig lite bekymrad. Man säger bland annat att
              man har gjort en del reformer, framför allt inom tjänstesektorn.
              Men om sanningen ska fram gäller det bara vissa delar av tjänstesektorn.
              Det har inte gjorts något generellt för tjänstesektorn.
            </seg>
            <seg n="d55dde23">
              Och så pratar man om skatter. Det är möjligt att skatter kan
              lösa många problem, men inte alla. Det är uppenbart att alla dessa
              reformer när det gäller att sänka skatter på olika sätt för företagen
              inte har gjort att de klarat av att växa.
            </seg>
            <seg n="0f11c745">
              Det är svårt att se de generella åtgärderna i regeringens politik.
              Det finns säkert bra projekt på Tillväxtverket, Vinnova och Almi.
              Jag var i dag inne på Tillväxtverkets hemsida och försökte leta
              efter sådana. Men tyvärr var det väldigt svårt att hitta dem,
              och det är väldigt svårt att veta vad man egentligen sysslar med.
            </seg>
            <seg n="32177e24">
              Man brukar prata om det gap som finns när det gäller riskkapital,
              den döda dalen på mellan 5 och 20 miljoner, som är så svåra att
              hitta. Regeringen lade 2010 fram en proposition som hette Företagsutveckling
              statliga insatser för finansiering och rådgivning . Det var säkert
              bra. Men problemet var att man inte hade särskilt många skarpa
              förslag utan skulle återkomma. Då måste min fråga till statsrådet
              vara: När avser man att återkomma med alla dessa åtgärder som
              krävdes? Man hade egentligen bara ett enda skarpt förslag: större
              konkurrensutsättning av rådgivningsverksamheten. Detta kan vi
              ha olika uppfattningar om. Men det var det skarpa förslaget. I
              övrigt skulle man återkomma om formerna för detta.
            </seg>
            <seg n="ece0de06">
              Jag tror att alla i den debatten också var överens om att de
              statliga insatserna för riskkapital var väldigt fragmentiserade.
              Det som har hänt efter det är knappast att man har återkommit
              med några förslag. Det som man har återkommit med är att man har
              fragmentiserat det ytterligare genom att man bildade bland annat
              Inlandsinnovation. Inget negativt om Inlandsinnovation, men problemet
              är att det återigen finns ytterligare ett ställe där företagen
              kan söka pengar, men inget samlat ställe där man kan se hur företagen
              verkligen ska kunna växa och vilken statens insats ska vara för
              att företagen ska växa. Detta bekymrar mig väldigt mycket.
            </seg>
            <seg n="1e4f3038">
              Min fråga till statsrådet är: När kommer vi att få se ett förslag
              som kan stärka företagen och få dem att växa med de statliga riskkapitalinsatserna?
            </seg>
          </u>
          <note type="speaker" n="cba5e0dc">
            Anf. 163 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-76" n="9d5115fc">
            <seg n="9568c109">
              Fru talman! Sveriges näringsliv behöver både fler företag och
              företag som växer. Därför är jag lite fundersam över vilken strategi
              som Socialdemokraterna har. Börje Vestlund får gärna utveckla
              den. När man tittar på Socialdemokraternas förslag kan man konstatera
              att ni har ett förslag som handlar om att skapa fler nya företag.
              Det är nyföretagargarantin på 50 miljoner, som ni pratar om. Det
              är märkligt att om Börje Vestlund tycker att det är oviktigt med
              fler nya företag, varför har man garantin som sin stora paroll
              och marknadsförde den under S-kongressen?
            </seg>
            <seg n="3a94fbed">
              De 50 miljonerna till garantin är en tämligen låg summa. Almis
              utlåningsverksamhet ligger på ungefär 2 miljarder. Exportkreditnämnden
              har en ram på 500 miljoner. Ert förslag rör 50 miljoner.
            </seg>
            <seg n="ec8fbc8b">
              Låt oss titta på frågan hur fler växande företag ska skapas.
              Jag delar Börje Vestlunds åsikt. Vi behöver fler företag som vågar
              anställa fler, öka i omsättning och utöka sin verksamhet. Om vi
              tittar på Socialdemokraternas förslag handlar det om fördubblade
              arbetsgivaravgifter för unga. Hur skapar det växande företag?
              Det handlar om fördubblad restaurangmoms. Hur skapar det växande
              företag? Så kan jag hålla på. Det handlar om 8 miljarder i ökad
              bolagsskatt. Hur skapar det växande företag?
            </seg>
            <seg n="ddf7c857">
              Vi ville från regeringens sida göra något generellt för hela
              tjänstesektorn när vi kom till makten 2006, men det satte EU stopp
              för. Därför valde vi att gå in i specifika områden i tjänstesektorn.
            </seg>
            <seg n="ba2ef4b0">
              Vi ska inte glömma det regeringen gör för den växande företagssektorn,
              nämligen innovationssatsningarna. Tillsammans med innovationsstrategin
              som vi presenterade i höstas lägger vi 2 miljarder under en fyraårsperiod
              på strategiska forskningsområden och innovationscheckar till små
              och medelstora företag för att de ska få möjlighet att expandera
              och utveckla produkter och tjänster. Vi lägger pengar på test-
              och demoverksamhet, för möjligheten att utveckla företag. Vi lägger
              också pengar på de forskningsinstitut som finns i landet som är
              riktade till små företag och deras möjlighet att växa. Det är
              oerhört viktigt att se till att nystartade företag har möjlighet
              att växa.
            </seg>
            <seg n="86c01666">
              Slutligen har vi frågan om det statliga riskkapitalet. Det är
              ungefär 17 miljarder i statligt riskkapital, fördelat på ett antal
              statliga aktörer. Vi gör nu en kraftig översyn av frågan. Det
              första var att vi vid årsskiftet slog samman Almi och Innovationsbron
              för att få en tydlig aktör i de tidiga skedena, för att slippa
              dödens dal, som Börje Vestlund tog upp. Det är väsentligt att
              skapa Innovationsbrons viktiga verksamhet för tidiga skeden runt
              om i Sverige och förlägga den på Almis olika regionala kontor,
              så att fler delar av Sverige och fler företag ska få ta del av
              Innovationsbrons kunskaper och expertis.
            </seg>
            <seg n="0dabf07d">
              Vi sade i budgetpropositionen i höstas att vi kommer att återkomma
              i kommande vårproposition och budgetpropositioner med förslag
              om hur vi ska fortsätta att utveckla det statliga riskkapitalet.
              Det tänker regeringen göra.
            </seg>
          </u>
          <note type="speaker" n="70d00691">
            Anf. 164 BÖRJE VESTLUND (S):
          </note>
          <u who="borje_vestlund_6206fd" xml:id="i-ee258c2599102274-1" n="d5b64496">
            <seg n="ab724e92">
              Fru talman! Det är alltid intressant att debattera med regeringen
              för man kommer alltid tillbaka till en och samma fråga, nämligen
              skatterna. Om man sänker eller justerar skatterna, om än så lite,
              ger det fantastiska resultat. Det är en enkel politik. Jag tror,
              fru talman, att politik är mer komplicerat än att man kan tillämpa
              en åtgärd för allt.
            </seg>
            <seg n="2d2bd93c">
              Jag är övertygad om att rätt hanterat kan både skattesänkningar
              och skattehöjningar ge de signaler som till exempel näringslivet
              eller för all del andra sektorer behöver, men det kan inte vara
              svaret på alla de svåra frågorna. De företag vi talar om i dag
              är inte de som kommer att låta bli att göra investeringar för
              att en skatt justeras. Här handlar det om företag som har idéer,
              vill satsa men hittar inte det riskkapital som behövs. Det är
              det stora bekymret för företagen. Det stora bekymret är inte om
              arbetsgivaravgiften höjs eller sänks. Jag förstår att statsrådet
              tycker att detta är komiskt, men det är inte den uppfattningen
              vi får när vi talar med företagen.
            </seg>
            <seg n="42fccab9">
              Däremot tror jag mycket mer på att det är riktigt att de strategiska
              innovationsprogrammen är väldigt viktiga. Där tror jag att vi
              är överens med regeringen. Sedan har vi lite olika uppfattningar
              om hur de ska utformas. Demonstrationsbäddarna är väldigt viktiga.
            </seg>
            <seg n="dd8f3795">
              Det är säkert bra att man har slagit ihop Almi och Innovationsbron,
              men det hade varit mer intressant i det sammanhanget att se: Vad
              är det regeringen tänker göra med hela det statliga riskkapitalet?
              Det är 17 miljarder. Enligt de flesta bedömare är det förmodligen
              alldeles tillräckligt, kanske till och med i överkant. Men det
              behöver hanteras på ett bättre sätt så att företagen vet att de
              kan få del av det men framför allt vet hur de ska göra.
            </seg>
            <seg n="6fc74eab">
              Verksamt.se är en utmärkt sajt. Den kan säkert utvecklas och
              göras bättre, men den fungerar utmärkt.
            </seg>
            <seg n="2dc2ad4f">
              Det vi efterlyser är fortfarande framför allt: Vad är det man
              kan göra när företagen har startat, varit i gång en tid och vill
              växa? Det vi tycker att man ska göra där är framför allt att kunna
              satsa på exportrådgivning i betydligt större utsträckning än vad
              regeringen tycker. Vi tycker också att det är viktigt att man
              har en syn på just riskkapital för att kunna få pengar till sina
              företag i dödens dal.
            </seg>
            <seg n="c6b16bf1">
              En annan sak som man skulle kunna komplettera med är att överlägga
              med finanssektorn: Hur ska vi kunna samarbeta kring dessa frågor
              så att vi får en gemensam syn? Det finns flera delar i det här.
              Det är dels de statliga riskkapitalinsatserna, dels finanssektorns
              kapitalinsatser. Det kan också vara affärsänglar och andra kapitalinsatser.
            </seg>
            <seg n="ed87ddbd">
              Här behövs det en samordning, inte så som sker nu, att det i
              princip är stuprör som går bredvid varandra och inte har någonting
              med varandra att göra. Det här tycker vi är bekymmersamt, och
              det här vill vi göra någonting åt.
            </seg>
          </u>
          <note type="speaker" n="b0622a34">
            Anf. 165 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-3d9894c5ad4efdef-77" n="9d5115fc">
            <seg n="5c1c238c">
              Fru talman! Börje Vestlund säger att de företag som Socialdemokraterna
              lyssnar på inte vill ha sänkta arbetsgivaravgifter. Då undrar
              jag vilka företag de lyssnar på.
            </seg>
            <seg n="e3f72a82">
              Varje företagare jag har varit ute hos under mina tio år som
              aktiv politiker för fram nästan samstämmiga uppgifter: Sänkta
              kostnader för att anställa, det vill säga sänkta arbetsgivaravgifter,
              är en viktig del.
            </seg>
            <seg n="eb1b1859">
              Den andra delen handlar om minskat regelkrångel, som många småföretagare
              lyfter upp. Därför är det märkligt att Socialdemokraterna kräver
              att regeringen så snabbt som möjligt ska återkomma med månadsuppgiftslämning.
              Vilka småföretagare har de lyssnat på där?
            </seg>
            <seg n="bfc20efa">
              Det tredje som brukar lyftas fram när man pratar med småföretagare
              är kapitalförsörjning, precis det som Börje Vestlund pratar om.
              Det är därför regeringen har lagt fram förslaget om ett investeraravdrag,
              ett riskkapitalavdrag. Man ska kunna satsa 1,3 miljoner i grannens,
              Oppfinnar-Jockes eller barnbarnets affärsidé och kunna dra av
              15 procent i deklarationen, detta för att stimulera fler affärsänglar
              eller fler människor att satsa på goda idéer.
            </seg>
            <seg n="39c73ca0">
              Utöver den investeraravdragsstimulansen vill vi att det statliga
              riskkapitalet ska främja också banksektorn. Jag kan ta exemplet
              Almi. Under 2012 har Almis utlåning medfört att banker och andra
              finansiärer lånat ut ytterligare 5 miljarder till företag. Almis
              egen utlåning var på 2,11 miljarder 2012. Samma år hade banker
              och andra finansiärer en utlåning på 5 miljarder till företag.
              Detta innebär att för varje krona som det statliga Almi lånar
              ut får företagen låna ytterligare 2:30 kronor från banker eller
              andra kreditgivare. Där kan staten spela en viktig roll.
            </seg>
            <seg n="4dc375d1">
              Anledningen till att vi gör översynen av det statliga riskkapitalet
              är att vi vill att det ska arbeta mer effektivt. Vi vill också
              att det ska arbeta i tidigare skeden och marknadskomplettera.
              Det är själva syftet med den större översyn som regeringen nu
              gör av det statliga riskkapitalet.
            </seg>
          </u>
          <note type="speaker" n="d5599dfe">
            Anf. 166 BÖRJE VESTLUND (S):
          </note>
          <u who="borje_vestlund_6206fd" xml:id="i-ee258c2599102274-2" n="d5b64496">
            <seg n="df42779f">
              Fru talman! Det jag sade var inte att jag inte är övertygad om
              att de flesta företag vill ha en sänkt arbetsgivaravgift det är
              jag helt övertygad om. Men det är inte det som är den känsliga
              delen för de företag som vill satsa och växa. Däremot är det naturligtvis
              till nytta för små företag som ska anställa sin förste anställde.
              För dem är det mycket viktigare att man tänker på detta.
            </seg>
            <seg n="3ecef04a">
              Här är frågan hur man ska kunna använda till exempel testbäddar.
              Innovationsstrategi är viktigt, och där tror jag att vi är överens.
            </seg>
            <seg n="6bd52439">
              Den idé som Socialdemokraterna hade med Almi var att Almi skulle
              vara marknadskompletterande i den meningen att man skulle ha en
              aktiv roll i att diskutera med bankerna. Det är ju alldeles utmärkt!
              Nu menar vi att man måste gå vidare med det, för Almi har en roll
              där man inte kan gå in i företag med mer än 225 eller 250 anställda
              jag kommer inte ihåg vilken siffra som är rätt men större företag
              än så kan man inte gå in i. Det är viktigt att det finns kapital
              även för de företagen och att vi kan hjälpa till där när marknadsaktörerna
              inte fungerar.
            </seg>
            <seg n="17dd288b">
              Vi i staten ska vara marknadskompletterande. Det är vi alla överens
              om i den här kammaren. Men i den del där marknaden inte fungerar
              måste faktiskt staten visa att vi kan komplettera. På vilket sätt
              kan vi få dem att höja detta från de 5 miljoner man pratar om
              man brukar säga från 5 till 20 miljoner. Där borde staten kunna
              spela en större roll tillsammans med innovationsstrategier, testbäddar
              och annat. Detta är en viktig sak som efterfrågas i dag.
            </seg>
          </u>
          <note type="speaker" n="98d0ed11">
            Anf. 167 Näringsminister ANNIE LÖÖF (C):
          </note>
          <u who="annie_lööf_minister_2011" xml:id="i-5711b303012cd766-2" n="9d5115fc" next="i-aea59d22eec1ad7e-2">
            <seg n="ced8ed5a">
              Fru talman! Utan företag, inga jobb. Utan företag, ingen välfärd.
              Företagen och de som arbetar och betalar skatt i Sverige är förutsättningen
              för att vi ska kunna ha råd med infrastruktur, grundläggande trygghet,
              trygghetssystem och välfärdsverksamheter som skola, vård och omsorg.
              Därför är en god näringslivspolitik A och O för att samhället
              ska funka. Då handlar det både om kompetensförsörjning och om
              infrastruktur. Det handlar om sänkta kostnader och skatter på
              företagande, men det handlar också om regelförenkling. På alla
              dessa områden jobbar regeringen intensivt.
            </seg>
            <seg n="be7aa2ea">
              En hel del har gjorts. En hel del återstår såklart också. Det
              är därför som vi vill fortsätta efter valet 2014 för att göra
              Sverige än mer företagsamt.
            </seg>
            <seg n="e91c42fe">
              Jag vill tacka för den här interpellationsdebatten om hur vi
              stärker företagsamheten i Sverige.
            </seg>
          </u>
          <note n="279bf449">
            Överläggningen var härmed avslutad.
          </note>
          <note n="4c1808e0">
            25 § Bordläggning
          </note>
          <note n="7641d806">
            Anmäldes och bordlades
          </note>
          <note n="8166f6ce">
            26 § Anmälan om interpellationer
          </note>
          <note n="0cc72302">
            Anmäldes att följande interpellationer framställts
          </note>
          <note n="f1f060e4">
            den 8 april
          </note>
          <note n="33bb710b">
            Hillevi Larsson
          </note>
          <note n="5f921151">
            den 9 april
          </note>
          <note n="137b2529">
            Ali Esbati
          </note>
          <note n="feb0e7c4">
            Jabar Amin
          </note>
          <note n="56d4671d">
            Interpellationerna redovisas i bilaga som fogats till riksdagens
            snabbprotokoll tisdagen den 16 april.
          </note>
          <note n="8dc6cf36">
            27 § Anmälan om fråga för skriftligt svar
          </note>
          <u who="annie_lööf_minister_2011" xml:id="i-aea59d22eec1ad7e-2" n="9d5115fc" prev="i-5711b303012cd766-2">
            <seg n="02e3fa8e">
              Anmäldes att följande fråga för skriftligt svar framställts
            </seg>
          </u>
          <note n="5f921151">
            den 9 april
          </note>
          <note n="a0f8a243">
            Hans Olsson
          </note>
          <note n="7e3a2483">
            Frågan redovisas i bilaga som fogats till riksdagens snabbprotokoll
            tisdagen den 16 april.
          </note>
          <note n="52dfd4e2">
            28 § Kammaren åtskildes kl. 23.12.
          </note>
          <note n="0e42a65a">
            Förhandlingarna leddes
          </note>
          <note n="8f35945d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
